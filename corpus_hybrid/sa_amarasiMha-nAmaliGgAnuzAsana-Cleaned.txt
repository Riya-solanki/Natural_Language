Amarasiṃha Nāmaliṅgānuśāsana Amarakośa
amarakośa evaṃ nāmaliṅgānuśāsanaṃ khāṇḍa nāmaliṅgānuśāsanaṃ nāma amarakoṣaḥ prathamaṃ kāṇḍam। maṅgalācaraṇam।

yasya jñānadayāsindhoragādhasyānaghā guṇāḥ sevyatāmakṣayo dhīrāḥ sa śriye cāmṛtāya ca

prastāvanā

samāhṛtyānyatantrāṇi saṃkṣiptaiḥ pratisaṃskṛtaiḥ saṃpūrṇamucyate vargairnāmaliṅgānuśāsanam

paribhāṣā

prāyaśo rūpabhedena sāhacaryācca kutracit strīpuṃnapuṃsakaṃ jñeyaṃ tadviśeṣavidheḥ kvacit bhedākhyānāya na dvandvo naikaśeṣo na saṃkaraḥ kṛto atra bhinnaliṅgānāmanuktānāṃ kramādṛte triliṅgyāṃ triṣviti padaṃ mithune tu dvayoriti niṣiddhaliṅgaṃ śeṣārthaṃ tvantāthādi na pūrvabhāk

svargavargaḥ

svaravyayaṃ svarganākatridivatridaśālayāḥ suraloko dyodivau dve striyāṃ klībe triviṣṭapam

amarā nirjarā devāstridaśā vibudhāḥ surāḥ suparvāṇaḥ sumanasastridiveśā divaukasaḥ āditeyā diviṣado lekhā aditinandanāḥ ādityā ṛbhavo asvapnā amartyā amṛtāndhasaḥ barhirmukhāḥ ṛtubhujo gīrvāṇā dānavārayaḥ vṛndārakā daivatāni puṃsi vā devatāḥ striyām

ādityaviśvavasavastuṣitābhāsvarānilāḥ mahārājikasādhyāśca rudrāśca gaṇadevatāḥ

vidyādharāpsaroyakṣarakṣogandharvakiṃnarāḥ piśāco guhyakaḥ siddho bhūto amī devayonayaḥ

asurā daityadaiteyadanujendrāridānavāḥ śukraśiṣyā ditisutāḥ pūrvadevāḥ suradviṣaḥ

sarvajñaḥ sugataḥ buddho dharmarājastathāgataḥ samantabhadro bhagavānmārajillokajijjinaḥ ṣaḍabhijño daśabalo advayavādī vināyakaḥ munīndraḥ śrīghanaḥ śāstā muniḥ śākyamunistu yaḥ

sa śākyasiṃhaḥ sarvārthasiddhaḥ śauddhodaniśca saḥ gautamaścārkabandhuśca māyādevīsutaśca saḥ

brahmātmabhūḥ surajyeṣṭhaḥ parameṣṭhī pitāmahaḥ hiraṇyagarbho lokeśaḥ svayaṃbhūścaturānanaḥ dhātābjayonirdruhiṇo viriñciḥ kamalāsanaḥ sraṣṭā prajāpatirvedhā vidhātā viśvasṛgvidhiḥ nābhijanmāṇḍajaḥ pūrvo nidhanaḥ kamalodbhavaḥ sadānando rajomūrtiḥ satyako haṃsavāhanaḥ

viṣṇurnārāyaṇaḥ kṛṣṇo vaikuṇṭho viṣṭaraśravāḥ dāmodaro hṛṣīkeśaḥ keśavo mādhavaḥ svabhūḥ daityāriḥ puṇḍarīkākṣo govindo garuḍadhvajaḥ pītāmbaro acyutaḥ śārṅgī viṣvakseno janārdanaḥ upendra indrāvarajaścakrapāṇiścaturbhujaḥ padmanābho madhuripurvāsudevastrivikramaḥ devakīnandanaḥ śauriḥ śrīpatiḥ puruṣottamaḥ vanamālī balidhvaṃsī kaṃsārātiradhokṣajaḥ viśvambharaḥ kaiṭabhajidvidhuḥ śrīvatsalāñchanaḥ purāṇapuruṣo yajñapuruṣo narakāntakaḥ jalaśāyī viśvarūpo mukundo muramardanaḥ

vasudevo asya janakaḥ sa evānakadundubhiḥ

balabhadraḥ pralambaghno baladevo acyutāgrajaḥ revatīramaṇo rāmaḥ kāmapālo halāyudhaḥ nīlāmbaro rauhiṇeyastālāṅko musalī halī saṃkarṣaṇaḥ sīrapāṇiḥ kālindībhedano balaḥ

madano manmatho māraḥ pradyumno mīnaketanaḥ kandarpo darpako anaṅgaḥ kāmaḥ pañcaśaraḥ smaraḥ śambarārirmanasijaḥ kusumeṣurananyajaḥ puṣpadhanvā ratipatirmakaradhvaja ātmabhūḥ

aravindamaśokaṃ ca cūtaṃ ca navamallikā nīlotpalaṃ ca pañcaite pañcabāṇasya sāyakāḥ

unmādanastāpanaśca śoṣaṇaḥ stambhanastathā saṃmohanaśca kāmaśca pañca bāṇāḥ prakīrtitāḥ

brahmasūrviśvaketuḥ syādaniruddha uṣāpatiḥ

lakṣmīḥ padmālayā padmā kamalā śrīrharipriyā indirā lokamātā mā kṣīrodatanayā ramā bhārgavī lokajananī kṣīrasāgarakanyakā

śaṅkho lakṣmīpateḥ pāñcajanyaścakraṃ sudarśanaḥ kaumodakī gadā khaḍgo nandakaḥ kaustubho maṇiḥ

cāpaḥ śārṅgaṃ murārestu śrīvatso lāñchanaṃ smṛtam aśvāśca śaivyasugrīvameghapuṣpabalāhakāḥ

sārathirdāruko mantrī hyuddhavaścānujo gadaḥ

garutmāngaruḍastārkṣyo vainateyaḥ khageśvaraḥ nāgāntako viṣṇurathaḥ suparṇaḥ pannagāśanaḥ

śambhurīśaḥ paśupatiḥ śivaḥ śūlī maheśvaraḥ īśvaraḥ śarva īśānaḥ śaṃkaraścandraśekharaḥ bhūteśaḥ khaṇḍaparaśurgirīśo giriśo mṛḍaḥ mṛtyuñjayaḥ kṛttivāsāḥ pinākī pramathādhipaḥ ugraḥ kapardī śrīkaṇṭhaḥ śitikaṇṭhaḥ kapālabhṛt vāmadevo mahādevo virūpākṣastrilocanaḥ kṛśānuretāḥ sarvajño dhūrjaṭirnīlalohitaḥ haraḥ smaraharo bhargastryambakastripurāntakaḥ gaṅgādharo andhakaripuḥ kratudhvaṃsī vṛṣadhvajaḥ vyomakeśo bhavo bhīmaḥ sthāṇū rudra umāpatiḥ ahirbudhnyo aṣṭamūrtiśca gajāriśca mahānaṭaḥ

kapardo asya jaṭājūṭaḥ pināko ajagavaṃ dhanuḥ pramathā syuḥ pāriṣadā brāhmītyādyāstu mātaraḥ

vibhūtirbhūtiraiśvaryamaṇimādikamaṣṭadhā

aṇimā mahimā caiva garimā laghimā tathā prāptiḥ prākāmyamīśitvaṃ vaśitvaṃ cāṣṭa siddhayaḥ

umā kātyāyanī gaurī kālī haimavatīśvarī śivā bhavānī rudrāṇī śarvāṇī sarvamaṅgalā aparṇā pārvatī durgā mṛḍānī caṇḍikāmbikā āryā dākṣāyaṇī caiva girijā menakātmajā karmamoṭī tu cāmuṇḍā carmamuṇḍā tu carcikā vināyako vighnarājadvaimāturagaṇādhipāḥ apyekadantaherambalambodaragajānanāḥ

kārtikeyo mahāsenaḥ śarajanmā ṣaḍānanaḥ pārvatīnandanaḥ skandaḥ senānīragnibhūrguhaḥ bāhuleyastārakajidviśākhaḥ śikhivāhanaḥ ṣāṇmāturaḥ śaktidharaḥ kumāraḥ krauñcadāraṇaḥ

śṛṅgī bhṛṅgī riṭistuṇḍī nandiko nandikeśvaraḥ

indro marutvānmaghavā biḍaujāḥ pākaśāsanaḥ vr^īddhaśravāḥ sunāsīraḥ puruhūtaḥ purandaraḥ jiṣṇurlekharṣabhaḥ śakraḥ śatamanyurdivaspatiḥ sutrāmā gotrabhidvajrī vāsavo vṛtrahā vṛṣā bāstoṣpatiḥ surapatirbalārātiḥ śacīpatiḥ jambhabhedī harihayaḥ svārāṇnamucisūdanaḥ saṃkrandano duścyavanasturāṣāṇmeghavāhanaḥ ākhaṇḍalaḥ sahasrākṣa ṛbhukṣāstasya tu priyā

pulomajā śacīndrāṇī nagarī tvamarāvatī

haya uccaiḥśravā sūto mātalirnandanaṃ vanam syātprāsādo vaijayanto jayantaḥ pākaśāsaniḥ

airāvato abhramātaṅgairāvaṇābhramuvallabhāḥ hrādinī vajramastrī syāt kuliśaṃ bhiduraṃ paviḥ śatakoṭiḥ svaruḥ śambo dambholiraśanirdvayoḥ

vyomayānaṃ vimāno astrī nāradādyāḥ surarṣayaḥ syāt sudharmā devasabhā pīyūṣamamṛtaṃ sudhā

mandākinī viyadgaṅgā svarṇadī suradīrghikā meruḥ sumerurhemādrī ratnasānuḥ surālayaḥ

pañcaite devataravo mandāraḥ pārijātakaḥ santānaḥ kalpavṛkṣaśca puṃsi vā haricandanam

sanatkumāro vaidhātraḥ svarvaidyāvaśvinīsutau nāsatyāvaśvinau dasrāvāśvineyau ca tāvubhau striyāṃ bahuṣvapsarasaḥ svarveśyā urvaśīmukhāḥ

hāhā hūhūścaivamādyā gandharvāstridivaukasām agnirvaiśvānaro vahnirvītihotro dhanañjayaḥ kṛpīṭayonirjvalano jātavedāstanūnapāt barhiḥ śuṣmā kṛṣṇavartmā śociṣkeśa uparbudhaḥ āśrayāśo bṛhadbhānuḥ kṛśānuḥ pāvako analaḥ rohitāśvo vāyusakhaḥ śikhāvānāśuśukṣaṇiḥ hiraṇyaretā hutabhug dahano havyavāhanaḥ saptārcirdamunāḥ śukraścitrabhānurvibhāvasuḥ śucirappittamaurvastu vāḍavo vaḍavānalaḥ

vahnerdvayorjvālakīlāvarcirhetiḥ śikhāḥ striyām triṣu sphuliṅgo agnikaṇaḥ saṃtāpaḥ saṃjvaraḥ samau

ulkā syāt nirgatajvālā bhūtirbhasitabhasmanī kṣāro rakṣā ca dāvastu davo vanahutāśanaḥ

dharmarājaḥ pitṛpatiḥ samavartī paretarāṭ kṛtānto yamunābhrātā śamano yamarāḍ yamaḥ kālo daṇḍadharaḥ śrāddhadevo vaivasvato antakaḥ rākṣasaḥ koṇapaḥ kravyāt krvyādo asrapa āśaraḥ

rātriñcaro rātricaraḥ karburo nikaṣātmajaḥ yātudhānaḥ puṇyajano nairṛto yāturakṣasī

pracetā varuṇaḥ pāśī yādasāṃpatirappatiḥ

śvasanaḥ sparśano vāyurmātariśvā sadāgatiḥ pṛṣadaśvo gandhavaho gandhavāhānilāśugāḥ samīramārutamarut jagatprāṇasamīraṇāḥ nabhasvadvātapavanapavamānaprabhañjanāḥ

prakampano mahāvāto jhañjhāvātaḥ savṛṣṭikaḥ

prāṇo apānaḥ samānaścodānavyānau ca vāyavaḥ śarīrasthā ime raṃhastarasī tu rayaḥ syadaḥ javo atha śīghraṃ tvaritaṃ laghu kṣipramaraṃ drutam

satvaraṃ capalaṃ tūrṇamavilambitamāśu ca

satate anāratāśrāntasaṃtatāviratāniśam nityānavaratājasramapyathātiśayo bharaḥ ativelabhṛśātyarthātimātrodgāḍhanirbharam tīvraikāntanitāntāni gāḍhabāḍhadṛḍhāni ca klībe śīghrādyasattve syāt triṣveṣāṃ sattvagāmi yat

kuberastryambakasakho yakṣarāḍ guhyakeśvaraḥ manuṣyadharmā dhanado rājarājo dhanādhipaḥ kinnareśo vaiśravaṇaḥ paulastyo naravāhanaḥ yakṣaikapiṅgailavilaśrīdapuṇyajaneśvarāḥ

asyodyānaṃ caitrarathaṃ putrastu nalakūbaraḥ kailāsaḥ sthānamalakā pūrvimānaṃ tu puṣpakam syāt kinnaraḥ kimpuruṣasturaṅgavadano mayuḥ

nidhirnāśevadhirbhedāḥ padmaśaṅkhādayo nidheḥ mahāpadmaśca padmaśca śaṅkho makarakacchapau mukundakundanīlāśca kharvaśca nidhayo nava

vyomavargaḥ

dyodivau dve striyāmabhraṃ vyoma puṣkaramambaram nabho antarikṣaṃ gaganamanantaṃ suravartma kham viyad viṣṇupadaṃ vā tu puṃsyākāśavihāyasī vihāsayo api nāko api dyurapi syāt tadavyam tārāpatho antarikṣaṃ ca meghādhvā ca mahābilam vihāyāḥ śakune puṃsi gagane puṃnapuṃsakam

digvargaḥ

diśastu kakubhaḥ kāṣṭhā āśāśca haritaśca tāḥ prācyavācīpratīcyastāḥ pūrvadakṣiṇapaścimāḥ uttarādigudīcī syāddiśyaṃ tu triṣu digbhave

avāgbhavamavācīnamudīcīcīnamudagbhavam pratyagbhavaṃ pratīcīnaṃ prācīnaṃ prāgbhavaṃ triṣu

indro vahniḥ pitṛpatirnairṛto varuṇo marut kubera {ī}śaḥ patayaḥ pūrvādīnāṃ diśāṃ kramāt

raviḥ śukro mahīsūnuḥ svarbhānurbhānujo vidhuḥ budho bṛhaspatiśceti diśāṃ caiva tathā grahāḥ

airāvataḥ puṇḍarīko vāmanaḥ kumudo añjanaḥ puṣpadantaḥ sārvabhaumaḥ supratīkaśca diggajāḥ

kariṇyo abhramukapilāpiṅgalānupamāḥ kramāt tāmrakarṇī śubhradantī cāṅganā cāñjanāvatī

klībāvyayaṃ tvapadiśaṃ diśormadhye vidik striyām abhyantaraṃ tvantarālaṃ cakravālaṃ tu maṇḍalam

abhraṃ megho vārivāhaḥ stanayitnurbalāhakaḥ dhārādharo jaladharastaḍitvān vārido ambubhṛt ghanajīmūtamudirajalamugdhūmayonayaḥ kādambinī meghamālā triṣu meghabhave abhriyam

stanitaṃ garjitam meghanirghoṣe rasitādi ca śampā śatahradāhrādinyairāvatyaḥ kṣaṇaprabhā taḍitsaudāminī vidyuccñcalā capalā api sphūrjathurvajranirghoṣo meghajyotiriraṃmadaḥ

indrāyudhaṃ śakradhanustadeva ṛjurohitam

vṛṣṭivarṣaṃ tadvighāte avagrāhāvagrahau samau dhārāsampāta āsāraḥ śīkarombukaṇāḥ smṛtāḥ

varṣopalastu karakā meghacchanne ahni durdinam

antardhā vyavadhā puṃsi tvantardhirapavāraṇam apidhānatirodhānapidhānācchādanāni ca

himāṃśuścandramāścandra induḥ kumudabāndhavaḥ vidhuḥ sudhāṃśuḥ śubhrāṃśuroṣadhīśo niśāpatiḥ abjo jaivātṛkaḥ somo glaurmṛgāṅkaḥ kalānidhiḥ dvijarājaḥ śaśadharo nakṣatreśaḥ kṣapākaraḥ

kalā tu ṣoḍaśo bhāgo bimbo astrī maṇḍalaṃ triṣu

bhittaṃ śakalakhaṇḍe vā puṃsyardho ardhaṃ sameṃśake

candrikā kaumudī jyotsnā prasādstu prasannatā

kalaṅkāṅkau lāñchanaṃ ca cihnaṃ lakṣma ca lakṣaṇam

suṣamā paramā śobhā śobhā kāntirdyutiścchaviḥ

avaśyāyastu nīhārastuṣārastuhinaṃ himam prāleyaṃ mihikā cātha himānī himasaṃhatiḥ

śītaṃ guṇe tadvadarthāḥ suṣīmaḥ śiśiro jaḍaḥ tuṣāraḥ śītalaḥ śīto himaḥ saptānyaliṅgakāḥ

dhruva auttānapādiḥ syāt agastyaḥ kumbhasambhavaḥ maitrāvaruṇirasyaiva lopāmudrā sadharmiṇī

nakṣatramṛkṣaṃ bhaṃ tārā tārakāpyuḍu vā striyām dākṣāyiṇyo aśvinītyāditārā aśvayugaśvinī rādhāviśākhā puṣye tu sidhyatiṣyau śraviṣṭhayā samā dhaniṣṭhāḥ syuḥ proṣṭhapadā bhādrapadāḥ striyaḥ mṛgaśīrṣaṃ mṛgaśirastasminnevāgrahāyaṇī ilvalāstacchirodeśe tārakā nivasanti yāḥ

bṛhaspatiḥ surācāryo gīṣpatirdhiṣaṇo guruḥ jīva āṅgiraso vācaspatiścitraśikhaṇḍijaḥ

śukro daityaguruḥ kāvya uśanā bhārgavaḥ kaviḥ

aṅgārakaḥ kujo bhaumo lohitāṅgo mahīsutaḥ rauhiṇeyo budhaḥ saumyaḥ samau sauriśanaiśvarau

tamastu rāhuḥ svarbhānuḥ saiṃhikeyo vidhuntudaḥ

saptarṣayo marīcyatrimukhāścitraśikhaṇḍinaḥ

rāśīnāmudayo lagnaṃ te tu meṣavṛṣādayaḥ

sūrasūryāryamādityadvādaśātmadivākarāḥ bhāskarāhaskarabradhnaprabhākaravibhākarāḥ bhāsvadvivasvatsaptāśvaharidaśvoṣṇaraśmayaḥ vikartanārkamārtaṇḍamihirāruṇapūṣaṇaḥ dyumaṇistaraṇirmitraścitrabhānurvirocanaḥ vibhāvasurgrahapatistviṣāṃpatiraharpatiḥ bhānurhaṃsaḥ sahasrāṃśustapanaḥ savitā raviḥ padmākṣastejasāṃrāśiśchāyānāthastamisrahā karmasākṣī jagaccakṣurlokabandhustrayītanuḥ pradyotano dinamaṇiḥ khadyoto lokabāndhavaḥ ino bhago bhāmanidhiścāṃ aśumālyañjinīpatiḥ

māṭharaḥ piṅgalo daṇḍaścaṇḍāṃśoḥ paripārśvakāḥ sūrasūto aruṇo anūruḥ kāśyapirgaruḍāgrajaḥ pariveṣastuparidhirupasūryakamaṇḍale

kiraṇosramayūkhāṃ aśugabhastighṛṇiraśmayaḥ bhānuḥ karo marīciḥ strīpuṃsayordīdhitiḥ striyām syuḥ prabhārugrucistviḍbhābhāśchavidyutidīptayaḥ rociḥ śocirubhe klībe prakāśo dyota ātapaḥ

koṣṇaṃ kavoṣṇaṃ mandoṣṇaṃ kaduṣṇaṃ triṣu tadvati tigmaṃ tīkṣṇaṃ kharaṃ tadvanmṛgatṛṣṇā marīcikā

kālavargaḥ

kālo diṣṭo apyanehāpi samayo apyatha pakṣatiḥ pratipad dve ime strītve tadādyāstithayo dvayoḥ ghasro dināhanī vā tu klībe divasavāsarau pratyūṣo aharmukhaṃ kalyamuṣaḥpratyuṣasī api vyuṣṭaṃ vibhātaṃ dve klībe puṃsi gosarga iṣyate prabhātaṃ ca dinānte tu sāyaṃ sandhyā pitṛprasūḥ

prāhṇāparāhṇamadhyāhnastrisandhyamatha śarvarī niśā niśīthinī rātristriyāmā kṣaṇadā kṣapā vibhāvarī tamasvinyau rajanī yāminī tamī

tamisrā tāmasī rātrirjyautsnī candrikayānvitā

āgāmivartamānārhayuktāyāṃ niśi pakṣiṇī

gaṇarātraṃ niśā bahvyaḥ pradoṣo rajanīmukham

ardharātraniśīthau dvau dvau yāmapraharau samau

sa parvasandhiḥ pratipatpañcadaśyoryadantaram

pakṣāntau pañcadaśyau dve paurṇamāsī tu paurṇimā

kalāhīne sānumatiḥ pūrṇe rākā niśākare

amāvāsyā tvamāvasyā darśaḥ sūryendusaṃgamaḥ

sā dṛṣṭenduḥ sinīvālī sā naṣṭendukalā kuhūḥ

uparāgo graho rāhugraste tvindau ca pūṣṇi ca sopaplavoparaktau dvau agnyutpāta upāhitaḥ

ekayoktyā puṣpavantau divākaraniśākarau

aṣṭādaśa nimeṣāstu kāṣṭā triṃśat tu tāḥ kalā

tāstu triṃśat kṣaṇaste tu muhūrto dvādaśāstriyām

te tu triṃśadahorātraḥ pakṣaste daśapañca ca

pakṣau pūrvāparau śuklakṛṣṇau māsastu tāvubhau

dvau dvau mārgādi māsau syādṛtustairayanaṃ tribhiḥ

ayane dve gatirudagdakṣiṇārkasya vatsaraḥ samarātridive kāle viṣuvadviṣuvaṃ ca tat

puṣpayuktā paurṇamāsī pauṣī māse tu yatra sā nāmnā sa pauṣo māghādyāścaivamekādaśāpare

mārgaśīrṣe sahā mārga āgrahāyaṇikaśca saḥ pauṣe taiṣasahasyau dvau tapā māghe atha phālgune

syāttapasyaḥ phālgunikaḥ syāccaitre caitriko madhuḥ

vaiśākhe mādhavo rādho jyeṣṭhe śukraḥ śucistvayam

āṣāḍhe śrāvaṇe tu syānnabhāḥ śrāvaṇikaśca saḥ

syurnabhasyaprauṣṭhapadabhādrabhādrapadāḥ samāḥ syādāśvina iṣo apyāśvayujo api syāttukārtike

bāhulorjau kārtikiko hemantaḥ śiśiro astriyām

vasante puṣpasamayaḥ surabhirgrīṣma ūṣmakaḥ nidāgha uṣṇopagama uṣṇa ūṣmāgamastapaḥ

striyāṃ prāvṛṭ striyāṃ bhūmni varṣā atha śaratstriyām

ṣaḍamī ṛtavaḥ puṃsi mārgādīnāṃ yugaiḥ kramāt saṃvatsaro vatsaro abdo hāyano astrī śaratsamāḥ

māsena syādahorātraḥ paitro varṣeṇa daivataḥ

daive yugasahasre dve brāhmaḥ kalpau tu tau nṛṇām

manvantaraṃ tu divyānāṃ yugānāmekasaptatiḥ

saṃvartaḥ pralayaḥ kalpaḥ kṣayaḥ kalpānta ityapi

astrī paṅkaṃ pumānpāpmā pāpaṃ kilbiṣakalmaṣam kaluṣaṃ vṛjinaino aghamaṃho duritaduṣkṛtam syāddharmamastriyāṃ puṇyaśreyasī sukṛtaṃ vṛṣaḥ

mutprītiḥ pramado harṣaḥ pramodāmodasammadāḥ syādānandathurānandaḥ śarmaśātasukhāni ca śvaḥ śreyasaṃ śivaṃ bhadraṃ kalyāṇaṃ maṅgalaṃ śubham bhāvukaṃ bhavikaṃ bhavyaṃ kuśalaṃ kṣemamastriyām śastaṃ cātha triṣu dravye pāpaṃ puṇyaṃ sukhādi ca

matallikā macarcikā prakāṇḍamuddhatallajau praśastavācakānyamūnyayaḥ śubhāvaho vidhiḥ

daivaṃ diṣṭaṃ bhāgadheyaṃ bhāgyaṃ strī niyatirvidhiḥ heturnā kāraṇaṃ bījaṃ nidānaṃ tvādikāraṇam

kṣetrajña ātmā puruṣaḥ pradhānaṃ prakṛtiḥ striyām viśeṣaḥ kāliko avasthā guṇāḥ sattvaṃ rajastamaḥ

janurjananajanmāni janirutpattirudbhavaḥ prāṇī tu cetano janmī jantujanyuśarīriṇaḥ

jātirjātaṃ ca sāmānyaṃ vyaktistu pṛthagātmatā cittaṃ tu ceto hṛdayaṃ svāntaṃ hṛnmānasaṃ manaḥ

dhīvargaḥ

buddhirmanīṣā dhiṣaṇā dhīḥ prajñā śemuṣī matiḥ prekṣopalabdhiścitsaṃvitpratipajjñapticetanāḥ

dhīrdhāraṇāvatī medhā saṃkalpaḥ karma mānasam avadhānaṃ samādhānaṃ praṇidhānam tathaiva ca

cittābhogo manaskāraścarcā saṃkhyā vicāraṇā vimarśo bhāvanā caiva vāsanā ca nigadyate adhyāhārastarka ūho vicikitsā tu saṃśayaḥ sandehadvāparau cātha samau nirṇayaniścayau

mithyādṛṣṭirnāstikatā vyāpādo drohacintanam samau siddhāntarāddhāntau bhrāntirmithyāmatirbhramaḥ

saṃvidāgūḥ pratijñānaṃ niyamāśravasaṃśravāḥ aṅgīkārābhyupagamapratiśravasamādhayaḥ

mokṣe dhīrjñānamanyatra vijñānaṃ śilpaśāstrayoḥ

muktiḥ kaivalyanirvāṇaśreyoniḥśreyasāmṛtam mokṣo apavargo athājñānamavidyāhaṃmatiḥ striyām

rūpaṃ śabdo gandharasasparśāśca viṣayā amī gocarā indriyārthāśca hṛṣīkaṃ viṣayīndriyam karmendriyaṃ tu pāyvādi manonetrādi dhīndriyam

tuvarastu kaṣāyo astrī madhuro lavaṇaḥ kaṭuḥ

tikto amlaśca rasāḥ puṃsi tadvatsu ṣaḍamī triṣu

vimardotthe parimalo gandhe janamanohare āmodaḥ so atinirhārī vācyaliṅgatvamāguṇāt samākarṣī tu nirhārī surabhirghrāṇatarpaṇaḥ

iṣṭagandhaḥ sugandhiḥ syādāmodī mukhavāsanaḥ pūtigandhastu durgandho visraṃ syādāmagandhi yat

śuklaśubhraśuciśvetaviśadaśyetapāṇḍarāḥ avadātaḥ sito gauro avalakṣo dhavalo arjunaḥ hariṇaḥ pāṇḍuraḥ pāṇḍurīṣatpāṇḍustu dhūsaraḥ kṛṣṇe nīlāsitaśyāmakālaśyāmalamecakāḥ

pīto gauro haridrābhaḥ palāśo harito harit lohito rohito raktaḥ śoṇaḥ kokanadacchaviḥ

avyaktarāgastvaruṇaḥ śvetaraktastu pāṭalaḥ śyāvaḥ syātkapiśo dhūmradhūmalau kṛṣṇalohite

kaḍāraḥ kapilaḥ piṅgapiśaṅgau kadrupiṅgalau citraṃ kirmīrakalmāṣaśabalaitāśca karbure

guṇe śuklādayaḥ puṃsi guṇiliṅgāstu tadvati

śabdavargaḥ

brāhmī tu bhāratī bhāṣā gīrvāgvāṇī sarasvatī vyāhāra uktirlapitaṃ bhāṣitaṃ vacanaṃ vacaḥ

apabhraṃśo apaśabdaḥ syācchāstre śabdastu vācakaḥ tiṅ subantacayo vākyaṃ kriyā vā kārakānvitā

śrutiḥ strī veda āmnāyastrayī dharmastu tadvidhiḥ

striyāmṛk sāmayajuṣī iti vedāstrayastrayī śikṣetyādi śruteraṅgamoṅkārapraṇavau samau

itihāsaḥ purāvṛttamudāttādyāstrayaḥ svarāḥ ānvīkṣikī daṇḍanītistarkavidyārthaśāstrayoḥ

ākhyāyikopalabdhārthā purāṇaṃ pañcalakṣaṇam prabandhakalpanā kathā pravahlikā prahelikā

smṛtistu dharmasaṃhitā samāhṛtistu saṃgrahaḥ

samasyā tu samāsārthā kiṃvadantī janaśrutiḥ

vārtā pravṛttirvṛttānta udantaḥ syādathāhvayaḥ ākhyāhve abhidhānaṃ ca nāmadheyaṃ ca nāma ca hūtirākāraṇāhvānaṃ saṃhūtirbahubhiḥ kṛtā

vivādo vyavahāraḥ syādupanyāsastu vāṅmukham

upoddhāta udāhāraḥ śapanaṃ śapathaḥ pumān praśno anuyogaḥ pṛcchā ca prativākyottare same

mithyābhiyogo abhyākhyānamatha mithyābhiśaṃsanam abhiśāpaḥ praṇādastu śabdaḥ syādanurāgajaḥ

yaśaḥ kīrtiḥ samajñā ca stavaḥ stotraṃ stutirnutiḥ āmreḍitaṃ dvistriruktamuccairghuṣṭaṃ tu ghoṣaṇā

kākuḥ striyāṃ vikāro yaḥ śokabhītyādibhirdhvaneḥ avarṇākṣepanirvādaparīvādāpavādavat upakrośo jugupsā ca kutsā nindā ca garhaṇe

pāruṣyamativādaḥ syād bhartsanaṃ tvapakāragīḥ yaḥ saninda upālambhastatra syātparibhāṣaṇam

tatra tvākṣāraṇā yaḥ syādākrośo maithunaṃ prati syādābhāṣaṇamālāpaḥ pralāpo anarthakaṃ vacaḥ

anulāpo muhurbhāṣā vilāpaḥ paridevanam

vipralāpo virodhoktiḥ saṃlāpo bhāṣaṇaṃ mithaḥ

supralāpaḥ suvacanamapalāpastu nihnavaḥ codyamākṣepābhiyogau śāpākrośau dureṣaṇā

astrī cāṭu caṭu ślāghā premṇā mithyāvikatthanam sandeśavāgvācikaṃ syādvāgbhedāstu triṣūttare

ruśatī vāgakalyāṇī syātkalyā tu śubhātmikā atyarthamadhuraṃ sāntvaṃ saṃgataṃ hṛdayaṅgamam

niṣṭhuraṃ paruṣaṃ grāmyamaślīlaṃ sūnṛtaṃ priye satye atha saṃkulakliṣṭe parasparaparāhate

luptavarṇapadaṃ grastaṃ nirastaṃ tvaritoditam jambūkṛtaṃ saniṣṭīvamabaddhaṃ syādanarthakam

anakṣaramavācyaṃ syādāhataṃ tu mṛṣārthakam solluṭhanaṃ tu sotprāsaṃ maṇitaṃ ratikūjitam

śrāvyaṃ hṛdyaṃ manohāri vispaṣṭaṃ prakaṭoditam atha mliṣṭamavispaṣṭaṃ vitathaṃ tvanṛtaṃ vacaḥ

satyaṃ tathyamṛtaṃ samyagamūni triṣu tadvati

śabde ninādaninadadhvanidhvānaravasvanāḥ svānanirghoṣanirhrādanādanisvānanisvanāḥ āravārāvasaṃrāvavirāvā atha marmaraḥ

svanite vastraparṇānāṃ bhūṣaṇānāṃ tu śiñjitam nikvāṇo nikvaṇaḥ kvāṇaḥ kvaṇaḥ kvaṇanamityapi vīṇāyāḥ kvaṇite prādeḥ prakvāṇaprakvaṇādayaḥ

kolāhalaḥ kalakalastiraścāṃ vāśitaṃ rutam strī pratiśrutpratidhvāne gītaṃ gānamime same

nāṭyavargaḥ

niṣādarṣabhagāndhāraṣaḍjamadhyamadhaivatāḥ pañcamaścetyamī sapta tantrīkaṇṭhotthitāḥ svarāḥ kākalī tu kale sūkṣme dhvanī tu madhurāsphuṭe kalo mandrastu gambhīre tāro atyuccaistrayastriṣu

nṛṇāmurasi madhyastho dvāviṃśatividho dhvaniḥ sa mandraḥ kaṇṭhamadhyasthastāraḥ śirasi gīyate

samanvitalayastvekatālo vīṇā tu vallakī tripañcī sā tu tantrībhiḥ saptabhiḥ parivādinī

tataṃ vīṇādikaṃ vādyamānaddhaṃ murajādikam vaṃśādikaṃ tu suṣiraṃ kāṃsyatālādikaṃ ghanam

caturvidhamidaṃ vādyaṃ vāditrātodyanāmakam mṛdaṅgā murajā bhedāstvaṅkyāliṅgyordhvakāstrayaḥ

syād yaśaḥpaṭaho ḍhakkā bherī strī dundubhiḥ pumān ānakaḥ paṭaho astrī syāt koṇo vīṇādi vādanam

vīṇādaṇḍaḥ pravālaḥ syāt kakubhastu prasevakaḥ

six names of other special drums, dancer kolambakastu kāyo asyā upanāho nibandhanam

vādyaprabhedā ḍamarumaḍḍuḍiṇḍimajharjharāḥ mardalaḥ paṇavo anye ca nartakīlāsike same

vilambitaṃ drutaṃ madhyaṃ tattvamogho ghanaṃ kramāt tālaḥ kālakriyāmānaṃ layaḥ sāmyamamathāstriyām

tāṇḍavaṃ naṭanaṃ nāṭyaṃ lāsyaṃ nṛtyaṃ ca nartane tauryatrikaṃ nṛtyagītavādyaṃ nāṭyamidaṃ trayam

bhrakuṃsaśca bhrukuṃsaśca bhrūkuṃsaśceti nartakaḥ strīveṣadhārī puruṣo nāṭyoktau gaṇikāñjukā

bhaginīpatirāvutto bhāvo vidvānathāvukaḥ janako yuvarājastu kumāro bhartṛdārakaḥ

rājā bhaṭṭārako devastatsutā bhartṛdārikā devī kṛtābhiṣekāyāmitarāsu tu bhaṭṭinī

abrahmaṇyamavadhyoktau rājaśyālastu rāṣṭriyaḥ

ambā mātātha bālā syādvāsūrāryastu māriṣaḥ attikā bhaginī jyeṣṭhā niṣṭhā nirvahaṇe same haṇḍe hañje halāhvāne nīcāṃ ceṭīṃ sakhīṃ prati aṅgahāro aṅgavikṣepo vyañjakābhinayau samau

nirvṛtte tvaṅgasattvābhyāṃ dve triṣvāṅgikasāttvike śṛṅgāravīrakaruṇādbhutahāsyabhayānakāḥ

bībhatsaraudrau ca rasāḥ śṛṅgāraḥ śucirujjvalaḥ utsāhavardhano vīraḥ kāruṇyaṃ karuṇā ghṛṇā kṛpā dayānukampā syādanukrośo apyatho hasaḥ hāso hāsyaṃ ca bībhatsaṃ vikṛtaṃ triṣvidaṃ dvayam

vismayo adbhutamāścaryaṃ citramapyatha bhairavam dāruṇaṃ bhīṣaṇaṃ bhīṣmaṃ ghoraṃ bhīmaṃ bhayānakam bhayaṅkaraṃ pratibhayaṃ raudraṃ tūgramamī triṣu caturdaśa darastrāso bhītirbhīḥ sādhvasaṃ bhayam

vikāro mānaso bhāvo anubhāvo bhāvabodhakaḥ

garvo abhimāno ahaṅkāro mānaścittasamunnatiḥ darpo avaloko avaṣṭambhaścittodrekaḥ smayo madaḥ anādaraḥ paribhavaḥ parībhāvastiraskriyā rīḍhāvamānanāvajñāvahelanamasūrkṣaṇam

mandākṣaṃ hrīstrapā vrīḍā lajjā sāpatrapānyataḥ

kṣāntistitikṣābhidhyā tu parasya viṣaye spṛhā

akṣāntirīrṣyāsūyā tu doṣāropo guṇeṣvapi vairaṃ virodho vidveṣo manyuśokau tu śuk striyām

paścāttāpo anutāpaśca vipratīsāra ityapi kopakrodhāmarṣaroṣapratighā ruṭ kṛdhau striyau

śucau tu carite śīlamunmādaścittavibhramaḥ

premā nā priyatā hārdaṃ premasneho atha dohadam icchā kāṅkṣā spṛhehā tṛḍ vāñchā lipsā manorathaḥ kāmo abhilāṣastarṣaśca so atyarthaṃ lālasā dvayoḥ

upādhirnā dharmacintā puṃsyādhirmānasī vyathā syāccintā smṛtirādhyānamutkaṇṭhotkalike same

utsāho adhyavasāyaḥ syāt sa vīryamatiśaktibhāk

kapaṭo astrī vyājadambhopadhayaś chadmakaitave kusṛtirnikṛtiḥ śāṭhyaṃ pramādo anavadhānatā

kautūhalaṃ kautukaṃ ca kutukaṃ ca kutūhalam strīṇāṃ vilāsabibbokavibhramā lalitaṃ tathā helā līletyamī hāvāḥkriyāḥ śṛṅgārabhāvajāḥ

dravakeliparīhāsāḥ krīḍā līlā ca narma ca vyājo apadeśo lakṣyaṃ ca krīḍā khelā ca kūrdanam

gharmo nidāghaḥ svedaḥ syātpralayo naṣṭaceṣṭatā avahitthākāraguptiḥ samau saṃvegasaṃbhramau

syādācchuritakaṃ hāsaḥ sotprāsaḥ sa manāk smitam madhyamaḥ syādvihasitaṃ romāñco romaharṣaṇam

kranditaṃ ruditam kruṣṭaṃ jṛmbhastu triṣu jṛmbhaṇam vipralambho visaṃvādo riṅgaṇaṃ skhalanaṃ same

syānnidrā śayanaṃ svāpaḥ svapnaḥ saṃveśa ityapi tandrī pramīlā bhrakuṭirbhrukuṭirbhrūkuṭiḥ striyām

adṛṣṭiḥ syādasaumye akṣṇi saṃsiddhiprakṛtī tvime svarūpaṃ ca svabhāvaśca nisargaścātha vepathuḥ kampo atha kṣaṇa uddharṣo maha uddhava utsavaḥ

pātālabhogivargaḥ}

sushhiramshushhiramsushhih adhobhuvanapātālaṃ balisadma rasātalam nāgaloko atha kuharaṃ suṣiraṃ vivaraṃ bilam chidraṃ nirvyathanaṃ rokaṃ randhraṃ śvabhraṃ vapā suṣiḥ

gartāvaṭau bhuvi śvabhre sarandhre suṣiraṃ triṣu andhakāro astriyāṃ dhvāntaṃ tamisraṃ timiraṃ tamaḥ dhvānte gāḍhe andhatamasaṃ kṣīṇe avatamasaṃ tamaḥ

viṣvaksaṃtamasaṃ nāgāḥ kādraveyāstadīśvare śeṣo ananto vāsukistu sarparājo atha gonase tilitsaḥ syādajagare śayurvāhasa ityubhau

alagardo jalavyālaḥ samau rājilaḍuṇḍumau māludhāno mātulāhirnirmukto muktakañcukaḥ

sarpaḥ pṛdākurbhujago bhujaṅgo ahirbhujaṅgamaḥ āśīviṣo viṣadharaścakrī vyālaḥ sarīsṛpaḥ kuṇḍalī gūḍhapāccakṣuḥśravāḥ kākodaraḥ phaṇī darvīkaro dīrghapṛṣṭho dandaśūko bileśayaḥ uragaḥ pannago bhogī jihmagaḥ pavanāśanaḥ lelihāno dvirasano gokarṇaḥ kañcukī tathā kumbhīnasaḥ phaṇadharo harirbhogadharastathā

aheḥ śarīraṃ bhogaḥ syādāśīrapyahidaṃṣṭrikā triṣvāheyaṃ viṣāsthyādi sphaṭāyāṃ tu phaṇā dvayoḥ

samau kañcukanirmokau kṣveḍastu garalaṃ viṣam puṃsi klībe ca kākolakālakūṭahalāhalāḥ saurāṣṭrikaḥ śauklikeyo brahmaputraḥ pradīpanaḥ dārado vatsanābhaśca viṣabhedā amī nava

viṣavaidyo jāṅguliko vyālagrāhyahituṇḍikaḥ

narakavargaḥ}

syānnārakastu narako nirayo durgatiḥ striyām tadbhedāstapanāvīcimahārauravarauravāḥ saṃghātaḥ kālasūtraṃ cetyādyāḥ sattvāstu nārakāḥ pretā vaitaraṇī sindhuḥ syādalakṣmīstu nirrtiḥ

viṣṭirājūḥ kāraṇā tu yātanā tīvravedanā

pīḍā bādhā vyathā duḥkhamāmanasyaṃ prasūtijam syātkaṣṭaṃ kṛcchramābhīlaṃ triṣveṣāṃ bhedyagāmi yat

vārivargaḥ}

samudro abdhirakūpāraḥ pārāvāraḥ saritpatiḥ udanvānudadhiḥ sindhuḥ sarasvānsāgaro arṇavaḥ ratnākaro jalanidhiryādaḥpatirapāmpatiḥ tasya prabhedāḥ kṣīrodo lavaṇodastathāpare

āpaḥ strī bhūmni vārvāri salilaṃ kamalaṃ jalaṃ payaḥ kīlālamamṛtaṃ jīvanaṃ bhuvanaṃ vanam kabandhamudakaṃ pāthaḥ puṣkaraṃ sarvatomukham ambhorṇastoyapānīyanīrakṣīro ambuśambaram meghapuṣpaṃ ghanarasastriṣu dve āpyamammayam

bhaṅgastaraṅga ūrmirvā striyāṃ vīcirathormiṣu mahatsūllolakallolau syādāvarto ambhasāṃ bhramaḥ pṛṣanti bindupṛṣatāḥ pumāṃso vipruṣaḥ striyām

cakrāṇi puṭabhedāḥ syurbhramāśca jalanirgamāḥ kūlaṃ rodhaśca tīraṃ ca pratīraṃ ca taṭaṃ triṣu

pārāvāre parārvācī tīre pātraṃ tadantaram

dvīpo astriyāmantarīpaṃ yadantarvāriṇastaṭam toyotthitaṃ tatpulinaṃ saikataṃ sikatāmayam

niṣadvarastu jambālaḥ paṅko astrī śādakardamau jalocchvāsāḥ parīvāhāḥ kūpakāstu vidārakāḥ

nāvyaṃ triliṅgaṃ nautārye striyāṃ naustaraṇistariḥ uḍupaṃ tu plavaḥ kolaḥ sroto ambusaraṇaṃ svataḥ

ātarastarapaṇyaṃ syād droṇī kāṣṭāmbuvāhinī sāṃyātrikaḥ potavaṇik karṇadhārastu nāvikaḥ

niyāmakāḥ potavāhāḥ kūpako guṇavṛkṣakaḥ naukādaṇḍaḥ kṣepaṇī syādaritraṃ kenipātakaḥ

abhriḥ strī kāṣṭakuddālaḥ sekapātraṃ tu secanam klībe ardhanāvaṃ nāvo ardhe atītanauke atinu triṣu

triṣvāgādhātprasanno acchaḥ kaluṣo anaccha āvilaḥ nimnaṃ gabhīraṃ gambhīramuttānaṃ tadviparyaye

agādhamatalasparśe kaivarte dāśadhīvarau ānāyaḥ puṃsi jālaṃ syācchaṇasūtraṃ pavitrakam

matsyādhānī kuveṇī syād baḍiśaṃ matsyavedhanam pṛthuromā jhaṣo matsyo mīno vaisāriṇo aṇḍajaḥ visāraḥ śakulī cātha gaḍakaḥ śakulārbhakaḥ

sahasradaṃṣṭraḥ pāṭhīna ulūpī śiśukaḥ samau nalamīnaścilicimaḥ proṣṭhī tu śapharī dvayoḥ

kṣudrāṇḍamatsyasaṃghātaḥ potādhānamatho jhaṣāḥ rohito madguraḥ śālo rājīvaḥ śakulastimiḥ timiṅgalādayaścātha yādāṃsi jalajantavaḥ

tadbhedāḥ śiśumārodraśaṅkavo makarādayaḥ syātkulīraḥ karkaṭakaḥ kūrme kamaṭhakacchapau

grāho avahāro nakrastu kumbhīro atha mahīlatā gaṇḍūpadaḥ kiñculako nihākā godhikā same

raktapā tu jalaukāyāṃ striyāṃ bhūmni jalaukasaḥ muktāsphoṭaḥ striyāṃ śuktiḥ śaṅkhaḥ syātkamburastriyau

kṣudraśaṅkhāḥ śaṅkhanakhāḥ śambūkā jalaśuktayaḥ bheke maṇḍūkavarṣābhūśālūraplavadardurāḥ

śilī gaṇḍūpadī bhekī varṣābhvī kamaṭhī ḍuliḥ

madgurasya priyā śṛṅgī durnāmā dīrghakośikā jalāśayā jalādhārāstatrāgādhajalo hradaḥ

āhāvastu nipānaṃ syādupakūpajalāśaye puṃsyevāndhuḥ prahiḥ kūpa udapānṃ tu puṃsi vā

nemistrikāsya vīnāho mukhabandhanamasya yat

puṣkariṇyāṃ tu khātaṃ syādakhātaṃ devakhātakam

padmākarastaḍāgo astrī kāsāraḥ sarasī saraḥ veśantaḥ palvalaṃ cālpasaro vāpī tu dīrghikā

kheyaṃ tu parikhādhārastvambhasāṃ yatra dhāraṇam syādālavālamāvālamāvāpo atha nadī sarit taraṅgiṇī śaivalinī taṭinī hrādinī dhunī srotasvinī dvīpavatī sravantī nimnagāpagā kūlaṅkaṣā nirjhariṇī rodhovakrā sarasvatī

gaṅgā viṣṇupadī jahnutanayā suranimnagā bhāgīrathī tripathagā trisrotā bhīṣmasūrapi

kālindī sūryatanayā yamunā śamanasvasā revā tu narmadā somodbhavā mekalakanyakā

kaartaviiryaarjuna karatoyā sadānīrā bāhudā saitavāhinī

śatadrustu śutudriḥ syādvipāśā tu vipāṭ striyām śoṇo hiraṇyavāhaḥ syātkulyālpā kṛtrimā sarit

kaushikii, gandakii, charmanvatii,godaa, venii śarāvatī vetravatī candrabhāgā sarasvatī kāverī sarito anyāśca sambhedaḥ sindhusaṅgamaḥ dvayoḥ praṇālī payasaḥ padavyāṃ triṣu tūttarau

devikaasarayuu devikāyāṃ sarayvāṃ ca bhave dāvikasāravau

saugandhikaṃ tu kalhāraṃ hallakaṃ raktasandhyakam

syādutpalaṃ kuvalayamatha nīlāmbujanma ca indīvaraṃ ca nīle asminsite kumudakairave śālūkameṣāṃ kandaḥ syādvāriparṇī tu kumbhikā

jalanīlī tu śaivālaṃ śaivalo atha kumudvatī kumudinyāṃ nalinyāṃ tu visinīpadminīmukhāḥ

vā puṃsi padmaṃ nalinamaravindaṃ mahotpalam sahasrapatraṃ kamalaṃ śatapatraṃ kuśeśayam paṅkeruhaṃ tāmarasaṃ sārasaṃ sarasīruham bisaprasūnarājīvapuṣkarāmbhoruhāṇi ca

puṇḍarīkaṃ sitāmbhojamatha raktasaroruhe raktotpalaṃ kokanadaṃ nālo nālamathāstriyām

khandashhanda mṛṇālaṃ bisamabjādikadambe khaṇḍamastriyām

karahāṭaḥ śiphākandaḥ kiñjalkaḥ kesaro astriyām saṃvartikā navadalaṃ bījakośo varāṭakaḥ

kāṇḍasamāptiḥ

uktaṃ svarvyomadikkāladhīśabdādi sanāṭyakam pātālabhoginarakaṃ vāri caiṣāṃ ca saṅgatam ityamarasiṃhakṛtau nāmaliṅgānuśāsane svarādikāṇḍaḥ prathamaḥ sāṅga eva samarthitaḥ

amarakośa evaṃ nāmaliṅgānuśāsanaṃ khāṇḍa 

amarakośe dvitīyaṃ bhūmyādikāṇḍam ।

vargabhedāḥ।

vargāḥ pṛthvīpurakṣmābhṛdvanauṣadhimṛgādibhiḥ

nṛbrahmakṣatraviṭ śūdraiḥ sāṅgopāṅgairihoditāḥ

bhūmivargaḥ

bhūrbhūmiracalānantā rasā viśvambharā sthitā

dharā dharitrī dharaṇiḥ kṣoṇirjyā kāśyapī kṣitiḥ

sarvaṃsahā vasumatī vasudhorvī vasundharā

gotrā kuḥ pṛthivī pṛthvī kṣmāvanirmedinī mahī

vipulā gahvarī dhātrī gaurilā kumbhinī kṣamā

bhūtadhātrī ratnagarbhā jagatī sāgarāmbarā

mṛnmṛttikā praśastā tu mṛtsā mṛtsnā ca mṛttikā

urvarā sarvasasyāḍhyā syādūṣaḥ kṣāramṛttikā ūṣavānūṣaro dvāvapyanyaliṅgau sthalaṃ sthalī

samānau marudhanvānau dve khilāprahate same

triṣvatho jagatī loko viṣṭapaṃ bhuvanaṃ jagat

loko ayaṃ bhārataṃ varṣam śarāvatyāstu yo avadheḥ

deśaḥ prāgdakṣiṇaḥ prācya udīcyaḥ paścimottaraḥ

pratyanto mlecchadeśaḥ syānmadhyaddeśastu madhyamaḥ

āryāvartaḥ puṇyabhūmirmadhyaṃ vindhyahimālayoḥ

nīvṛjjanapado deśaviṣayau tū apavartanam

triṣvāgoṣṭhānnaḍaprāye naḍvānnaḍvala ityapi

kumudvānkumudaprāye vetasvānbahuvetase

śādvalaḥ śādaharite sajambāle tu paṅkilaḥ

jalaprāyamanūpaṃ syātpuṃsi kacchastathāvidhaḥ

strī śarkarā śarkarilaḥ śārkaraḥ śarkarāvati

deśa evādimāvevavamunneyāḥ sikatāvati

deśo nadyambuvṛṣṭyambusaṃpannavrīhipālitaḥ

syānnadīmātṛko devamātṛkaśca yathākramam

surājñi deśe rājanvānsyāttato anyatra rājavān

goṣṭhaṃ gosthānakaṃ tattu gauṣṭhīnaṃ bhūtapūrvakam

paryantabhūḥ parisaraḥ seturālau striyāṃ pumān

vāmalūraśca nākuśca valmīkaṃ puṃnapuṃsakam

ayanam vartma mārgādhvapanthānaḥ padavī sṛtiḥ

saraṇiḥ paddhatiḥ padyā vartanyekapadīti ca

atipanthāḥ supanthāśca satpathaścārcite adhvani

vyadhvo duradhvo vipathaḥ kadadhvā kāpathaḥ samāḥ

apanthāstvapathaṃ tulye śṛṇgāṭakacatuṣpathe

prāntaraṃ dūraśūnyo adhvā kāntāraṃ vartma durgamam

gavyūtiḥ strī krośayugaṃ nalvaḥ kiṣkucatuḥśatam

ghaṇṭāpathaḥ saṃsaraṇaṃ tatpurasyopaniṣkaram

dyāvāpṛthivyau rodasyau dyāvābhūmī ca rodasī

divaspṛthivyau gañjā tu rumā syāllavaṇākaraḥ । iti bhūmivargaḥ

puravargaḥ।

pūḥ strī purīnagaryau vā pattanaṃ puṭabhedanam । atha puravargaḥ

sthānīyaṃ nigamo anyattu yanmūlanagarātpuram

tacchākhānagaraṃ veśo veśyājanasamāśrayaḥ

āpaṇastu niṣadyāyāṃ vipaṇiḥ paṇyavīthikā

rathyā pratolī viśikhā syāccayo vapramastriyām

prākāro varaṇaḥ sālaḥ prācīnaṃ prātanto vṛtiḥ

bhittiḥ strī kuḍyameḍūkaṃ yadantarnyastakīkasam

gṛhaṃ gehodavasitaṃ veśma sadma niketanam

niśāntaṃ pastyasadanaṃ bhavanāgāramandiram

gṛhāḥ puṃsi ca bhūmnyeva nikāyyanilayālayāḥ

vāsaḥ kuṭī dvayoḥ śālā sabhā saṃjavanaṃ tvidam

catuḥśālaṃ munīnāṃ tu parṇaśāloṭajo astriyām

caityamāyatanaṃ tulye vājiśālā tu mandurā

āveśanaṃ śilpiśālā prapā pānīyaśālikā

maṭhaśchātrādinilayo gañjā tu madirāgṛham

garbhāgāraṃ vāsagṛhamariṣṭaṃ sūtikāgṛham

kuṭṭimo astrī nibaddhā bhūścandraśālā śirogṛham

vātāyanaṃ gavākṣo atha maṇḍapo astrī janāśrayaḥ

harmyādi dhanināṃ vāsaḥ prāsādo devabhūbhujām

saudho astrī rājasadanamupakāryopakārikā

svastikaḥ sarvatobhadro nandyāvartādayo api ca

vicchandakaḥ prabhedā hi bhavantīśvarasadmanām

stryagāraṃ bhūbhujāmantaḥpuraṃ syādavarodhanam

śuddhāntaścāvarodhaśca syādaṭṭaḥ kṣaumamastriyām

praghāṇapraghaṇālindā bahirdvāraprakoṣṭhake

gṛhāvagrahaṇī dehalyaṅgaṇaṃ catvarājire

adhastāddāruṇi śilā nāsā dārupari sthitam

pracchannamantardvāraṃ syātpakṣadvāraṃ tu pakṣakam

valīkanīdhre paṭalaprānte atha paṭalaṃ chadiḥ

gopānasī tu valabhī chādane vakradāruṇi

kapotapālikāyāṃ tu viṭaṅkaṃ puṃnapuṃsakam

strī dvārdvāraṃ pratīhāraḥ syāddhitardistu vedikā

toraṇo astrī bahirdvāram puradvāraṃ tu gopuram

kūṭaṃ pūrdvāri yaddhastinakhastasminnatha triṣu

kapāṭamararaṃ tulye tadviṣkambho argalaṃ na nā

ārohaṇaṃ syātsopānaṃ niśreṇistvadhirohiṇī

saṃmārjanī śodhanī syātsaṃkaro avakarastathā

kṣipte mukhaṃ niḥsaraṇaṃ saṃniveśo nikarṣaṇam

samau saṃvasathagrāmau veśmabhūrvāsturastriyām

grāmānta upaśalyaṃ syātsīmasīme striyāmubhe

ghoṣa ābhīrapallī syātpakkaṇaḥ śabarālayaḥ । iti puravargaḥ

śailavargaḥ।

mahīdhre śikharikṣmābhṛdahāryadharaparvatāḥ । atha śailavargaḥ

adrigotragirigrāvācalaśailaśiloccayāḥ

lokālokaścakravālastrikūṭastrikakutsamau

astastu caramakṣmābhṛdudayaḥ pūrvaparvataḥ

himavānniṣadho vindhyo mālyavānpāriyātrikaḥ

gandhamādanamanye ca hemakūṭādayo nagāḥ

pāṣāṇaprastaragrāvopalāśmānaḥ śilā dṛṣat

kūṭo astrī śikharaṃ śṛṅgaṃ prapātastvataṭo bhṛguḥ

kaṭako astrī nitambo adreḥ snuḥ prasthaḥ sānurastriyām

utsaḥ prasravaṇaṃ vāripravāho nirjharo jharaḥ

darī tu kandaro vā strī devakhātabile guhā

gahvaraṃ gaṇḍaśailāstu cyutāḥ sthūlopalā gireḥ

dantakāstu bahistiryak pradeśānnirgatā gireḥ

khaniḥ striyāmākaraḥ syātpādāḥ pratyantaparvatāḥ

upatyakādrerāsannā bhūmirūrdhvamadhityakā

dhāturmanaḥśilādyadrergairikaṃ tu viśeṣataḥ

nikuñjakuñjau vā klībe latādipihitodare । iti śailavargaḥ

vanauṣadhivargaḥ।

aṭavyaraṇyaṃ vipinaṃ gahanaṃ kānanaṃ vanam । atha vanauṣadhivargaḥ

mahāraṇyamaraṇyānī gṛhārāmāstu niṣkuṭāḥ

ārāmaḥ syādupavanaṃ kṛtrimaṃ vanameva yat

amātyagaṇikāgehopavane vṛkṣavāṭikā

pumānākrīḍa udyānaṃ rājñaḥ sādhāraṇaṃ vanam

syādetadeva pramadavanamantaḥpurocitam

vīthyālirāvaliḥ paṅktiḥ śreṇī lekhāstu rājayaḥ

vanyā vanasamūhe syādaṅkuro abhinavodbhidi

vṛkṣo mahīruhaḥ śākhī viṭapī pādapastaruḥ

anokahaḥ kuṭaḥ śālaḥ palāśī drudrumāgamāḥ

vānaspatyaḥ phalaiḥ puṣpāttairapuṣpādvanaspatiḥ

oṣadhyaḥ phalapākāntāḥ syuravandhyah phalegrahiḥ

vandhyo aphalo avakeśī ca phalavānphalinaḥ phalī

praphullotphullasaṃphullavyākośavikacasphuṭāḥ

phullaścaite vikasite syuravandhyādayastriṣu

sthāṇurvā nā dhruvaḥ śaṅkurhrasvaśākhāśiphaḥ kṣupaḥ

aprakāṇḍe stambagulmau vallī tu vratatirlatā

latā pratāninī vīrudgulminyulapa ityapi

nagādyāroha ucchrāya utsedhaścocchrayaśca saḥ

astrī prakāṇḍaḥ skandhaḥ syānmūlācchākhāvadhistaroḥ

same śākhālate skandhaśākhāśāle śiphājaṭe

śākhāśiphāvarohaḥ syānmūlāccāgraṃ gatā latā

śirograṃ śikharaṃ vā nā mūlaṃ budhno aṅghrināmakaḥ

sāro majjā nari tvakstrī valkaṃ valkalamastriyām

kāṣṭhaṃ dārvindhanaṃ tvedha idhmamedhaḥ samitstriyām

niṣkuhaḥ koṭaraṃ vā nā vallarirmañjariḥ striyau

patraṃ palāśaṃ chadanaṃ dalaṃ parṇaṃ chadaḥ pumān

pallavo astrī kisalayaṃ vistāro viṭapo astriyām

vṛkṣādīnāṃ phalaṃ sasyaṃ vṛntaṃ prasavabandhanam

āme phale śalāṭuḥ syācchuṣke vānamubhe triṣu

kṣārako jālakaṃ klībe kalikā korakaḥ pumān

syādgucchakastu stabakaḥ kuṅmalo mukulo astriyām

striyaḥ sumanasaḥ puṣpaṃ prasūnaṃ kusumaṃ sumam

makarandaḥ puṣparasaḥ parāgaḥ sumanorajaḥ

dvihīnaṃ prasave sarvaṃ harītakyādayaḥ striyām

āśvatthavaiṇavaplākṣanaiyagrodhaiṅgudam phale

bārhataṃ ca phale jambvā jambūḥ strī jambu jāmbavam

puṣpe jātīprabhṛtayaḥ svaliṅgāḥ vrīhayaḥ phale

vidāryādyāstu mūle api puṣpe klībe api pāṭalā

bodhidrumaścaladalaḥ pippalaḥ kuñjarāśanaḥ

aśvatthe atha kapitthe syurdadhitthagrāhimanmathāḥ

tasmindadhiphalaḥ puṣpaphaladantaśaṭhāvapi

udumbaro jantuphalo yajñāṅgo hemadugdhakaḥ

kovidāre camarikaḥ kuddālo yugapatrakaḥ

saptaparṇo viśālatvak śārado viṣamacchadaḥ

āragvadhe rājavṛkṣaśampākacaturaṅgulāḥ

ārevatavyādhighātakṛtamālasuvarṇakāḥ

syurjambīre dantaśaṭhajambhajambhīrajambhalāḥ

varuṇo varaṇaḥ setustiktaśākaḥ kumārakaḥ

puṃnāge puruṣastuṅgaḥ kesaro devavallabhaḥ

pāribhadre nimbatarurmandāraḥ pārijātakaḥ

tiniśe syandano nemī rathadruratimuktakaḥ

vañjulaścitrakṛccātha dvau pītanakapītanau

āmrātake madhūke tu guḍapuṣpamadhudrumau

vānaprasthamadhuṣṭhīlau jalaje atra madhūlakaḥ

pīlau guḍaphalaḥ sraṃsī tasmiṃstu girisambhave

akṣoṭakandarālau dvāvaṅkoṭe tu nikocakaḥ

palāśe kiṃśukaḥ parṇo vātapoto atha vetase

rathābhrapuṣpaviduraśītavānīravañjulāḥ

dvau parivyādhavidulau nādeyī cāmbuvetase

śobhāñjane śigrutīkṣṇagandhakākṣīvamocakāḥ

rakto asau madhuśigruḥ syādariṣṭaḥ phenilaḥ samau

bilve śāṇḍilyaśailūṣau mālūraśrīphalāvapi

plakṣo jaṭī parkaṭī syānnyagrodho bahupādvaṭaḥ

gālavaḥ śābaro lodhrastirīṭastilvamārjanau

āmraścūto rasālo asau sahakāro atisaurabhaḥ

kumbholūkhalakaṃ klībe kauśiko gugguluḥ puraḥ

śeluḥ śleṣmātakaḥ śīta uddālo bahuvārakaḥ

rājādanaṃ priyālaḥ syātsannakadrurdhanuḥpaṭaḥ

gambhārī sarvatobhadrā kāśmarī madhuparṇikā

śrīparṇī bhadraparṇī ca kāśmaryaścāpyatha dvayoḥ

karkandhūrbadarī koliḥ kolaṃ kuvalaphenile

sauvīraṃ badaraṃ ghoṇṭāpyatha syātsvādukaṇṭakaḥ

vikaṅkataḥ suvāvṛkṣo granthilo vyāghrapādapi

airāvato nāgaraṅgo nādeyī bhūmijambukā

tindukaḥ sphūrjakaḥ kālaskandhaśca śitisārake

kākenduḥ kulakaḥ kākatindukaḥ kākapīluke

golīḍho jhāṭalo ghaṇṭāpāṭalirmokṣamuṣkakau

tilakaḥ kṣurakaḥ śrīmānsamau piculajhāvukau

śrīparṇikā kumudikā kumbhī kaiṭaryakaṭphalau

kramukaḥ paṭṭikākhyaḥ syātpaṭṭī lākṣāprasādanaḥ

tūdastu yūpaḥ kramuko brahmaṇyo brahmadāru ca

tūlaṃ ca nīpapriyakakadambāstu haripriyaḥ

vīravṛkṣo aruṣkaro agnimukhī bhallātakī triṣu

gardabhāṇḍe kandarālakapītanasupārśvakāḥ

plakṣaśca tintiḍī ciñcāmlikātho pītasārake

sarjakāsanabandhūkapuṣpapriyakajīvakāḥ

sāle tu sarjakārśyāśvakarṇakāḥ sasyasambaraḥ

nadīsarjo vīratarurindradruḥ kakubho arjunaḥ

rājādanaḥ phalādhyakṣaḥ kṣīrikāyāmatha dvayoḥ

iṅgudī tāpasatarurbhūrje carmimṛdutvacau

picchilā pūraṇī mocā sthirāyuḥ śālmalirdvayoḥ

picchā tu śālmalīveṣṭe rocanaḥ kūṭaśālmaliḥ

cirabilvo naktamālaḥ karajaśca karañjake

prakīryaḥ pūtikarajaḥ pūtikaḥ kalimārakaḥ

karañjabhedāḥ ṣḍgrantho markaṭyaṅgāravallarī

rohī rohitakaḥ plīhaśatrurdāḍimapuṣpakaḥ

gāyatrī bālatanayaḥ khadiro dantadhāvanaḥ

arimedo viṭkhadire kadaraḥ khadire site

somavalko apyatha vyāghrapucchagandharvahastakau

eraṇḍa urubūkaśca rucakaścitrakaśca saḥ

cañcuḥ pañcāṅgulo maṇḍavardhamānavyaḍambakāḥ

alpā śamī śamīraḥ syācchamī saktuphalā śivā

piṇḍītako marubakaḥ śvasanaḥ karahāṭakaḥ

śalyaśca madane śakrapādapaḥ pāribhadrakaḥ

bhadradāru drukilimaṃ pītadāru ca dāru ca

pūtikāṣṭhaṃ ca sapta syurdevadāruṇyatha dvayoḥ

pāṭaliḥ pāṭalāmoghā kācasthālī phaleruhā

kṛṣṇavṛntā kuberākṣī śyāmā tu mahilāhvayā

latā govandanī gundrā priyaṅguḥ phalinī phalī

viṣvaksenā gandhaphalī kārambhā priyakaśca sā

maṇḍūkaparṇapatrorṇanaṭakaṭvaṅgaṭuṇṭukāḥ

syonākaśukanāsarkṣadīrghavṛntakuṭannaṭāḥ

amṛtā ca vayaḥsthā ca triliṅgastu bibhītakaḥ

nākṣastuṣaḥ karṣaphalo bhūtāvāsaḥ kalidrumaḥ

abhayā tvavyathā pathyā kāyasthā pūtanāmṛtā

karītakī haimavatī cetakī śreyasī śivā

pītadruḥ saralaḥ pūtikāṣṭhaṃ cātha drumotpalaḥ

karṇikāraḥ parivyādho lakuco likuco ḍahuḥ

panasaḥ kaṇṭakiphalo niculo hijjalo ambujaḥ

kākodumbarikā phalgurmalayūrjaghanephalā

ariṣṭaḥ sarvatobhadrahiṅguniryāsamālakāḥ

picumandaśca nimbe atha picchilāguruśiṃśapā

kapilā bhasmagarbhā sā śirīṣastu kapītanaḥ

bhaṇḍilo apyatha cāmpeyaścampako hemapuṣpakaḥ

etasya kalikā gandhaphalī syādatha kesare

bakulo vañjulo aśoke samau karakadāḍimau

cāmpeyaḥ kesaro nāgakesaraḥ kāñcanāhvayaḥ

jayā jayantī tarkārī nādeyī vaijayantikā

śrīparṇamagnimanthaḥ syātkaṇikā gaṇikārikā

jayo atha kuṭajaḥ śakro vatsako girimallikā

etasyaiva kaliṅgendrayavabhadrayavaṃ phale

kṛṣṇapākaphalāvignasuṣeṇāḥ karamardake

kālaskandhastamālaḥ syāttāpiccho apyatha sinduke

sinduvārendrasurasau nirguṇḍīndrāṇiketyapi

veṇī garā garī devatāḍo jīmūta ityapi

śrīhastinī tu bhūruṇḍī tṛṇaśūnyaṃ tu mallikā

bhūpadī śītabhīruśca saivāsphoṭā vanodbhavā

śephālikā tu suvahā nirguṇḍī nīlikā ca sā

sitāsau śvetasurasā bhūtaveśyatha māgadhī

gaṇikā yūthikāmbaṣṭhā sā pītā hemapuṣpikā

atimuktaḥ puṇḍrakaḥ syādvāsantī mādhavī latā

sumanā mālatī jātiḥ saptalā navamālikā

mādhyaṃ kundaṃ raktakastu bandhūko bandhujīvakaḥ

sahā kumārī taraṇiramlānastu mahāsahā

tatra śoṇe kurabakastatra pīte kurakaṇṭakaḥ

nīlī jhiṇṭī dvayorbāṇā dāsī cārtagalaśca sā

saireyakastu jhiṇṭī syāttasminkurabako aruṇe

pītā kuraṇṭako jhiṇṭī tasminsahacarī dvayoḥ

oṇḍrapuṣpaṃ japāpuṣpaṃ vajrapuṣpaṃ tilasya yat

pratihāsaśataprāsacaṇḍātahayamārakāḥ

karavīre karīre tu krakaragranthilāvubhau

unmattaḥ kitavo dhūrto dhattūraḥ kanakāhvayaḥ

mātulo madanaścāsya phale mātulaputrakaḥ

phalapūro bījapūro rucako mātuluṅgake

samīraṇo marubakaḥ prasthapuṣpaḥ phaṇijjakaḥ

jambīro apyatha parṇāse kaṭhiñjarakuṭherakau

site arjako atra pāṭhī tu citrako vahnisaṃjñakaḥ

arkāhvavasukāsphoṭagaṇarūpavikīraṇāḥ

mandāraścārkaparṇo atra śukle alarkapratāpasau

śivamallī pāśupata ekāṣṭhīlo buko vasuḥ

vandā vṛkṣādanī vṛkṣaruhā jīvantiketyapi

vatsādanī chinnaruhā guḍūcī tantrikāmṛtā

jīvantikā somavallī viśalyā madhuparṇyapi

mūrvā devī madhurasā moraṭā tejanī sravā

madhūlikā madhuśreṇī gokarṇī pīluparṇyapi

pāṭāmbaṣṭā viddhakarnṇī sthāpanī śreyasī rasā

ekāṣṭīlā pāpacelī prācīnā vanatiktikā

kaṭuḥ kaṭambharāśokarohiṇī kaṭurohiṇī

matsyapittā kṛṣṇabhedī cakrāṅgī śakulādanī

ātmaguptājahāvyaṇḍā kaṇḍūrā prāvṛṣāyaṇī

ṛṣyaproktā śūkaśimbiḥ kapikacchuśca markaṭī

citropacitrā nyagrodhī dravantī śambarī vṛśā

pratyakśreṇī sutaśreṇī raṇḍā mūṣikaparṇyapi

apāmārgaḥ śaikhariko dhāmārgavamayūrakau

pratyakparṇī keśaparṇī kiṇihī kharamañjarī

hañjikā brāmhaṇī padmā bhargī brāhmaṇayaṣṭikā

aṅgāravallī bāleyaśākabarbaravardhakāḥ

mañjiṣṭā vikasā jiṅgī samaṅgā kālameṣikā

maṇḍūkaparṇī maṇḍīrī bhaṇḍī yojanavallyapi

yāso yavāso duḥsparśo dhanvayāsaḥ kunāśakaḥ

rodanī kacchurānantā samudrāntā durālabhā

pṛśniparṇī pṛthakparṇī citraparṇyaṅghrivallikā

kroṣṭuvinnā siṃhapucchī kalaśī dhāvanī guhā

nidigdhikā spṛśī vyāghrī bṛhatī kaṇṭakārikā

pracodanī kulī kṣudrā duḥsparśā rāṣṭriketyapi

nīlī kālā klītakikā grāmīṇā madhuparṇikā

rañjanī śrīphalī tutthā droṇī dolā ca nīlinī

avalgujaḥ somarājī suvalliḥ somavallikā

kālameṣī kṛṣṇaphalī bākucī pūtiphalyapi

kṛṣṇopakulyā vaidehī māgadhī capalā kaṇā

uṣaṇā pippalī śauṇḍī kolātha karipippalī

kapivallī kolavallī śreyasī vaśiraḥ pumān

cavyaṃ tu cavikā kākaciñcīguñje tu kṛṣṇalā

palaṃkaṣā tvikṣugandhā śvadaṃṣṭrā svādukaṇṭakaḥ

gokaṇṭako gokṣurako vanaśṛnṅgāṭa ityapi

viśvā viṣā prativiṣātiviṣopaviṣāruṇā

śṛngī mahauṣadhaṃ cātha kṣīrāvī dugdhikā same

śatamūlī bahusutābhīrūrindīvarī varī

ṛṣyaproktābhīrupatrīnārāyaṇyaḥ śatāvarī

aheruratha pītadrukālīyakaharidravaḥ

dārvī pacaṃpacā dāruharidrā parjanītyapi

vacogragandhā ṣaḍgranthā golomī śataparvikā

śuklā haimavatī vaidhyamātṛsiṃhyau tu vāśikā

vṛṣo aṭarūṣaḥ siṃhāsyo vāsako vājidantakaḥ

āsphoṭā girikarṇī syādviṣṇukrāntāparājitā

ikṣugandhā tu kāṇḍekṣukokilākṣekṣurakṣurāḥ

śāleyaḥ syācchītaśivaśchatrā madhurikā misiḥ

miśreyāpyatha sīhuṇḍo vajraḥ snukstrī snuhī guḍā

samantadugdhātho vellamamoghā citrataṇḍulā

taṇḍulaśca kṛmighnaśca viḍaṅgaṃ puṃnapuṃsakam

balā vāṭyālakā ghaṇṭāravā tu śaṇapuṣpikā

mṛdvīkā gostanī drākṣā svādvī madhuraseti ca

sarvānubhūtiḥ saralā tripuṭā trivṛtā trivṛt

tribhaṇḍī rocanī śyāmāpālindhyau tu suṣeṇikā

kālā masūravidalārdhacandrā kālameṣikā

madhukaṃ klītakaṃ yaṣṭimadhukaṃ madhuyaṣṭikā

vidārī kṣīraśuklekṣugandhā kroṣṭī tu yā sitā

anyā kṣīravidārī syānmahāśvetarkṣagandhikā

lāṅgalī śāradī toyapippalī śakulādanī

kharāśvā kāravī dīpyo mayūro locamastakaḥ

gopī śyāmā śārivā syādanantotpalaśārivā

yogyamṛddhiḥ siddhilakṣmyau vṛddherapyāhvayā ime

kadalī vāraṇabusā rambhā mocāṃśumatphalā

kāṣṭhīlā mudgaparṇī tu kākamudgā sahetyapi

vārtākī hiṅgulī siṃhī bhaṇṭākī duṣpradharṣiṇī

nākulī surasā rāsnā sugandhā gandhanākulī

nakuleṣṭā bhujaṃgākṣī chatrākī suvahā ca sā

vidārigandhāṃśumatī sālaparṇī sthirā dhruvā

tuṇḍikerī samudrāntā kārpāsī badareti ca

bhāradvājī tu sā vanyā śṛṅgī tu ṛṣabho vṛśaḥ

gāṅgerukī nāgabalā jhaṣā hrasvagavedhukā

dhāmārgavo ghośakaḥ syānmahājālī sa pītakaḥ 

jyotsnī paṭolikā jālī nādeyī bhūmijambukā

syāllāṅgalikyagniśikhā kākāṅgī kākanāsikā

godhāpadī tu suvahā musalī tālamūlikā

ajaśṛṅgī viṣāṇī syādgojihvādārvike same

tāmbūlavallī tambūlī nāgavallyapyatha dvijā

hareṇū reṇukā kauntī kapilā bhasmagandhinī

elāvālukamaileyaṃ sugandhi harivālukam

vālukaṃ cātha pālaṅkyāṃ mukundaḥ kundakundurū

bālaṃ hrīberabarhiṣṭhodīcyaṃ keśāmbunāma ca

kālānusāryavṛddhāśmapuṣpaśītaśivāni tu

śaileyaṃ tālaparṇī tu daityā gandhakuṭī murā

gandhinī gajabhakṣyā tu suvahā surabhī rasā

maheraṇā kundurukī sallakī hlādinīti ca

agnijvālāsubhikṣe tu dhātakī dhātupuṣpikā

pṛthvīkā candravālailā niṣkuṭirbahilātha sā

sūkṣmopakuñcikā tutthā koraṅgī tripuṭā truṭiḥ

vyādhiḥ kuṣṭaṃ pāribhāvyaṃ vāpyaṃ pākalamutpalam

śaṅkhinī corapuṣpī syātkeśinyatha vitunnakaḥ

jhaṭāmalājjhaṭā tālī śivā tāmalakīti ca

prapauṇḍarīkaṃ pauṇḍaryamatha tunnaḥ kuberakaḥ

kuṇiḥ kacchaḥ kāntalako nandivṛkṣo atha rākṣasī

caṇḍā dhanaharī kṣemaduṣpatragaṇahāsakāḥ

vyāḍāyudhaṃ vyāghranakhaṃ karajaṃ cakrakārakam

suṣirā vidrumalatā kapotāṅghrirnaṭī nalī

dhamanyañjanakeśī ca hanurhaṭṭavilāsinī

śuktiḥ śaṅkhaḥ khuraḥ koladalaṃ nakhamathāḍhakī

kākṣī mṛtsnā tuvarikā mṛttālakasurāṣṭraje

kuṭannaṭaṃ dāśapuraṃ vāneyaṃ paripelavam

plavagopuragonardakaivartīmustakāni ca

granthiparṇaṃ śukaṃ barhaṃ puṣpaṃ sthauṇeyakukkure

marunmālā tu piśunā spṛkkā devī latā laghuḥ

samudrāntā vadhūḥ koṭivarṣā laṅkopiketyapi

tapasvinī jaṭāmāṃsī jaṭilā lomaśāmiṣī

tvakpatramutkaṭaṃ bhṛṅgaṃ tvacaṃ cocaṃ varāṅgakam

karcūrako drāviḍakaḥ kālpako vedhamukhyakaḥ

oṣadhyo jātimātre syurajātau sarvamauṣadham

śākākhyaṃ patrapuṣpādi taṇḍulīyo alpamāriṣaḥ

viśalyāgniśikhānantā phalinī śakrapuṣpikā

syāddakṣagandhā chagalāntrayāvegī vṛddhadārakaḥ

juṅgo bramhī tu matsyākṣī vayaḥsthā somavallarī

paṭuparṇī haimavatī svarṇakṣīrī himāvatī

hayapucchī tu kāmbojī māṣaparṇī mahāsahā

tuṇḍikerī raktaphalā bimbikā pīluparṇyapi

barbarā kabarī tuṅgī kharapuṣpājagandhikā

elāparṇī tu suvahā rāsnā yuktarasā ca sā

cāṅgerī cukrikā dantaśaṭāmbaṣṭhāmlaloṇikā

sahasravedhī cukro amlavetasaḥ śatavedhyapi

namaskārī gaṇḍakārī samaṅgā khadiretyapi

jīvantī jīvanī jīvā jīvanīyā madhusravā

kūrcaśīrṣo madhurakaḥ śṛṅgahrasvāṅgajīvakāḥ

kirātatikto bhūnimbo anāryatikto atha saptalā

vimalā sātalā bhūriphenā carmakaṣetyapi

vāyasolī svādurasā vayaḥsthātha makūlakaḥ

nikumbho dantikā pratyakśreṇyudumbaraparṇyapi

ajamodā tūgragandhā brahmadarbhā yavānikā

mūle puṣkarakāśmīrapadmapatrāṇi pauṣkare

avyathāticarā padmā cāraṭī padmacāriṇī

kāmpilyaḥ karkaśaścandro raktāṅgo rocanītyapi

prapunnāḍastveḍagajo dadrughnaścakamardakaḥ

padmāṭa uraṇākhyaśca palāṇḍustu sukandakaḥ

latārkadudrumau tatra harite atha mahauṣadham

laśunaṃ gṛñjanāriṣṭamahākandarasonakāḥ

punarnavā tu śothaghnī vitunnaṃ suniṣaṇṇakam

syādvāatakaḥ śītalo aparājitā śaṇaparṇyapi

pārāvatāṅghriḥ kaṭabhī paṇyā jyotiṣmatī latā

vārṣikaṃ trāyamāṇā syāttrāyantī balabhadrikā

viṣvaksenapriyā gṛṣṭirvārāhī badaretyapi

mārkavo bhṛṅgarājaḥ syātkākamācī tu vāyasī

śatapuṣpā sitacchatrāticchatrā madhurā misiḥ

avākpuṣpī kāravī ca saraṇā tu prasāriṇī

tasyāṃ kaṭaṃbharā rājabalā bhadrabaletyapi

janī jatūkā rajanī jatukṛccakravartinī

saṃsparśātha śaṭī gandhamūlī ṣaḍgranthiketyapi

karcūro api palāśo atha kāravellaḥ kaṭhillakaḥ

suṣavī cātha kulakaṃ patolastiktakaḥ paṭuḥ

kūṣmāṇḍakastu karkārururvāruḥ karkaṭī striyau

ikṣvākuḥ kaṭutumbī syāttumbyalābūrubhe same

citrā gavākṣī goḍumbā viśālā tvindravāruṇī

arśoghnaḥ sūraṇaḥ kando gaṇḍīrastu samaṣṭhilā

kalambyupodikā strī tu mūlakaṃ hilamocikā

vāstukaṃ śākabhedāḥ syurdūrvā tu śataparvikā

sahasravīryābhārgavyau ruhānantātha sā sitā

golomī śatavīryā ca gaṇḍālī śakulākṣakā

kuruvindo meghanāmā mustā mustakamastriyām

syādbhadramustako gundrā cūḍālā cakraloccaṭā

vaṃśe tvaksārakarmāratvācisāratṛṇadhvajāḥ

śataparvā yavaphalo veṇumaskaratejanāḥ 

veṇavaḥ kīcakāste syurye svanantyaniloddhatāḥ

granthirnā parvaparuśī gundrastejanakaḥ śaraḥ

naḍastu dhamanaḥ poṭakalo atho kāśamastriyām

ikṣugandhā poṭagalaḥ puṃsi bhūmni tu balvajāḥ

rasāla ikṣustadbhedāḥ puṇḍrakāntārakādayaḥ

syādvīraṇaṃ vīrataraṃ mūle asyośīramastriyām

abhayaṃ naladaṃ sevyamamṛṇālaṃ jalāśayam

lāmajjakaṃ laghulayamavadāheṣṭakāpathe

naḍādayastṛṇaṃ garmucchyāmākapramukhā api

astrī kuśaṃ kutho darbhaḥ pavitramatha kattṛṇam 

paurasaugandhikadhyāmadevejagdhakarauhiṣam

chatrāticchatrapālaghnau mālātṛṇakabhūstṛṇe

śaṣpaṃ bālatṛṇam ghāso yavasaṃ tṛṇamarjunam

tṛṇānāṃ saṃhatistṛṇyā naḍyā tu naḍasaṃhatiḥ

tṛṇarājāhvayastālo nālikerastu lāṅgalī

ghoṇṭā tu pūgaḥ kramuko guvākaḥ khapuro asya tu

phalamudvegamete ca hintālasahitāstrayaḥ

kharjūraḥ ketakī tālī kharjurī ca tṛṇadrumāḥ iti vanauṣadhivargaḥ

atha siṃhādi vargaḥ

siṃho mṛgendraḥ pañcāsyo haryakṣaḥ kesarī hariḥ

kaṇṭīravo mṛgāripurmṛgadṛṣṭirmṛgāśanaḥ

puṇḍarīkaḥ pañcanakhacitrakāyamṛgadviṣaḥ

śārdūladvīpinau vyāghre tarakṣustu mṛgādanaḥ 

varāhaḥ sūkaro ghṛṣṭiḥ kolaḥ potrī kiriḥ kiṭiḥ

daṃṣṭrī ghoṇī stabdharomā kroḍo bhūdāra ityapi

kapiplavaṃgaplavagaśākhāmṛgavalīmukhāḥ

markaṭo vānaraḥ kīśo vanaukā atha bhalluke

ṛkṣācchabhallabhallūkā gaṇḍake khaḍgakhaḍginau

lulāyo mahiṣo vāhādviṣatkāsarasairibhāḥ

striyāṃ śivā bhūrimāyagomāyumṛgadhūrtakāḥ

śṛgālavañcakakroṣṭupherupheravajambukāḥ

oturbiḍālo mārjāro vṛṣadaṃśaka ākhubhuk

trayo gaudheragaudhāragaudheyā godhikātmaje 

śvāvittu śalyastallomni śalalī śalalaṃ śalam

vātapramīrvātamṛgaḥ kokastvīhāmṛgo vṛkaḥ

mṛge kuraṅgavātāyuhariṇājinayonayaḥ

aiṇeyameṇyāścarmādhyameṇasyaiṇamubhe triṣu

kadalī kandalī cīnaścamūrupriyakāvapi

samūruśceti hariṇā amī ajinayonayaḥ

kṛṣṇasārarurunyaṅkuraṅkuśambararauhiṣāḥ

gokarṇapṛṣataiṇarśyarohitāścamaro mṛgāḥ

gandharvaḥ śarabho rāmaḥ sṛmaro gavayaḥ śaśaḥ

ityādayo mṛgendrādyā gavādyāḥ paśujātayaḥ 

adhogantā tu khanako vṛkaḥ pundhvaja unduraḥ

undururmūṣako apyākhurgirikā bālamūṣikā

cucundarī gandhamūṣī dīrghadehī tu mūṣikā

saraṭaḥ kṛkalāsaḥ syānmusalī gṛhagodhikā

lūtā strī tantuvāyorṇanābhamarkaṭakāḥ samāḥ

nīlaṅgustu kṛmiḥ karṇajalaukāḥ śatapadyubhe

vṛścikaḥ śūkakīṭaḥ syādalidruṇau tu vṛścike

pārāvataḥ kalaravaḥ kapoto atha śaśādanaḥ

patrī śyena ulūkastu vāyasārātipecakau

divāndhaḥ kauśiko ghūko divābhīto niśāṭanaḥ

vyāghrāṭaḥ syādbharadvājaḥ khañjarīṭastu khañjanaḥ

lohapṛṣṭhastu kaṅkaḥ syādatha cāṣaḥ kikīdiviḥ

kaliṅgabhṛṅgadhūmyāṭā atha syācchatapatrakaḥ 

dārvāghāṭo atha sāraṅgaḥ stokakaścātakaḥ samāḥ

kṛkavākustāmracūḍaḥ kukkuṭaścaraṇāyudhaḥ

caṭakaḥ kalaviṅkaḥ syāttasya strī caṭakā tayoḥ

pumapatye cāṭakairaḥ stryapatye caṭakaiva sā

karkareṭuḥ kareṭuḥ syātkṛkaṇakrakarau samau

vanapriyaḥ parabhṛtaḥ kokilaḥ pika ityapi

kāke tu karaṭāriṣṭabalipuṣṭasakṛtprajāḥ

dhvāṅkṣātmaghoṣaparabhṛdbalibhugvāyasā api

sa eva ca cirañjīvī caikadṛṣṭiśca maukuliḥ

droṇakākastu kākolo dātyūhaḥ kālakaṇṭhakaḥ

ātāpicillau dākṣāyyagṛdhrau kīraśukau samau 

kruṅkrauñco atha bakaḥ kahvaḥ puṣkarāhvastu sārasaḥ

kokaścakraścakravāko rathāṅgāhvayanāmakaḥ

kādambaḥ kalahaṃsaḥ syādutkrośakurarau samau

haṃsāstu śvetagarutaścakrāṅgā mānasaukasaḥ

rājahaṃsāstu te cañcucaraṇairlohitaiḥ sitāḥ

malinairmallikākṣāste dhārtarāṣṭrāḥ sitetaraiḥ

śarārirāṭirāḍiśca balākā bisakaṇṭhikā

haṃsasya yoṣidvaraṭā sārasasya tu lakṣmaṇā

jatukājinapatrā syātparoṣṇī tailapāyikā

varvaṇā makṣikā nīlā saraghā madhumakṣikā 

pataṅgikā puttikā syāddaṃśastu vanamakṣikā

daṃśī tajjātiralpā syādgandholī varaṭā dvayoḥ

bhṛṅgārī jhīrukā cīrī jhillikā ca samā imāḥ

samau pataṅgaśalabhau khadhyoto jyotiriṅgaṇaḥ

madhuvrato madhukaro madhuliṇmadhupālinaḥ

dvirephapuṣpaliḍ bhṛṅga ṣaṭpada bhramarālayaḥ

mayūro barhiṇo barhī nīlakaṇṭho bhujaṃgabhuk

śikhāvalaḥ śikhī kekī meghanādānulāsyapi

kekā vāṇī mayūrasya samau candrakamecakau

śikhā cūḍā śikhaṇḍas tu picchabarhe napuṃsake

khage vihaṅgavihagavihaṅgamavihāyasaḥ

śakuntipakṣiśakuniśakuntaśakunadvijāḥ

patatripatripatagapatatpatrarathāṇḍajāḥ

nagaukovājivikiraviviṣkirapatatrayaḥ

nīḍodbhavāḥ garutmantaḥ pitsanto nabhasaṃgamāḥ

teṣāṃ viśeṣā hārīto madguḥ kāraṇḍavaḥ plavaḥ

tittiriḥ kukkubho lāvo jīvañjīvaśca korakaḥ

koyaṣṭikaṣ ṭiṭṭibhako vartako vartikādayaḥ

garutpakṣacchadāḥ patraṃ patatraṃ ca tanūruham

strī pakṣatiḥ pakṣamūlaṃ cañcustroṭirubhe striyau

praḍīnoḍḍīnasaṃḍīnānyetāḥ khagagatikriyāḥ

peśī kośo dvihīne aṇḍaṃ kulāyo nīḍamastriyām

potaḥ pāko arbhako ḍimbhaḥ pṛthukaḥ śāvakaḥ śiśuḥ

strīpuṃsau mithunaṃ dvandvaṃ yugmaṃ tu yugulaṃ yugam

samūhe nivahavyūhasandohavisaravrajāḥ

stomaughanikaratrātavārasaṃghātasaṃcayāḥ

samudāyaḥ samudayaḥ samavāyaśca yo gaṇaḥ

striyāṃ tu saṃhatirvṛndaṃ nikurambaṃ kadambakam

vṛndabhedāḥ samairvargaḥ saṃghasārthau tu jantubhiḥ

sajātīyaiḥ kulaṃ yūthaṃ tiraścāṃ puṃnapuṃsakam

paśūnāṃ samajo anyeṣāṃ samājo atha sadharmiṇām

syānnikāyaḥ puñjarāśī tūtkaraḥ kūṭamastriyām

kāpotaśaukamāyūrataittirādīni tadgaṇe

gṛhāsaktāḥ pakṣimṛgāśchekāste gṛhyakāśca te । iti siṃhādivargaḥ

manuṣyā mānuṣā martyā manujā mānavā narāḥ । atha manuṣyavargaḥ

syuḥ pumāṃsaḥ pañcajanāḥ puruṣāḥ pūruṣā naraḥ

strī yoṣidabalā yoṣā nārī sīmantinī vadhūḥ

pratīpadarśinī vāmā vanitā mahilā tathā

viśeṣāstvaṅganā bhīruḥ kāminī vāmalocanā

pramadā māninī kāntā lalanā ca nitambinī

sundarī ramaṇī rāmā kopanā saiva bhāminī

varārohā mattakāśinyuttamā varavarṇinī

kṛtābhiṣekā mahiṣī bhoginyo anyā nṛpastriyaḥ

patnī pāṇigṛhītī ca dvitīyā sahadharmiṇī

bhāryā jāyātha puṃbhūmni dārāḥ syāttu kuṭumbinī

purandhrī sucaritrā tu satī sādhvī pativratā

kṛtasāpatnikādhyūḍhādhivinnātha svayaṃvarā

patiṃvarā ca varyātha kulastrī kulapālikā

kanyā kumārī gaurī tu nagnikānāgatārtavā

syānmadhyamā dṛṣṭarajāstaruṇī yuvatiḥ same

samāḥ snuṣājanīvadhvaściriṇṭī tu suvāsinī

icchāvatī kāmukā syād vṛṣasyantī tu kāmukī

kāntārthinī tu yā yāti saṃketaṃ sābhisārikā

puṃścalī dharṣiṇī bandhakyasatī kulaṭetvarī

svairiṇī pāṃsulā ca syādaśiśvī śiśunā vinā

avīrā niṣpatisutā viśvastāvidhave same

āliḥ sakhī vayasyātha pativatnī sabhartṛkā

vṛddhā paliknī prājñī tu prajñā prājñā tu dhīmatī

śūdrī śūdrasya bhāryā syācchūdrā tajjātireva ca

ābhīrī tu mahāśūdrī jātipuṃyogayoḥ samā

aryāṇī svayamaryā syātkṣatriyā kṣatriyāṇyapi

upādhyāyāpyupādhyāyī syādācāryāpi ca svataḥ

ācāryānī tu puṃyoge syādaryī kṣatriyī tathā

upādhyāyānyupādhyāyī poṭā strīpuṃsalakṣaṇā

vīrapatnī vīrabhāryā vīramātā tu vīrasūḥ

jātāpatyā prajātā ca prasūtā ca prasūtikā

strī nagnikā koṭavī syāddūtīsaṃcārike same

kātyāyanyardhavṛddhā yā kāṣāyavasanādhavā

sairandhrī paraveśmasthā svavaśā śilpakārikā

asiknī syādavṛddhā yā preṣyāntaḥpuracāriṇī

vārastrī gaṇikā veśyā rūpājīvātha sā janaiḥ

satkṛtā vāramukhyā syātkuṭṭanī śambhalī same

vipraśnikā tvīkṣaṇikā daivajñātha rajasvalā

strīdharmiṇyavirātreyī malinī puṣpavatyapi

ṛtumatyapyudakyāpi syādrajaḥ puṣpamārtavam

śraddhālurdohadavatī niṣkalā vigatārtavā

āpannasattvā syādgurviṇyantarvatnī ca garbhiṇī

gaṇikādestu gāṇikyaṃ gārbhiṇaṃ yauvataṃ gaṇe

punarbhūrdidhiṣūrūḍhā dvistasyā didhiṣuḥ patiḥ

sa tu dvijo agredidhiṣūḥ saiva yasya kuṭumbinī

kānīnaḥ kanyakājātaḥ suto atha subhagāsutaḥ

saubhāgineyaḥ syātpārastraiṇeyastu parastriyāḥ

paitṛṣvaseyaḥ syātpaitṛṣvasrīyaśca pitṛṣvasuḥ

suto mātṛṣvasuścaivaṃ vaimātreyo vimātṛjaḥ

atha bāndhakineyaḥ syādbandhulaścāsatīsutaḥ

kaulaṭeraḥ kaulateyo bhikṣukī tu satī yadi

tadā kaulaṭineyo asyāḥ kaulateyo api cātmajaḥ

ātmajastanayaḥ sūnuḥ sutaḥ putraḥ striyāṃ tvamī

āhurduhitaraṃ sarve apatyaṃ tokaṃ tayoḥ same

svajāte tvaurasorasyau tātastu janakaḥ pitā

janayitrī prasūrmātā jananī bhaginī svasā

nanāndā tu svasā patyurnaptrī pautrī sutātmajā

bhāryāstu bhrātṛvargasya yātaraḥ syuḥ parasparam

prajāvatī bhrātṛjāyā mātulānī tu mātulī

patipatnyoḥ prasūḥ śvaśrūḥ śvaśurastu pitā tayoḥ

piturbhrātā pitṛvyaḥ syānmāturbhrātā tu mātulaḥ

śyālāḥ syurbhrātaraḥ patnyāḥ svāmino devṛdevarau

svasrīyo bhāgineyaḥ syājjamātā duhituḥ patiḥ

pitāmahaḥ pitṛpitā tatpitā prapitāmahaḥ

māturmātāmahādyevaṃ sapiṇdāstu sanābhayaḥ

samānodaryasodaryasagarbhyasahajāḥ samāḥ

sagotrabāndhavajñātibandhusvasvajanāḥ samāḥ

jñāteyaṃ bandhutā teṣāṃ kramādbhāvasamūhayoḥ

dhavaḥ priyaḥ patirbhartā jārastūpapatiḥ samau

amṛte jārajaḥ kuṇḍo mṛte bhartari golakaḥ

bhrātrīyo bhrātṛjo bhrātṛbhaginyau bhrātarāvubhau

mātāpitarau pitarau mātarapitarau prasūjanayitārau

śvaśrūśvaśurau śvaśurau putrau putraśca duhitā ca

daṃpatī jaṃpatī jāyāpatī bhāryāpatī ca tau

garbhāśayo jarāyuḥ syādulbaṃ ca kalalo astriyām

sūtimāso vaijanano garbho bhrūṇa imau samau

tṛtīyāprakṛtiḥ śaṇḍhaḥ klībaḥ paṇdo napuṃsake

śiśutvaṃ śaiśavaṃ bālyaṃ tāruṇyaṃ yauvanaṃ same

syātsthāviraṃ tu vṛddhatvaṃ vṛddhasaṃghe api vārdhakam

palitaṃ jarasā śauklyaṃ keśādau visrasā jarā

syāduttānaśayā ḍimbhā stanapā ca stanandhayī

bālastu syānmāṇavako vayasthastaruṇo yuvā

pravayāḥ sthaviro vṛddho jīno jīrṇo jarannapi

varṣīyāndaśamī jyāyānpūrvajastvagriyo agrajaḥ

jaghanyaje syuḥ kaniṣṭhayavīyo avarajānujāḥ

amāṃso durbalaś chāto balavānmāṃsaloṃ asalaḥ

tundilastundibhastundī bṛhatkukṣiḥ picaṇḍilaḥ

avaṭīṭo avanāṭaścāvabhraṭo natanāsike

keśavaḥ keśikaḥ keśī valino valibhaḥ samau

vikalāṅgastvapogaṇḍaḥ kharvo hrasvaśca vāmanaḥ

kharaṇāḥ syātkharaṇaso vigrastu gatanāsikaḥ

khuraṇāḥ syātkhuraṇasaḥ prajñuḥ pragatajānukaḥ

ūrdhvajñurūrdhvajānuḥ syātsaṃjñuḥ saṃhatajānukaḥ

syādeḍe badhiraḥ kubje gaḍulaḥ kukare kuṇiḥ

pṛśniralpatanau śroṇaḥ paṅgau muṇḍastu muṇḍite

valiraḥ kekare khoḍe khañjastriṣu jarāvarāḥ

jaḍulaḥ kālakaḥ piplustilakastilakālakaḥ

anāmayaṃ syādārogyaṃ cikitsā rukpratikriyā

bheṣajauṣadhabhaiṣajyānyagado jāyurityapi

strī rugrujā copatāparogavyādhigadāmayāḥ

kṣayaḥ śoṣaśca yakṣmā ca pratiśyāyastu pīnasaḥ

strī kṣutkṣutaṃ kṣavaḥ puṃsi kāsastu kṣavathuḥ pumān

śophastu śvayathuḥ śothaḥ pādasphoṭo vipādikā

kilāsasidhme kacchvāṃ tu pāma pāmā vicarcikā

kaṇḍūḥ kharjūśca kaṇḍūyā visphoṭaḥ piṭakaḥ striyām

vraṇo astriyāmīrmamaruḥ klībe nāḍīvraṇaḥ pumān

koṭho maṇḍalakaṃ kuśṭhaśvitre durnāmakārśasī

ānāhastu nibandhaḥ syādgrahaṇīrukpravāhikā

pracchardikā vamiśca strī pumāṃstu vamathuḥ samāḥ

vyādhibhedā vidradhiḥ strī jvaramehabhagandarāḥ

ślīpadaṃ pādavalmīkaṃ keśaghnastvindraluptakaḥ

aśmarī mūtrakṛcchram syātpūrve śukrāvadhestriṣu

rogahāryagadaṃkāro bhiṣagvaidyau cikitsake

vārto nirāmayaḥ kalya ullāgho nirgato gadāt

glānaglāsnū āmayāvī vikṛto vyādhito apaṭuḥ

āturo abhyamito abhyāntaḥ samau pāmanakacchurau

dadruṇo dadrurogī syādarśorogayuto arśasaḥ

vātakī vātarogī syātsātisāro atisārakī

syuḥ klinnākṣe cullacillapillāḥ klinne akṣṇi cāpyamī

unmatta unmādavati śleṣmalaḥ śleṣmaṇaḥ kaphī

nyubjo bhugne rujā vṛddhanābhau tundilatundibhau

vilāsī sidhmalo andho adṛṅmūrcchāle mūrtamūrcchitau

śukraṃ tejoretasī ca bījavīryendriyāṇi ca

māyuḥ pittaṃ kaphaḥ śleṣmā striyāṃ tu tvagasṛgdharā

piśitaṃ tarasaṃ māṃsaṃ palalaṃ krvyamāmiṣam

uttataptaṃ śuśkamāṃsaṃ syāttadvallūraṃ triliṅgakam

rudhire asṛglohitāsraraktakṣatajaśoṇitam

bukkāgramāṃsaṃ hṛdayaṃ hṛnmedastu vapā vasā

paścādgrīvāśirā manyā nāḍī tu dhamaniḥ śirā

tilakaṃ kloma mastiṣkaṃ gordaṃ kiṭṭaṃ malo astriyām

antraṃ purītagulmastu plīhā puṃsyatha vasnasā

snāyuḥ striyāṃ kālakhaṇḍayakṛtī tu same ime

sṛṇikā syandanī lālā dūṣikā netrayormalam

nāsāmalaṃ tu siṃghāṇaṃ piñjūṣaṃ karṇayormalam

mūtraṃ prasrāva uccārāvaskarau śamalaṃ śakṛt

purīṣaṃ gūthavarcaskamastrī viṣṭhāviśau striyau

syātkarparaḥ kapālo astrī kīkasaṃ kulyamasthi ca

syāccharīrāsthni kaṃkālaḥ pṛṣṭhāsthni tu kaśerukā

śirosthani karoṭiḥ strī pārśvāsthani tu parśukā

aṅgaṃ pratīko avayavo apaghano atha kalevaram

gātraṃ vapuḥ saṃhananaṃ śarīraṃ varṣma vigrahaḥ

kāyo dehaḥ klībapuṃsoḥ striyāṃ mūrtistanustanūḥ

pādāgraṃ prapadaṃ pādaḥ padaṅghriścaraṇo astriyām

tad granthī ghuṭike gulphau pumānpārṣṇistayoradhaḥ

jaṅghā tu prasṛtā jānūruparvāṣṭhīvadastriyām

sakthi klībe pumānūrustatsandhiḥ puṃsi vaṅkṣaṇaḥ

gudaṃ tvapānaṃ pāyurnā bastirnābheradho dvayoḥ

kaṭo nā śroṇiphalakaṃ kaṭiḥ śroṇiḥ kakudmatī

paścānnitambaḥ strīkaṭyāḥ klībe tu jaghanaṃ puraḥ

kūpakau tu nitambasthau dvayahīne kakundare

striyām sphicau kaṭiprothāvupastho vakṣyamāṇayoḥ

bhagaṃ yonirdvayoḥ śiśno meḍhro mehanaśephasī

muṣko aṇḍakośo vṛṣaṇaḥ pṛṣṭhavaṃśādhare trikam

picaṇḍakukṣī jaṭharodaraṃ tundaṃ stanau kucau

cūcukaṃ tu kucāgraṃ syānna nā kroḍaṃ bhujāntaram

uro vatsaṃ ca vakṣaśca pṛṣṭhaṃ tu caramaṃ tanoḥ

skandho bhujaśiroṃso astrī sandhī tasyaiva jatruṇī

bāhumūle ubhe kakṣau pārśvamastrī tayoradhaḥ

madhyamaṃ cāvalagnaṃ ca madhyo astrī dvau parau dvayoḥ

bhujabāhū praveṣṭo doḥ syātkaphoṇistu kūrparaḥ

asyopari pragaṇḍaḥ syātprakoṣṭhastasya cāpyadhaḥ

maṇībandhādākaniṣṭhaṃ karasya karabho bahiḥ

pañcaśākhaḥ śayaḥ pāṇistarjanī syātpradeśinī

aṅgulyaḥ karaśākhāḥ syuḥ puṃsyaṅguṣṭhaḥ pradeśinī

madhyamānāmikā cāpi kaniṣṭhā ceti tāḥ kramāt

punarbhavaḥ kararuho nakho astrī nakharo astriyām

prādeśatālagokarṇāstarjanyādiyute tate

aṅguṣṭhe sakaniṣṭhe syādvitastirdvādaśāṅgulaḥ

pāṇau capeṭapratalaprahastā vistṛtāṅgulau

dvau saṃhatau saṃhatatalapratalau vāmadakṣiṇau

pāṇirnikubjaḥ prasṛtistau yutāvañjaliḥ pumān

prakoṣṭhe vistṛtakare hasto muṣṭyā tu baddhayā

sa ratniḥ syādaratnistu niṣkaniṣṭhena muṣṭinā

vyāmo bāhvoḥ sakarayostatayostiryaganantaram

ūrdhvavistṛtadoḥ pāṇinṛmāne pauruṣaṃ triṣu

kaṇṭho galo atha grīvāyāṃ śirodhiḥ kandharetyapi

kambugrīvā trirekhā sāvaṭurghāṭā kṛkāṭikā

vaktrāsye vadanaṃ tuṇḍamānanaṃ lapanaṃ mukham

klībe ghrāṇaṃ gandhavahā ghoṇā nāsā ca nāsikā

oṣṭhādharau tu radanacchadau daśanavāsasī

adhastāccibukaṃ gaṇḍau kapolau tatparā hanuḥ

radanā daśanā dantā radāstālu tu kākudam

rasajñā rasanā jihvā prāntāvoṣṭhasya sṛkkiṇī

lalāṭamalikaṃ godhirūrdhve dṛgbhyāṃ bhruvau striyau

kūrcamastrī bhruvormadhyaṃ tārakākṣṇaḥ kanīnikā

locanaṃ nayanaṃ netramīkṣaṇaṃ cakṣurakṣiṇī

dṛgdṛṣṭī cāsru netrāmbu rodanaṃ cāsramaśru ca

apāṅgau netrayorantau kaṭākṣo apāṅgadarśane

karṇaśabdagrahau śrotraṃ śrutiḥ strī śravaṇaṃ śravaḥ

uttamāṅgaṃ śiraḥ śīrṣaṃ mūrdhā nā mastako astriyām

cikuraḥ kuntalo vālaḥ kacaḥ keśaḥ śiroruhaḥ

tadvṛnde kaiśikaṃ kaiśyamalakāścūrṇakuntalāḥ

te lalāṭe bhramarakāḥ kākapakṣaḥ śikhaṇḍakaḥ

kabarī keśaveśo atha dhammillaḥ saṃyatāḥ kacāḥ

śikhā cūḍā keśapāśī vratinastu saṭā jaṭā

veṇī praveṇī śīrṣaṇyaśirasyau viśade kace

pāśaḥ pakṣaśca hastaśca kalāpārthāḥ kacātpare

tanūruhaṃ roma loma tadvṛddhau śmaśru pummukhe

ākalpaveṣau nepathyaṃ pratikarma prasādhanam

daśaite triṣvalaṃkartālaṃkariṣṇuśca maṇḍitaḥ

prasādhito alaṃkṛtaśca bhūṣitaśca pariṣkṛtaḥ

vibhrāḍbhrājiṣṇurociṣṇū bhūṣaṇaṃ syādalaṃkriyā

alaṃkārastvābharaṇaṃ pariṣkāro vibhūṣaṇam

maṇḍanaṃ cātha mukuṭaṃ kirīṭaṃ puṃnapuṃsakam

cūdāmaṇiḥ śiroratnaṃ taralo hāramadhyagaḥ

vālapāśyā pāritathyā patrapāśyā lalāṭikā

karṇikā tālapatraṃ syātkuṇḍalaṃ karṇaveṣṭanam

graiveyakaṃ kaṇṭhabhūṣā lambanaṃ syāllalantikā

svarṇaiḥ prālambikāthoraḥsūtrikā mauktikaiḥ kṛtā

hāro muktāvalī devacchando asau śatayaṣṭikā

hārabhedā yaṣṭibhedādgucchagucchārdhagostanāḥ

ardhahāro māṇavaka ekāvalyekayaṣṭikā

saiva nakṣatramālā syātsaptaviṃśatimauktikaiḥ

āvāpakaḥ pārihāryaḥ kaṭako valayo astriyām

keyūramaṅgadaṃ tulye aṅgulīyakamūrmikā

sākṣarāṅgulimudrā syātkaṅkaṇaṃ karabhūṣaṇam

strīkaṭyāṃ mekhalā kāñcī saptakī raśanā tathā

klībe sārasanaṃ cātha puṃskaṭyāṃ śṛṅkhalaṃ triṣu

pādāṅgadaṃ tulākoṭirmañjīro nūpuro astriyām

haṃsakaḥ pādakaṭakaḥ kiṅkiṇī kṣudraghaṇṭikā

tvakphalakṛmiromāṇi vastrayonirdaśa triṣu

vālkaṃ kṣaumādi phālaṃ tu kārpāsaṃ bādaraṃ ca tat

kauśeyaṃ kṛmikośotthaṃ rāṅkavaṃ mṛgaromajam

anāhataṃ niṣpravāṇi tantrakaṃ ca navāmbare

tasyādudgamanīyaṃ yaddhautayorvastrayoryugam

patrorṇaṃ dhautakauśeyaṃ bahumūlyaṃ mahādhanam

kṣaumaṃ dukūlaṃ syāddve tu nivītaṃ prāvṛtaṃ triṣu

striyāṃ bahutve vastrasya daśāḥ syurvastayordvayoḥ

dairghyamāyāma ārohaḥ pariṇāho viśālatā

paṭaccaraṃ jīrṇavastraṃ samau naktakakarpaṭau

vastramācchādanaṃ vāsaścailaṃ vasanamaṃśukam

sucelakaḥ paṭo astrī syādvarāśiḥ sthūlaśāṭakaḥ

nicolaḥ pracchadapaṭaḥ samau rallakakambalau

antarīyopasaṃvyānaparidhānānyadhoṃśuke

dvau prāvārottarāsaṅgau samau bṛhatikā tathā

saṃvyānamuttarīyaṃ ca colaḥ kūrpāsako astriyām

nīśāraḥ syātprāvaraṇe himānilanivāraṇe

ardhorukaṃ varastrīṇāṃ syācchaṇḍātakamastriyām

syāt triṣvāprapadīnaṃ tatprāpnotyāprapadaṃ hi yat

astrī vitānamulloco dūṣyādyaṃ vastraveśmani

pratisīrā javanikā syāttiraskariṇī ca sā

parikarmāṅgasaṃskāraḥ syānmārṣṭirmārjanā mṛjā

udvartanotsādane dve same āplāva āplavaḥ

snānaṃ carcā tu cārcikyaṃ sthāsako atha prabodhanam

anubodhaḥ patralekhā patrāṅgulirime same

tamālapatratilakacitrakāṇi viśeṣakam

dvitīyaṃ ca turīyaṃ ca na striyāmatha kuṅkumam

kāśmīrajanmāgniśikhaṃ varaṃ bāhlīkapītane

raktasaṃkocapiśunaṃ dhīraṃ lohitacandanam

lākṣā rākṣā jatu klībe yāvo alakto drumāmayaḥ

lavaṅgaṃ devakusumaṃ śrīsaṃjñamatha jāyakam

kālīyakaṃ ca kālānusāryaṃ cātha samārthakam

vaṃśikāgururājārhalohakṛmijajoṅgakam

kālāgurvaguru syāttu maṅgalyā malligandhi yat

yakṣadhūpaḥ sarjaraso rālasarvarasāvapi

bahurūpo apyatha vṛkadhūpakṛtrimadhūpakau

turuṣkaḥ piṇḍakaḥ sihlo yāvano apyatha pāyasaḥ

śrīvāso vṛkadhūpo api śrīveṣṭasaraladravau

mṛganābhirmṛgamadaḥ kastūrī cātha kolakam

kaṅkolakaṃ kośaphalamatha karpūramastriyām

tailaparṇikagośīrṣe haricandanamastriyām

tilaparṇī tu patrāṅgaṃ rañjanaṃ raktacandanam

kucandanaṃ cātha jātīkośajātīphale same

karpūrāgurukastūrīkakkolairyakṣakardamaḥ

gātrānulepanī vartirvarṇakaṃ syādvilepanam

cūrṇāni vāsayogāḥ syurbhāvitaṃ vāsitaṃ triṣu

saṃskāro gandhamālyādyairyaḥ syāttadadhivāsanam

mālyaṃ mālāsrajau mūrdhni keśamadhye tu garbhakaḥ

prabhraṣtakaṃ śikhālambi puronyastaṃ lalāmakam

prālambamṛjulambi syātkaṇṭhādvaikakṣikaṃ tu tat

yattiryak kṣiptamurasi śikhāsvāpīḍaśekharau

racanā syātparisyanda ābhogaḥ paripūrṇatā

upadhānaṃ tūpabarhaḥ śayyāyāṃ śayanīyavat

śayanaṃ mañcaparyaṅkapalyaṅkāḥ khaṭvyā samāḥ

gendukaḥ kanduko dīpaḥ pradīpaḥ pīṭhamāsanam

samudgakaḥ saṃpuṭakaḥ pratigrāhaḥ patadgrahaḥ

prasādhanī kaṅkatikā piṣṭātaḥ paṭavāsakaḥ

darpaṇe mukurādarśau vyajanaṃ tālavṛntakam । iti manuṣyavargaḥ

saṃtatirgotrajananakulānyabhijanānvayau । atha brahmavargaḥ

vaṃśo anvavāyaḥ saṃtāno varṇāḥ syurbrāhmaṇādayaḥ

viprakṣatriyaviṭ śūdrāścāturvarṇyamiti smṛtam

rājabījī rājavaṃśyo bījyastu kulasaṃbhavaḥ

mahākulakulīnāryasabhyasajjanasādhavaḥ

brahmacārī gṛhī vānaprastho bhikṣuścatuṣṭaye

āśramo astrī dvijātyagrajanmabhūdevavāḍavāḥ

vipraśca brāhmaṇo asau ṣaṭkarmā yāgādibhirvṛtaḥ

vidvānvipaściddoṣajñaḥ sansudhīḥ kovido budhaḥ

dhīro manīṣī jñaḥ prājñaḥ saṃkhyāvānpaṇḍitaḥ kaviḥ

dhīmānsūriḥ kṛtī kṛṣṭirlabdhavarṇo vicakṣaṇaḥ

dūradarśī dīrghadarśī śrotriyacchāndasau samau

mīmāṃsako jaiminīye vedāntī brahmavādini

vaiśeṣike syādaulūkyaḥ saugataḥ śūnyavādini

naiyāyikastvakṣapādaḥ syātsyādvādika ārhakaḥ

cārvākalaukāyatikau satkārye sāṃkhyakāpilau

upādhyāyo adhyāpako atha syānniṣekādikṛdguruḥ

mantravyākhyākṛdācārya ādeṣṭā tvadhvare vratī

yaṣṭā ca yajamānaśca sa somavati dīkṣitaḥ

ijyāśīlo yāyajūko yajvā tu vidhineṣṭavān

sa gīrpatīṣṭayā sthapatiḥ somapīthī tu somapāḥ

sarvavedāḥ sa yeneṣṭo yāgaḥ sarvasvadakṣiṇaḥ

anūcānaḥ pravacane sāṅge adhītī gurostu yaḥ

labdhānujñaḥ samāvṛttaḥ sutvā tvabhiṣave kṛte

chātrāntevāsinau śiṣye śaikṣāḥ prāthamakalpikāḥ

ekabrahmavratācārā mithaḥ sabrahmacāriṇaḥ

satīrthyāstvekaguravaścitavānagnimagnicit

pāramparyopadeśe syādaitihyamitihāvyayam

upajñā jñānamādyaṃ syājjñātvārambha upakramaḥ

yajñaḥ savo adhvaro yāgaḥ saptatanturmakhaḥ kratuḥ

pāṭho homaścātithīnāṃ saparyā tarpaṇaṃ baliḥ

ete pañcamahāyajñā brahmayajñādināmakāḥ

samajyā pariṣadgoṣṭhī sabhāsamitisaṃsadaḥ

āsthānī klībamāsthānaṃ strīnapuṃsakayoḥ sadaḥ

prāgvaṃśaḥ prāg havirgehātsadasyā vidhidarśinaḥ

sabhāsadaḥ sabhāstārāḥ sabhyāḥ sāmājikāśca te

adhvaryūdgātṛhotāro yajuḥsāmargvidaḥ kramāt

āgnīgrādyā dhanairvāryā ṛtvijo yājakāśca te

vediḥ pariṣkṛtā bhumiḥ same sthaṇḍilacatvare

caṣālo yūpakaṭakaḥ kumbā sugahanā vṛtiḥ

yūpāgraṃ tarma nirmanthyadāruṇi tvaraṇirdvayoḥ

dakṣiṇāgnirgārhapatyāhavanīyau trayo agnayaḥ

agnitrayamidaṃ tretā praṇītaḥ saṃskṛto analaḥ

samūhyaḥ paricāyyopacāyyāvagnau prayogiṇaḥ

yo gārhapatyādānīya dakṣiṇāgniḥ praṇīyate

tasminnānāyyo athāgnāyī svāhā ca hutabhukpriyā

ṛksāmidhenī dhāyyā ca yā syādagnisamindhane

gāyatrīpramukhaṃ chando havyapāke caruḥ pumān

āmikṣā sā śṛtoṣṇe yā kṣīre syāddadhiyogataḥ

dhavitraṃ vyajanaṃ tadyadracitaṃ mṛgacarmaṇā

pṛṣadājyaṃ sadadhyājye paramānnaṃ tu pāyasam

havyakavye daivapitrye anne pātraṃ sruvādikam

dhruvopabhṛjjuhūrnā tu sruvo bhedāḥ srucaḥ striyaḥ

upākṛtaḥ paśurasau yo abhimantrya kratau hataḥ

paramparākam śamanaṃ prokṣaṇaṃ ca vadhārthakam

vācyaliṅgāḥ pramītopasaṃpannaprokṣitā hate

sāṃnāyyaṃ haviragnau tu hutaṃ triṣu vaṣaṭ kṛtam

dīkṣānto avabhṛto yajñe tatkarmārhaṃ tu yajñiyam

triṣvatha kratukarmeṣṭaṃ pūrtaṃ khātādi karma yat

amṛtaṃ vighaso yajñaśeṣabhojanaśeṣayoḥ

tyāgo vihāpitaṃ dānamutsarjanavisarjane

viśrāṇanaṃ vitaraṇaṃ sparśanaṃ pratipādanam

prādeśanaṃ nirvapaṇamapavarjanamaṃhatiḥ

mrtārthaṃ tadahe dānaṃ triṣu syādaurdhvadehikam

pitṛdānaṃ nivāpaḥ syācchrāddhaṃ tatkarma śastrataḥ

anvāhāryaṃ māsikeṃ aśo aṣṭamo ahnaḥ kutapo astriyām

paryeṣaṇā parīṣṭiścānveṣaṇā ca gaveṣaṇā

sanistvadhyeṣaṇā yāñcābhiśastiryācanārthanā

ṣaṭtu triṣvarghyamarghārthe pādyaṃ pādāya vāriṇi

kramādātithyātitheye atithyarthe atra sādhuni

syurāveśika āganturatithirnā gṛhāgate

prāghūrṇikaḥ prāghūṇakaścābhyutthānaṃ tu gauravam

pūjā namasyāpacitiḥ saparyārcārhaṇāḥ samāḥ

varivasyā tu śuśrūṣā paricaryāpyupāsanā

vrajyāṭāṭyā paryaṭanaṃ caryā tvīryāpathe sthitiḥ

upasparśastvācamanamatha maunamabhāṣaṇam

prācetasaścāadikaviḥ syānmaitrāvaruṇiśca saḥ

vālmīkaścātha gādheyo viśvāmitraśca kauśikaḥ

vyāso dvaipāyanaḥ pārāśaryaḥ satyavatīsutaḥ

ānupūrvī striyāṃ vāvṛtparipāṭhī anukramaḥ

paryāyaścātipātastu syātparyaya upātyayaḥ

niyamo vratamastrī taccopavāsādi puṇyakam

aupavastaṃ tūpavāsaḥ vivekaḥ pṛthagātmatā

syādbrahmavarcasaṃ vṛttādhyayanarddhirathāñjaliḥ

pāṭhe brahmāñjaliḥ pāṭhe vipruṣo brahmabindavaḥ

dhyānayogāsane brahmāsanaṃ kalpe vidhikramau

mukhyaḥ syātprathamaḥ kalpo anukalpastu tato adhamaḥ

saṃskārapūrvaṃ grahaṇaṃ syādupākaraṇaṃ śruteḥ

same tu pādagrahaṇamabhivādanamityubhe

bhikṣuḥ parivrāṭ karmandī pārāśaryapi maskarī

tapasvī tāpasaḥ pārikāṅkṣī vācaṃyamo muniḥ

tapaḥkleśasaho dānto varṇino brahmacāriṇaḥ

ṛṣayaḥ satyavacasaḥ snātakastvāpluto vratī

ye nirjitendriyagrāmā yatino yatayaśca te

yaḥ sthaṇḍile vratavaśācchete sthaṇḍilaśāyyasau

sthāṇḍilaścātha virajastamasaḥ syurdvayātigāḥ

pavitraḥ prayataḥ pūtaḥ pāṣaṇḍāḥ sarvaliṅginaḥ

pālāśo daṇḍa āṣāḍho vrate rāmbhastu vaiṇavaḥ

astrī kamaṇḍaluḥ kuṇḍī vratināmāsanaṃ bṛṣī

ajinaṃ carma kṛttiḥ strī bhaikṣaṃ bhikṣākadambakam

svādhyāyaḥ syājjapaḥ sutyābhiṣavaḥ savanaṃ ca sā

sarvainasāmapadhvaṃsi japyaṃ triṣvaghamarṣaṇam

darśaśca paurṇamāsaśca yāgau pakṣāntayoḥ pṛthak

śarīrasādhanāpekṣaṃ nityaṃ yatkarma tadyamaḥ

niyamastu sa yatkarma nityamāgantusādhanam

kṣauram tu bhadrākaraṇaṃ muṇḍanaṃ vapanaṃ triṣu

kakṣāpaṭī ca kaupīnaṃ śāṭī ca strīti lakṣyataḥ

upavītaṃ brahmasūtraṃ proddhṛte dakṣiṇe kare

prācīnāvītamanyasminnivītaṃ kaṇṭhalambitam

aṅgulyagre tīrthaṃ daivaṃ svalpāṅgulyormūle kāyam

madhye aṅguṣṭhāṅgulyoḥ pitryaṃ mūle tvaṅguṣṭhasya brāhmam

syādbrahmabhūyaṃ brahmatvaṃ brahmasāyujyamityapi

devabhūyādikaṃ tadvatkcchaṃ sāntapanādikam

saṃnyāsavatyanaśane pumānprāyo atha vīrahā

naṣṭāgniḥ kuhanā lobhānmithyeryāpathakalpanā

vrātyaḥ saṃskārahīnaḥ syādasvādhyāyo nirākṛtiḥ

dharmadhvajī liṅgavṛttiravakīrṇī kṣatavrataḥ

supte yasminnastameti supte yasminnudeti ca

aṃśumānabhinirmuktābhyuditau ca yathākramam

parivettānujo anūḍhe jyeṣṭhe dāraparigrahāt

parivittistu tajjāyānvivāhopayamau samau

tathā pariṇayodvāhopayāmāḥ pāṇipīḍanam

vyavāyo grāmyadharmo maithunaṃ nidhuvanaṃ ratam

trivargodharmakāmārthaiścaturvargaḥ samokṣakaiḥ

sabalaistaiścaturbhadraṃ janyāḥ snigdhāḥ varasya ye । iti brahmavargaḥ

mūrdhābhiṣikto rājanyo bāhujaḥ kṣatriyo virāṭ । atha kṣatriyavargaḥ

rājā rāṭ pārthivakṣmābhṛnnṛpabhūpamahīkṣitaḥ

rājā tu praṇatāśaṣasāmantaḥ syādadhīśvaraḥ

cakravartī sārvabhaumo nṛpo anyo maṇḍaleśvaraḥ

yeneṣṭaṃ rājasūyena maṇḍalasyeśvaraśca yaḥ

śāsti yaścājñayā rājñaḥ sa samrāḍatha rājakam

rājanyakaṃ ca nṛpatikṣatriyāṇāṃ gaṇe kramāt

mantrī dhīsacivo amātyo anye karmasacivāstataḥ

mahāmātrā pradhānāni purodhāstu purohitaḥ

draṣṭari vyavahārāṇāṃ prāḍvivākākṣadarśakau

pratīhāro dvārapāladvāsthadvāsthitadarśakāḥ

rakṣivargastvanīkastho athādhyakṣādhikṛtau samau

sthāyuko adhikṛto grāme gopo grāmeṣu bhūriṣu

bhaurikaḥ kanakādhyakṣo rūpyādhyakṣastu naiṣkikaḥ

antaḥpure tvadhikṛtaḥ syādantarvaṃśiko janaḥ

sauvidallāḥ kañcukinaḥ sthāpatyāḥ sauvidāśca te

śaṇḍho varṣavarastulyau sevakārthyanujīvinaḥ

viṣayānantaro rājā śatrurmitramataḥ param

udāsīnaḥ parataraḥ pārṣṇigrāhastu pṛṣṭhataḥ

ripau vairisapatnāridviṣaddveṣaṇadurhṛdaḥ

dviḍ vipakṣāhitāmitradasyuśātravaśatravaḥ

abhighātiparārātipratyarthiparipanthinaḥ

vayasyaḥ snigdhaḥ savayā atha mitraṃ sakhā suhṛt

sakhyaṃ sāptapadīnaṃ syādanurodho anuvartanam

yathārhavarṇaḥ praṇidhirapasarpaścaraḥ spaśaḥ

cāraśca gūḍhapuruṣaścāptapratyayitau samau

sāṃvatsaro jyautiṣiko daivajñagaṇakāvapi

syurmauhūrtikamauhūrtajñānikārtāntikā api

tāntriko jñātasiddhāntaḥ satrī gṛhapatiḥ samau

lipikāro akṣaracaraṇo akṣaracuñcuśca lekhake

likhitākṣaravinyāse lipirlib irubhe striyau

syātsandeśaharo dūto dūtyaṃ tadbhāvakarmaṇī

adhvanīno adhvago adhvanyaḥ pānthaḥ pathika ityapi

svāmyamātyasuhṛtkośarāṣṭradurgabalāni ca

rājyāṅgāni prakṛtayaḥ paurāṇāṃ śrenayo api ca

sandhirnā vigraho yānamāsanaṃ dvaidhamāśrayaḥ

ṣaḍguṇā śaktayastisraḥ prabhāvotsāhamantrajāḥ

kṣayaḥ sthānaṃ ca vṛddhiśca trivargo nītivedinām

sa pratāpaḥ prabhāvaśca yattejaḥ kośadaṇḍajam

bhedo daṇḍaḥ sāma dānamityupāyacatuṣṭayam

sāhasaṃ tu samo daṇḍaḥ sāma sāntvamatho samau

bhedopajāpāvupadhā dharmādyairyatparīkṣaṇam

pañca triṣvaṣaḍakṣīṇo yastṛtīyādyagocaraḥ

viviktavijanacchannaniḥśalākāstathā rahaḥ

rahaścopāṃśu cāliṅge rahasyaṃ tadbhave triṣu

samau visrambhaviśvāsau bhreṣo bhraṃśo yathocitāt

abhreṣānyāyakalpāstu deśarūpaṃ samañjasam

yuktamaupayikaṃ labhyaṃ bhajamānābhinītavat

nyāyyaṃ ca triṣu ṣaṭ saṃpradhāraṇā tu samarthanam

avavādastu nirdeśo nideśaḥ śāsanaṃ ca saḥ

śiṣṭiścājñā ca saṃsthā tu maryādā dhāraṇā sthitiḥ

sudharaṇā sudhārā strī susthitiḥ sudaśonnatiḥ

āgo aparādho mantuśca same tūddānabandhane

dvipādyo dviguṇo daṇḍo bhāgadheyaḥ karo baliḥ

ghaṭṭādideyaṃ śulko astrī prābhṛtaṃ tu pradeśanam

upāyanamupagrāhyamupahārastathopadā

yautakādi tu yaddeyaṃ sudāyo haraṇaṃ ca tat

tatkālastu tadātvaṃ syāduttaraḥ kāla āyatiḥ

sāndṛṣṭikaṃ phalaṃ sadyaḥ udarkaḥ phalamuttaram

adṛṣṭaṃ vahnitoyādi dṛṣṭaṃ svaparacakrajam

mahībhujāmahibhayaṃ svapakṣaprabhavaṃ bhayam

prakriyā tvadhikāraḥ syāccāmaraṃ tu prakīrṇakam

nṛpāsanaṃ yattadbhadrāsanaṃ siṃhāsanaṃ tu tat

haimaṃ chatraṃ tvātapatraṃ rājñastu nṛpalakṣma tat

bhadrakumbhaḥ pūrṇakumbho bhṛṅgāraḥ kanakālukā

niveśaḥ śibiraṃ ṣaṇḍhe sajjanaṃ tūparakṣaṇam

hastyaśvarathapādātaṃ senāṅgaṃ syāccatuṣṭayam

dantī dantāvalo hastī dvirado anekapo dvipaḥ

mataṅgajo gajo nāgaḥ kuñjaro vāraṇaḥ karī

ibhaḥ stamberabhaḥ padmī yūthanāthastu yūthapaḥ

madotkaṭo madakalaḥ kalabhaḥ kariśāvakaḥ

prabhinno garjito mattaḥ samāvudvāntanirmadau

hāstikaṃ gajatā vṛnde kariṇī dhenukā vaśā

gaṇḍaḥ kaṭo mado dānaṃ vamathuḥ karaśīkaraḥ

kumbhau tu piṇḍau śirasastayormadhye viduḥ pumān

avagraho lalāṭaṃ syādīṣikā tvakṣikūṭakam

apāṅgadeśo niryāṇaṃ karṇamūlaṃ tu cūlikā

adhaḥ kumbhasya vāhitthaṃ pratimānamadho asya yat

āsanaṃ skandhadeśaḥ syātpadmakaṃ bindujālakam

pārśvabhāgaḥ pakṣabhāgo dantabhāgastu yo agrataḥ

dvau pūrvapaścājjaṅghādideśau gātrāvare kramāt

totraṃ veṇukamālānaṃ bandhastambhe atha śṛṅkhale

anduko nigaḍo astrī syādaṅkuśo astrī sṛṇiḥ striyām

dūṣyā kakṣyā varatrā syātkalpanā sajjanā same

praveṇyāstaraṇaṃ varṇaḥ paristomaḥ kutho dvayoḥ

vītaṃ tvasāraṃ hastyaśvaṃ vārī tu gajabandhanī

ghoṭake vīti turagaturaṅgāśvaturaṅgamāḥ

vājivāhārvagandharvahayasaindhavasaptayaḥ

ājāneyāḥ kulīnāḥ syurvinītāḥ sādhuvāhinaḥ

vanāyujāḥ pārasīkāḥ kāmbojāḥ bāhlikā hayāḥ

yayuraśvo aśvamedhīyo javanastu javādhikaḥ

pṛṣṭhyaḥ sthaurī sitaḥ karko rathyo voḍhā rathasya yaḥ

bālaḥ kiśoro vāmyaśvā vaḍavā vāḍavaṃ gaṇe

triṣvāśvīnaṃ yadaśvena dinenaikena gamyate

kaśyaṃ tu madhyamaśvānāṃ heṣā hreṣā ca nisvanaḥ

nigālastu galoddeśo vṛnde tvaśvīyamāśvavat

āskanditaṃ dhauritakaṃ recitam valgitaṃ plutam

gatayo amūḥ pañca dhārā ghoṇā tu prothamastriyām

kavikā tu khalīno astrī śaphaṃ klībe khuraḥ pumān

puccho astrī lūmalāṅgūle vālahastaśca vāladhiḥ

triṣūpāvṛttaluṭhitau parāvṛtte muhurbhuvi

yāne cakriṇi yuddhārthe śatāṅgaḥ syandano rathaḥ

asau puṣparathaścakrayānaṃ na samarāya yat

karṇīrathaḥ pravahaṇaṃ ḍayanaṃ ca samaṃ trayam

klībe anaḥ śakaṭo astrī syādgantrī kambalivāhyakam

śibikā yāpyayānaṃ syāddolā preṅkhāadikāḥ striyām

ubhau tu dvaipavaiyāghrau dvīpicarmāvṛte rathe

pāṇḍukambalasaṃvītaḥ syandanaḥ pāṇḍukambalī

rathe kāmbalavāstrādyāḥ kambalādibhirāvṛte

triṣu dvaipādayo rathyā rathakaḍyā rathavraje

dhūḥ strī klībe yānamukhaṃ syādrathāṅgamapaskaraḥ

cakraṃ rathāṅgaṃ tasyānte nemiḥ strī syātpradhiḥ pumān

piṇḍikā nābhirakṣāgrakīlake tu dvayoraṇiḥ

rathaguptirvarūtho nā kūbarastu yugandharaḥ

anukarṣī dārvadhaḥsthaṃ prāsaṅgo nā yugādyugaḥ

sarvaṃ syādvāhanaṃ yānaṃ yugyaṃ patraṃ ca dhoraṇam

paramparāvāhanaṃ yattadvainītakamastriyām

ādhoraṇā hastipakā hastyārohā niṣādinaḥ

niyantā prājitā yantā sūtaḥ kṣattā ca sārathiḥ

savyeṣṭhadakṣiṇasthau ca saṃjñā rathakuṭumbinaḥ

rathinaḥ syandanārohā aśvārohāstu sādinaḥ

bhaṭā yodhāśca yoddhāraḥ senārakṣāstu sainikāḥ

senāyāṃ samavetā ye sainyāste sainikāśca te

balino ye sahasreṇa sāhasrāste sahasriṇaḥ

paridhisthaḥ paricaraḥ senānīrvāhinīpatiḥ

kañcuko vārabāṇo astrī yattu madhye sakañcukāḥ

badhnanti tatsārasanamadhikāṅgo atha śīrṣakam

śīrṣaṇyaṃ ca śirastre atha tanutraṃ varma daṃśanam

uraśchadaḥ kaṅkaṭako jāgaraḥ kavaco astriyām

āmuktaḥ pratimuktaśca pinaddhaścāpinaddhavat

saṃnaddho varmitaḥ sajjo daṃśito vyuḍhakaṅkaṭaḥ

triṣvāmuktādayo varmabhṛtāṃ kāvacikaṃ gaṇe

padātipattipadagapādātikapadātayaḥ

padgaśca padikaścātha pādātaṃ pattisaṃhatiḥ

śastrājīve kāṇḍapṛṣṭhāyudhīyāyudhikāḥ samāḥ

kṛtahastaḥ suprayogaviśikhaḥ kṛtapuṅkhavat

aparāddhapṛṣatko asau lakṣyādyaścyutasāyakaḥ

dhanvī dhanuṣmāndhānuṣko niṣaṅgyastrī dhanurdharaḥ

syātkāṇḍavāṃstu kāṇḍīraḥ śāktīkaḥ śaktihetikaḥ

yāṣṭīkapāraśvathikau yaṣṭiparśvathahetikau

naistriṃśiko asihetiḥ syātsamau prāsikakauntikau

carmī phalakapāṇiḥ syātpatākī vaijayantikaḥ

anuplavaḥ sahāyaścānucaro anucaro abhicaraḥ samāḥ

purogāgresarapraṣṭhāgrataḥsarapuraḥsarāḥ

purogamaḥ purogāmī mandagāmī tu mantharaḥ

jaṅghālo atijavastulyau jaṅghākarikajāṅghikau

tarasvī tvarito vegī prajasvī javano javaḥ

jayyo yaḥ śakyate jetuṃ jeyo jetavyamātrake

jaitrastu jetā yo gacchatyalaṃ vidviṣataḥ prati

so abhyamitro abhyamitrīyo apyabhyamitrīṇa ityapi

ūrjasvalaḥ syādūrjasvī ya ūrjo atiśayānvitaḥ

svādurasvānurasilo rathiko rathiro rathī

kāmagāmyanukāmīno hyatyantīnastathā bhṛśam

śūro vīraśca vikrānto jetā jiṣṇuśca jitvaraḥ

sāṃyugīno raṇe sādhuḥ śastrajīvādayastriṣu

dhvajinī vāhinī senā pṛtanānīkinī camūḥ

varūthinī balaṃ sainyaṃ cakraṃ cānīkamastriyām

vyūhastu balavinyāso bhedādaṇḍādayo yudhi

pratyāsāro vyūhapārṣṇiḥ sainyapṛṣṭhe pratigrahaḥ

ekebhaikarathā tryaśvā pattiḥ pañcapadātikā

pattyaṅgaistriguṇaiḥ sarvaiḥ kramādākhyā yathottaram

senāmukhaṃ gulmagaṇau vāhinī pṛtanā camūḥ

anīkinī daśānīkinyakṣauhiṇyatha saṃpadi

saṃpattiḥ śrīśca lakṣmīśca vipattyāṃ vipadāpadau

āyudhaṃ tu praharaṇaṃ śastramastramathāstriyau

dhanuścāpau dhanvaśarāsanakodaṇḍakārmukam

iṣvāso apyatha karṇasya kālapṛṣṭhaṃ śarāsanam

kapidhvajasya gāṇḍīvagāṇḍivau puṃnapuṃsakau

koṭirasyāṭanī godhātale jyāghātavāraṇe

lastakastu dhanurmadhyaṃ morvī jyā śiñjinī guṇaḥ

syātpratyālīḍhamālīḍhamityādi sthānapañcakam

lakṣyaṃ lakṣaṃ śaravyaṃ ca śarābhyāsa upāsanam

pṛṣatkabāṇaviśikhā ajihmagakhagāśugāḥ

kalambamārgaṇaśarāḥ patrī ropa iṣurdvayoḥ

prakṣveḍanāstu nārācāḥ pakṣo vājastriṣūttare

nirastaḥ prahite bāṇe viṣākte digdhaliptakau

tūṇopāsaṅgatūṇīraniṣaṅgā iṣudhirdvayoḥ

tūṇyāṃ khadge tu nistriṃśacandrahāsāsiriṣṭayaḥ

kaukṣeyako maṇḍalāgraḥ karavālaḥ kṛpāṇavat

tsaruḥ khaḍgādimuṣṭau syānmekhalā tannibandhanam

phalako astrī phalaṃ carma saṃgrāho muṣṭirasya yaḥ

drughaṇo mudgaraghanau syādīlī karavālikā

bhindipālaḥ sṛgastulyau parighaḥ parighātinaḥ

dvayoḥ kuṭhāraḥ svadhitiḥ paraśuśca paraśvadhaḥ

syācchstrī cāsiputrī ca churikā cāsidhenukā

vā puṃsi śalyaṃ śaṅkurnā sarvalā tomaro astriyām

prāsastu kuntaḥ koṇastu striyaḥ pālyaśrikoṭayaḥ

sarvābhisāraḥ sarvaughaḥ sarvasannahanārthakaḥ

lohābhisāro astrabhṛtāṃ rājñānāṃ nīrājanāvidhiḥ

yatsenayābhigamanamarau tadabhiṣeṇanam

yātrā vrajyābhiniryāṇaṃ prasthānaṃ gamanaṃ gamaḥ

syādāsāraḥ prasaraṇaṃ pracakraṃ calitārthakam

ahitānpratyabhītasya raṇe yānamabhikramaḥ

vaitālikā bodhakarāścākrikā ghāṇṭikārthakāḥ

syurmāgadhāstu magadhā bandinaḥ stutipāṭhakāḥ

saṃśaptakāstu samayāt saṃgrāmādanivartinaḥ

reṇurdvayoḥ striyāṃ dhūliḥ pāṃsurnā na dvayo rajaḥ

cūrṇe kṣodaḥ samutpiñjapiñjalau bhṛśamākule

patākā vaijayantī syātketanaṃ dhvajamastriyām

sā vīrāśaṃsanaṃ yuddhabhūmiryātibhayapradā

ahaṃ pūrvamahaṃ pūrvamityahaṃpūrvikā striyām

āhopuruṣikā darpādyā syātsaṃbhāvanātmani

ahamahamikā tu sā syāt parasparaṃ yo bhavatyahaṅkāraḥ

draviṇaṃ taraḥ sahobalaśauryāṇi sthāma śuṣmaṃ ca

śaktiḥ parākramḥ prāṇo vikramastvatiśaktitā

vīrapāṇaṃ tu yatpānaṃ vṛtte bhāvini vā raṇe

yuddhamāyodhanaṃ janyaṃ praghanaṃ pravidāraṇam

mṛdhamāskandanaṃ saṃkhyaṃ samīkaṃ sāṃparāyikam

astriyāṃ samarānīkaraṇāḥ kalahavigrahau

saṃprahārābhisaṃpāta kalisaṃsphoṭa saṃyugāḥ

abhyāmarda samāghaāta saṃgrāmābhyāgamāhavāḥ

samudāyaḥ striyaḥ saṃyatsamityājisamidyudhaḥ

niyuddhaṃ bāhuyuddhe atha tumulaṃ raṇasaṃkule

kṣvedā tu siṃhanādaḥ syāt kariṇāṃ ghaṭanā ghaṭā

krandanaṃ yodhasaṃrāvo bṛṃhitaṃ kariga{ji}ṛtam

visphāro dhanuṣaḥ svānaḥ patāhādambarao samau

prasabhaṃ tu balātkāro haṭho atha skhalitaṃ chalam

ajanyaṃ klībamutpāta upasa{ga}ṛḥ samaṃ trayam

mū{chā}ṛ tu kaśmalaṃ mohoāpyavama{da}ṛs tu pīdanam

abhyavaskandanaṃ tvabhyāsādanaṃ vijayo jayaḥ

vairaśuddhiḥ pratīkāro vairani{ya}ṛātanaṃ ca sā

pradrāvoddrāvasandrāva sandāvā vidravo dravaḥ

apakramo apayānaṃ ca raṇe bhaṃgaḥ parājayaḥ

parājitaparābhūtau triṣu naṣṭatirohitau

pramāpaṇaṃ niba{ha}ṛṇaṃ nikāraṇaṃ viśāraṇam

pravāsanaṃ parāsanaṃ niṣūdanaṃ nihiṃsanam

ni{vā}ṛsanaṃ saṃjñapanaṃ ni{ga}ṛnthanamapāsanam

nista{ha}ṛṇaṃ nihananaṃ kṣaṇanaṃ pariva{ja}ṛnam

ni{vā}ṛpaṇaṃ viśasanaṃ māraṇaṃ pratighātanam

udvāsana pramathana krathanojjāsanāni ca

ālambhapiñjaviśaraghātonmāthavadhā api

syāt pañcatā kāladharmo diṣṭāntaḥ pralayo atyayaḥ

anto nāśo dvayor mṛtyur maraṇaṃ nidhano astriyām

parāsuprāptapaṃcatvaparetapretasaṃsthitāḥ

mṛtapramītau triṣvete, citā cityā citiḥ striyām

kabandho astrī kriyā yuktamapamūrdhakalevaram

śmaśānaṃ syāt pitṛvanaṃ kuṇapaḥ śavamastriyām

pragrahopagrahau bandyāṃ, kārā syāt bandhanālaye

pūṃsi bhūgnyasavaḥ prāṇāś caivaṃ, jīvo asudhāraṇam

āyur jīvitakālo, nā jīvatur jīvanauṣadham । iti kṣatriyavargaḥ

vaiśyavargaḥ।

ūravya ūruja aryā vaiśyā bhūmispṛśo viśaḥ । atha vaiśyavargaḥ

ājīvo jīvikā vā{tā}ṛ vṛttir va{ta}ṛnajīvane

striyāṃ kṛṣiḥ pāśupālyaṃ vāṇijyaṃ ceti vṛttayaḥ

sevā śvavṛttiranṛtaṃ kṛśiruñchaśilaṃ tvṛtam

dve yācitāyācitayor yathāsaṃkhyṃ mṛtāmṛte

satyānṛtaṃ vaṇigbhāvaḥ, syādṛṇaṃ pa{yu}ṛdañcanam

uddhāro a{tha}ṛprayogas tu kusīdaṃ vṛddhijīvikā

yāñcayāptaṃ yācitakaṃ nimayādāpamityakam

uttama{ṇā}ṛ adhama{ṇau}ṛ dvau prayoktṛ grāhakau kramāt

kusīdiko vā{dhu}ṛṣiko vṛddhyājīvaś ca vārdhuṣiḥ

kṣetrājīvaḥ ka{ṣa}ṛkaśca kṛṣikaś ca kṛṣīvalaḥ

kṣetraṃ vraiheyaśāleyaṃ vrīhiśālyudbhavocitam

yavyaṃ yavakyaṃ yaṣṭikyaṃ yavādibhavanaṃ hi yat

tilyatailīnavan māṣomāṇubhaṅgādvirūpatā

maudgīnakaudravīṇādi śeṣadhānyodbhavakṣamam

śākakṣetrādike śākaśākataṃ śākaśākinam

bījākṛtaṃ tūprakṛṣṭe sītyaṃ kṛṣṭaṃ ca halyavat

triguṇākṛtaṃ tṛtīyākṛtaṃ trihalyaṃ trisītyamapi tasmin

dviguṇākṛte tu sa{va}ṛṃ pū{va}ṛṃ śambākṛtamapīha

droṇāḍhakādi vāpādau drauṇikāḍhakikādayaḥ

kharīvāpas tu khārīka uttma{ṇā}ṛdayas triṣu

punnapuṃsakayor vapraḥ kedāraḥ kṣetramasya tu

kaidārakaṃ syāt kaidā{ya}ṛṃ kṣetraṃ kaidārikaṃ gaṇe

loṣṭāni leṣṭavaḥ puṃsi koṭiśo loṣṭabhedanaḥ

prājanaṃ todanaṃ totraṃ khanitramavadāraṇe

dātraṃ lavitramābandho yotraṃ yoktramatho phalam

nirīṣaṃ kuṭakaṃ phālaḥ kṛṣako lāṃgalaṃ halam

godāraṇaṃ ca sīro atha śamyā strī yugakīlakaḥ

īṣa lāṃgaladaṃḍaḥ syāt sīta lāṅgalapaddhatiḥ

puṃsi medhiḥ khale dāru nyastaṃ yat paśubandhane

āśur vrīhiḥ pāṭalaḥ syācchitaśūkayavau samau

tokmas tu tatra harite kalāyas tu satīnakaḥ

hareṇureṇukau cāsmin koradūṣas tu kodravaḥ

maṃgalyako masūro atha makuṣṭhaka mayuṣṭhakau

vanamudge sa{ṣa}ṛpe tu dvau taṃtubhakadambakau

siddhārthas tveṣa dhavalo godhūmaḥ sumanaḥ samau

syād yāvakas tu kulmāṣaś caṇako harimanthakaḥ

dvau tile tilapejaś ca tilapiñjaś ca niṣphale

kṣavaḥ kṣutābhijanano rājikā kṛṣṇikāsurī

striyau kaṅgupriyaṅgū dve atasī syādumā kṣumā

mātulānī tu bhaṅgāyāṃ vrīhi bhedas tvaṇuḥ pumān

kiṃśāruḥ sasyaśūkaṃ syāt kaṇiśaṃ sasyamañjarī

dhānyaṃ vrīhiḥ stambakariḥ stambo gucchas tṛṇādinaḥ

nāḍī nālaṃ ca kāṇḍo asya palālostrī sa niṣphalaḥ

kaḍaṅgaro busaṃ klībe dhānyatvaci tuṣaḥ pumān

śūko astrī ślakṣṇatīkṣṇāgre śamī śimbā triṣūttare

ṛddhamāvasitaṃ dhānyaṃ pūtaṃ tu bahulīkṛtam

māṣādayaḥ śamīdhānye śūkadhānye yavādayaḥ

śālayaḥ kalamādyāś ca ṣaṣṭikādyāś ca puṃsyamī

tṛṇadhānyāni nīvārāḥ strī gavedhur gavedhukā

ayograṃ musalo astrī syādudūkhalamulūkhalam

prasphoṭanaṃ śū{pa}ṛmastrī cālanī tita{u}ḥ pumān

syūtaprasevau kaṇḍolapiṭau kaṭakiliñjakau

samānau rasavatyāṃ tu pākasthānamahānase

paurogavas tadadhyakṣaḥ sūpakārās tu ballavāḥ

ārālikā āndhasikāḥ sūdā audanikā guṇāḥ

āpūpikaḥ kāndaviko bhakṣyakāra ime triṣu

aśmantamuddhānamadhiśrayaṇī cullirantikā

aṅgāradhānikaāṃgāraśakaṭyapi hasantyapi

hasanyapyatha na strī syādaṅgāro alātamulmukam

klībe ambarīpaṃ bhrāṣṭro nā kandur vā svedanī striyām

aliñjaraḥ syānmaṇikaṃ ka{ka}ṛ{yya}ṛlur galantikā

piṭharaḥ sthālyukhā kuṇḍaṃ kalaśas tu triṣu dvayoḥ

ghaṭaḥ kuṭanipāvastrī śarāvo va{dha}ṛmānakaḥ

ṛjīṣaṃ piṣṭapacanaṃ kaṃso astrī pānabhājanam

kutūḥ kṛtteḥ snehapātraṃ saivālpā kutupaḥ pumān

sa{va}ṛmāvapanaṃ bhāṇḍaṃ pātrāmatre ca bhājanam

da{vi}ṛḥ kambiḥ khajākā ca syāt taddūr dāruhastakaḥ

astrī śākaṃ haritakaṃ śigrurasya tu nāḍikā

kalambaś ca kadambaś ca veṣavāra upaskaraḥ

tintiḍīkaṃ ca cukraṃ ca vṛkṣāmlamatha vellajam

marīcaṃ kolakaṃ kṛṣṇabhūṣaṇaṃ dha{ma}ṛpattanam

jīrako jaraṇo ajāji kaṇāḥ kṛṣṇe tu jīrake

suṣavī kāravī pṛthvī pṛthuḥ kālopakuñjikā

ārdrakaṃ śṛṅgaberaṃ syādatha chatrā vitunnakam

kustumbaru ca dhānyākamatha śuṇṭhī mahauṣadham

strīnapuṃsakayorviśvaṃ nāgaraṃ viśvabheṣajam

āranālakasauvīrakulmāṣa abhiśutāni ca

avantisomadhānyāmlakuñjalāni ca kāñjike

sahasravedhi jatukaṃ balhīkaṃ hiṅgu rāmaṭham

tatpatrī kāravī pṛthvī bāṣpikā kabarī pṛthuḥ

niśākhyā kāñcanī pītā haridrā varava{ṇi}ṛnī

sāmudraṃ yat tu lavaṇamakṣīvaṃ vaśiraṃ ca tat

saindhavo astrī śītaśivaṃ māṇimanthaṃ ca sindhuje

raumakaṃ vasukaṃ pākyaṃ biḍaṃ ca kṛtake dvayam

sauvarcale akṣarucake tilakaṃ tatra mecake

matsyanḍī phāṇitaṃ khaṇḍavikāre śarkarā sitā

kūrcikā kṣīravikṛtiḥ syādrasālā tu mārjitā

syāttemanaṃ tu niṣṭhānaṃ triliṅgā vāsitāvadheḥ

śūlākṛtaṃ bhaṭitraṃ ca śūlyamukhyaṃ tu paiṭharam

praṇītamupasaṃpannaṃ prayastaṃ syātsusaṃskṛtam

syātpicchilaṃ tu vijilaṃ saṃmṛṣṭaṃ śodhitaṃ same

cikkaṇaṃ masṛṇaṃ snigdhaṃ tulye bhāvitavāsite

āpakkaṃ paulirabhyūṣo lājāḥ puṃbhūmni cākṣatāḥ

pṛthakaḥ syāccipiṭako dhānā bhṛṣṭayave striyaḥ

pūpo apūpaḥ piṣṭakaḥ syātkarambho dadhisaktavaḥ

bhissā strī bhaktamandho annamodano astrī sa dīdiviḥ

bhissaṭā dagdhikā sarvarasāgre maṇḍamastriyām

māsarācāmanisrāvā maṇḍe bhaktasamudbhave

yavāgūruṣṇikā śrāṇā vilepī taralā ca sā

mrakṣaṇābhyañjane tailaṃ kṛsarastu tilaudanaḥ

gavyaṃ triṣu gavāṃ sarvaṃ goviḍgomayastriyām

tattu śuṣkaṃ karīṣo astrī dugdhaṃ kṣīraṃ payassamam

payasyamājyadadhyādi trapsyaṃ dadhi dhanetarat

ghṛtamājyaṃ haviḥ sarpir navanītaṃ navodghṛtam

tattu haiyaṅgavīnaṃ yat hyoghodohodbhavaṃ gṛtam

danḍāhataṃ kālaśeyamariṣṭamapi gorasaḥ

takraṃ hyudaśvin mathitaṃ pādāmbvardhāmbu nirjalam

manḍam dadhibhavaṃ mastu pīyūṣo abhinavaṃ payaḥ

aśanāyā bubhukṣā kṣud grāsastu kavalaḥ pumān

sapītiḥ strī tulyapānaṃ sagdhiḥ strī sahabhojanam

udanyā tu pipāsā tṛṭ tarpo jagdhistu bhojanam

jemanaṃ leha āhāro nighāso nyāda ityapi

sauhityaṃ tarpaṇaṃ tṛptiḥ phelā bhuktasamujjhitam

kāmaṃ prakāmaṃ paryāptaṃ nikāmeṣṭaṃ yathepsitam

gope gopāla gosaṃkhya godhugābhīra vallavāḥ

gomahiṣyādikaṃ pādabandhanaṃ dvau gavīśvare

gomān gomī gokulaṃ tu godhanaṃ syātgavāṃ vraje

triṣvāśitaṃgavīnaṃ tadgāvo yatrāśitāḥ purā

ukṣā bhadro balīvarda ṛṣabho vṛṣabho vṛṣaḥ

anaḍvān saurabheyo gaurukṣṇāṃ saṃhatiraukṣakam

gavyā gotrā gavāṃ vatsadhenvor vātsakadhainuke

ukṣā mahān mahokṣaḥ syādvṛddhokṣastu jaradgavaḥ

utpanna ukṣā jātokṣaḥ sadyo jātastu tarṇakaḥ

śakṛtkaristu vatsasyād damyavatsatarau samau

ārṣabhyaḥ ṣaṇḍatāyogyaḥ ṣaṇḍo gopatiriṭcaraḥ

skandhadeśe svasya vahaḥ sāsnā tu galakambalaḥ

syānnastitastu nasyotaḥ praṣṭhavāḍ yugapārśvagaḥ

yugādīnāṃ tu voḍhāro yugyaprāsaṃgyaśākaṭāḥ

khanati tena tadvoḍhāsyedaṃ hālikasairikau

dhurvahe dhurya dhaureya dhurīṇāḥ sadhurandharāḥ

ubhāvekadhurīṇaikadhurāvekadhurāvahe

sa tu sarvadhurīṇaḥ syādyo vai sarvadhurāvahaḥ

māheyī saurabheyī gaurusrā mātā ca śṛṅgiṇī

arjunyaghnyā rohiṇī syāduttamā goṣu naucikī

varṇādibhedātsaṃjñāḥ syuḥ śabalīdhavalādayaḥ

dvihāyanī dvivarṣā gaurekābdā tvekahāyanī

caturabdā caturhāṇyevaṃ tryabdā trihāyaṇī

vaśā vandhyāvatokā tu sravadgarbhātha sandhinī

ākrāntā vṛṣabheṇātha vehad garbhopaghātinī

kālyopasaryā prajane praṣṭhauhī bālagarbhiṇī

syādacaṇḍī tu sukarā bahusūtiḥ pareṣṭukā

ciraprasūtā baṣkayaṇī dhenuḥ syātnavasūtikā

suvratā sukhasandohyā pīnodhnī pīvarastanī

droṇakṣīrā droṇadugdhā dhenuṣyā bandhake sthitā

samāṃsamīnā sā yaiva prativarṣaprasūtaye

ūdhastu klībamāpīnaṃ samau śivakakīlakau

na pumsi dāma sandānaṃ paśurajjustu dāmanī

vaiśākhamanthamanthāna manthāno manthadanḍake

kuṭharo danḍaviṣkambho manthanī gargarī same

uṣṭre kramelakamayamahāṅgāḥ karabhaḥ śiśuḥ

karabhāḥ syuḥ śṛṅkhalakā dāravaiḥ pādabandhanaiḥ

ajā cchāgī śubhacchāgabastacchagalakā aje

meḍhrorabhroraṇorṇāyu meṣa vṛṣṇaya eḍake

uṣṭrorabhrājavṛnde syādauṣṭrakaurabhrakājakam

cakrīvantastu vāleyā rāsabhā gardabhāḥ kharāḥ

vaidehakaḥ sārthavāho naigamo vāṇijo vaṇik

paṇyājīvo hyāpaṇikaḥ krayavikrayikaśca saḥ

vikretā syādvikrayikaḥ krāyikakrayikau samau

vāṇijyaṃ tu vaṇijyā syān mūlyaṃ vasno apyavakrayaḥ

nīvī paripaṇo mūladhanaṃ lābho adhikaṃ phalam

paridānaṃ parīvarto naimeyaniyamāvapi

pumānupanidhirnyāsaḥ pratidānaṃ tadarpaṇam

kraye prasāritaṃ krayyaṃ kreyaṃ kretavyamātrake

vikreyaṃ paṇitavyaṃ ca paṇyaṃ krayyādayastriṣu

klībe satyāpanaṃ satyaṅkāraḥ satyākṛtiḥ striyām

vipaṇo vikrayaḥ saṃkhyāḥ saṃkhyeye hyādaśa triṣu

viṃśatyādyāḥ sadaikatve sarvāḥ saṃkhyeyasaṃkhyayoḥ

saṃkhyārthe dvibahutve stas tāsu cānavateḥ striyaḥ

paṅkteḥ śatasahasrādi kramāddaśaguṇottaram

yautavaṃ druvayaṃ pāyyamiti mānārthakaṃ trayam

mānaṃ tulāṅguliprasthair guñjāḥ pañjādyamāṣakaḥ

te ṣoḍaśākṣaḥ karṣo astrī palaṃ karṣacatuṣṭayam

suvarṇabistau hemno akṣe kurubistastu tatpale

tulā striyāṃ palaśataṃ bhāraḥ syādviṃśatistulāḥ

ācito daśa bhārāḥ syuḥ śākaṭo bhāra ācitaḥ

kārṣāpaṇaḥ kārṣikaḥ syāt kārṣike tāmrike paṇaḥ

astriyāmāḍhakadroṇau khārī vāho nikuñcakaḥ

kuḍavaḥ prastha ityādyāḥ parimāṇārthakāḥ pṛthak

pādasturīyo bhāgaḥ syādaṃśabhāgau tu vaṇṭake

dravyaṃ vittaṃ svāpateyaṃ rikthamṛkthaṃ dhanaṃ vasu

hiraṇyaṃ draviṇaṃ dyumnamartharaivibhavā api

syātkośaśca hiraṇyaṃ ca hemarūpye kṛtākṛte

tābhyāṃ yadanyat tatkupyaṃ rūpyaṃ tad dvayamāhatam

gārutmataṃ marakatamaśmagarbho harinmaṇiḥ

śoṇaratnaṃ lohitakaḥ padmarāgo atha mauktikam

muktātha vidrumaḥ puṃsi pravālaṃ punnapuṃsakam

ratnaṃ maṇirdvayoraśmajātau muktādike api ca

svarṇaṃ suvarṇaṃ kanakaṃ hiraṇyaṃ hemakāṭakam

tapanīyaṃ śātakumbhaṃ gāṅgeyaṃ bharma karvuram

cāmīkaraṃ jātarūpaṃ mahārajatakāñcane

rukmaṃ kārtasvaraṃ jāmbūnadamaṣṭāpado astriyām

alaṅkārasuvarṇaṃ yacchṛṅgīkanakamityadaḥ

durvarṇaṃ rajataṃ rūpyaṃ kharjūraṃ śvetamityapi

rītiḥ striyāmārakūṭo na striyāmatha tāmrakam

śulbaṃ mlecchamukhaṃ dvyaṣṭavariṣṭodumbarāṇi ca

loho astrī śastrakaṃ tīkṣṇaṃ pinḍaṃ kālāyasāyasī

aśmasāro atha maṇḍūraṃ siṃhāṇamapi tanmale

sarvaṃ ca taijasaṃ lauhaṃ vikārastvayasaḥ kuśī

kṣāraḥ kāco atha capalo rasaḥ sūtaśca pārade

gavalaṃ māhiṣaṃ śṛṅgamabhrakaṃ girijāmale

srotoñjanaṃ tu mauvīraṃ kāpotāñjanayāmune

tutthāñjanaṃ śikhigrīvaṃ vitunnakamayūrake

karparī dāviṃkākkātodbhavaṃ tutthaṃ rasāñjanam

rasagarbhaṃ tārkṣyaśailaṃ gandhāśmani tu gandhikaḥ

saugandhikaśca cakṣuṣyākulālyau tu kulatthikā

rītipuṣpaṃ puṣpake tu puṣpakaṃ kusumāñjanam

piñjaraṃ pītanaṃ tālamālaṃ ca haritālake

gaireyamarthyaṃ girijamaśmajaṃ ca śilājatu

volagandharasaprāṇapiṇḍagoparasāḥ samāḥ

ḍiṇḍīro abdhikaphaḥ phenaḥ sindūraṃ nāgasaṃbhavam

nāgasīsakayogeṣṭavaprāṇi triṣu piñcaṭam

raṅgavaṅge atha picus tūlo atha kamalottaram

syātkusumbhaṃ vahniśikhaṃ mahārajanamityapi

meṣakambala ūrṇāyuḥ śaśorṇaṃ śaśalomani

madhu kṣaudraṃ mākṣikādi madhūcchiṣṭaṃ tu sikthakam

manaḥśilā manoguptā manohvā nāgajihvikā

naipālī kunaṭī golā yavakṣāro yavāgrajaḥ

pākyo atha sarjikākṣāraḥ kāpotaḥ sukhavarcakaḥ

sauvarcalaṃ syādrucakaṃ tvakkṣīrī vaṃśarocanā

śigrujaṃ śvetamāricaṃ moraṭaṃ mūlamaikṣavam

granthikaṃ pippalīmūlaṃ caṭikāśira ityapi

golomī bhūtakeśo nā patrāṅgaṃ raktacandanam

trikaṭu tryūpaṇaṃ vyopaṃ triphalā tu phalatrikam

। iti vaiśyavargaḥ atra mūlaślokāḥ 

śūdravargaḥ।

śūdrāś cāvaravarṇāś ca vṛṣalāś ca jaghanyajāḥ । atha śūdravargaḥ

ācaṇḍālāt tu saṃkīrṇā ambaṣṭhakaraṇādayaḥ

śūdrāviśos tu karaṇo ambaṣṭho vaiśyādvijanmanoḥ

śūdrākṣatriyayorugro māgadhaḥkṣatriyāviśoḥ

māhiṣo aryākṣatriyayoḥ kṣattāryāśūdrayoḥ sutaḥ

brāhmaṇyāṃ kṣatriyāt sūtas tasyāṃ vaidehako viśaḥ

rathakāras tu māhiṣyāt karaṇyāṃ yasya saṃbhavaḥ

syāc caṇḍālas tu janito brāhmaṇyāṃ vṛṣalena yaḥ

kāruḥ śilpī saṃhatais tair dvayoḥ śreṇiḥ sajātibhiḥ

kulakaḥ syāt kulaśreṣṭhī mālākāras tu mālikaḥ

kumbhakāraḥ kulālaḥ syāt palagaṇḍas tu lepakaḥ

tantuvāyaḥ kuvindaḥ syāt tunnavāyas tu saucikaḥ

raṅgājīvaś citrakaraḥ śastramārjo asi dhāvakaḥ

pādakṛc carmakāraḥ syād vyokāro lohakārakaḥ

nāḍindhamaḥ svarṇakāraḥ kalādo rukmakārakaḥ

syācchāṅkhikaḥ kāmbavikaḥ śaulbikas tāmrakuṭṭakaḥ

takṣā tu vardhakis tvaṣṭā rathakāraś ca kāṣṭhataṭ

grāmādhīno grāmatakṣaḥ kauṭatakṣo anadhīnakaḥ

kṣurī muṇḍī divākīrtināpitāntāvasāyinaḥ

nirṇejakaḥ syād rajakaḥ śauṇḍiko maṇḍahārakaḥ

jābālaḥ syādajājīvo devājīvas tu devalaḥ

syān māyā śāmbarī māyākāras tu pratihārakaḥ

śailālinas tu śailūṣā jāyājīvāḥ kṛśāśvinaḥ

bharatā ityapi naṭāś cāraṇās tu kuśīlavāḥ

mārdaṅgikā maurajikāḥ pāṇivādās tu pāṇighāḥ

veṇudhmāḥ syur vaiṇavikā vīṇāvādās tu vaiṇikāḥ

jīvāntakaḥ śākuniko dvau vāgurikajālikau

vaitaṃsikaḥ kauṭikaś ca māṃsikaś ca samaṃ trayam

bhṛtako bhṛtibhuk karmakaro vaitaniko api saḥ

vārtāvaho vaivadhiko bhāravāhas tu bhārikaḥ

vivarṇaḥ pāmaro nīcaḥ prākṛtaś ca pṛthagjanaḥ

nihīno apasado jālmaḥ kṣullakaś cetaraś ca saḥ

bhṛtye dāseradāseyadāsagopyakaceṭakāḥ

niyojyakiṅkarapraiṣyabhujiṣyaparicārakāḥ

parācitapariskandaparajātaparaidhitāḥ

māndas tundaparimṛja ālasyaḥ śītako alaso anuṣṇaḥ

dakṣe tu caturapeśalapaṭavaḥ sūtthāna uṣṇaś ca

caṇḍālaplavamātaṅgadivākīrtijanaṅgamāḥ

nipādaśvapacāvantevāsicāṇḍālapukkasāḥ

bhedāḥ । kirātaśabarapulindā mlecchajātayaḥ

vyādho mṛgavadhājīvo mṛgayur lubdhako api saḥ

kauleyakaḥ sārameyaḥ kukkuro mṛgadaṃśakaḥ

śunako bhapakaḥ śvā syādalarkas tu sa yogitaḥ

śvā viśvakadrur mṛgayākuśalaḥ saramā śunī

viṭcaraḥ sūkaro grāmyo varkaras taruṇaḥ paśuḥ

ācchodanaṃ mṛgavyaṃ syādākheṭomṛgayā striyām

dakṣiṇārur lubdhayogād dakṣiṇermā kuraṅgakaḥ

cauraikāgārikastenadasyutaskaramopakāḥ

pratirodhiparāskandipāṭaccaramalimlucāḥ

caurikā stainyacaurye ca steyaṃ loptraṃ tu taddhane

vītaṃsas tūpakaraṇaṃ bandhane mṛgapakṣiṇām

unmāthaḥ kūṭayantraṃ syād vāgurā mṛgabandhanī

śulbaṃ varāṭakaṃ strī tu rajjus triṣu vaṭī guṇaḥ

udghāṭanaṃ ghaṭīyantraṃ salilodvāhanaṃ praheḥ

puṃsi vemā vāyadaṇḍaḥ sūtrāṇi nari tantavaḥ

vāṇir vyūtiḥ striyau tulye pustaṃ lepyādikarmaṇi

pāñcālikā puttrikā syād vastradantādibhiḥ kṛtā

jatutrapuvikāre tu jātupaṃ trāpuṣaṃ triṣu

piṭakaḥ peṭakaḥ peṭāmañjūṣātha vihaṅgikā

bhārayaṣṭis tadālambi śikyaṃ kāco atha pādukā

pādūrupānat strī saivānupadīnā padāyatā

naddhnī vardhnī varatrā syādaśvādes tāḍanī kaśā

cāṇḍālikā tu kaṇḍola vīṇā caṇḍālavallakī

nārācī syādeṣaṇikā śāṇas tu nikaṣaḥ kaṣaḥ

vraścanaḥpatraparaśurīpikā tūlikā same

taijasāvartanī mūṣā bhastrā carmaprasevikā

āsphoṭanī vedhanikā kṛpāṇī kartarī same

vṛkṣādanī vṛkṣabhedī ṭaṅkaḥ pāṣāṇadāraṇaḥ

krakaco astrī karapatramārā carmaprabhedhikā

sūrmī sthūṇāyaḥpratimā śilpaṃ karma kalādikam

pratimānaṃ pratibimbaṃ pratimā pratiyātanā praticchāyā

pratikṛtirarcā puṃsi pratinidhirupamopamānaṃ syāt

vācyaliṅgāḥ samas tulyaḥ sadṛkṣaḥ sadṛśaḥ sadṛk

sādhāraṇaḥ samānaś ca syuruttarapade tvamī

nibhasaṃkāśanīkāśapratīkāśopamādayaḥ

karmaṇyā tu vidhābhṛtyābhṛtayo bharma vetanam

bharaṇyaṃ bharaṇaṃ mūlyaṃ nirveśaḥ paṇa ityapi

surā halipriyā hālā parisrud varuṇātmajā

gandhottamāprasannerākādambaryaḥ parisrutā

madirā kaśyamadye cāpyavadaṃśas tu bhakṣaṇam

śuṇḍāpānaṃ madasthānaṃ madhuvārā madhukramāḥ

madhvāsavo mādhavako madhu mādhvīkamadvayoḥ

maireyamāsavaḥ sīdhur mandako jagalaḥ samau

sandhānaṃ syādabhiṣavaḥ kiṇvaṃ puṃsi tu nagnahūḥ

kārottaraḥ surāmaṇḍa āpānaṃ pānaghoṣṭhikā

capako astrī pānapātraṃ sarako apyanutarṣaṇam

dhūrto akṣadevī kitavo akṣadhūrto dyūtakṛt samāḥ

syur lagnakāḥ pratibhuvaḥ sabhikā dyūtakārakāḥ

dyūto astriyāmakṣavatī kaitavaṃ paṇa ityapi

paṇo akṣeṣu glaho akṣās tu devanāḥ pāśakāś ca te

pariṇāyas tu śārīṇāṃ samantāt nayane astriyām

aṣṭāpadaṃ śāriphalaṃ prāṇivṛttaṃ samāhvayaḥ

uktā bhūriprayogatvādekasmin ye atra yaugikāḥ

tāddharmyādanyato vṛttāvūtdyā liṅgāntare api te

। iti śūdravargaḥ atra mūlaślokāḥ ।।

ityamarasiṃhakṛtau nāmaliṅgānuśāsane dvitīyaḥ kāṇḍo

bhūmyādiḥsāṅga eva samarthitaḥ । atra mūlaślokāḥ 

sarve ca militvā pra kā mū ślo । kṣe ślo sarve mi ।

evaṃ mū ślo kṣe ślo sarve mi 

amarakośa evaṃ nāmaliṅgānuśāsanaṃ kāṇḍa tṛtīyaṃ sāmānyakāṇḍam । atha viśeṣyanighnavargaḥ ।

viśeṣya nighnaiḥ saṃkīrṇair nānārthairavyayairapi liṅgādi saṃgrahair vargāḥ sāmānye vargasaṃśrayāḥ

paribhāṣā ।

strīdārādyair yad viśeṣyaṃ yādṛśaiḥ prastutaṃ padaiḥ guṇadravyakriyāśabdās tathā syus tasya bhedakāḥ viśeṣyanighnavargaḥ kṣemaṅkaro ariṣṭatātiśśivatātiśśivaṅkaraḥ sukṛtī puṇyavān dhanyo mahecchas tu mahāśayaḥ hṛdayāluḥ suhṛdayo mahotsāho mahodyamaḥ pravīṇe nipuṇābhijñavijñaniṣṇātaśikṣitāḥ vaijñānikaḥ kṛtamukhaḥ kṛtī kuśala ityapi pūjyaḥ pratīkṣyaḥ sāṃśayikaḥ saṃśayāpannamānasaḥ dakṣiṇīyo dakṣiṇārhas tatra dakṣiṇya ityapi syur vadānyasthūlalakṣyadānaśauṇḍā bahuprade jaivātṛkaḥ syādāyuṣmānantarvāṇis tu śāstravit parīkṣakaḥ kāraṇiko varadas tu samarddhakaḥ harṣamāṇo vikurvāṇaḥ pramanā hṛṣṭamānasaḥ durmanā vimanā antarmanāḥ syādutka unmanāḥ dakṣiṇe saralodārau sukalo dātṛbhoktari tatpare prasitāsaktāviṣṭārthodyukta utsukaḥ pratīte prathitakhyātavitta vijñātaviśrutāḥ guṇaiḥ pratīte tu kṛtalakṣaṇāhatalakṣaṇau ibhya āḍhyo dhanī svāmī tvīśvaraḥ patirīśitā adhibhūr nāyako netā prabhuḥ parivṛḍho adhipaḥ adhikardhiḥ samṛddhaḥ syāt kuṭumbavyāpṛtas tu yaḥ syādabhyāgārikas tasminnupādhiś ca pumānayam varāṅgarūpopeto yassiṃhasaṃhanano hi saḥ nirvāryaḥ kāryakartā yaḥ saṃpannaḥ satvasaṃpadā avāci mūko atha manojavasaḥ pitṛsaṃnibhaḥ satkṛtyālaṅkṛtāṃ kanyāṃ yo dadāti sa kūkudaḥ lakṣmīvān lakṣmaṇaḥ śrīlaḥ śrīmān snigdhastu vatsalaḥ syād dayāluḥ kāruṇikaḥ kṛpāluḥ sūratassamāḥ svatantro apāvṛtaḥ svairī svacchando niravagrahaḥ paratantraḥ parādhīnaḥ paravān nāthavānapi adhīno nighna āyatto asvacchando gṛhyako apyasau khalapūḥ syād bahukaro dīrghasūtraś cirakriyaḥ jālmo asamīkṣyakārī syāt kuṇṭho mandaḥ kriyāsu yaḥ karmakṣamo alaṅkarmāṇaḥ kriyāvān karmasūdyataḥ sa kārmaḥ karmaśīlo yaḥ karmaśūras tu karmaṭhaḥ bharaṇyabhuk karmakaraḥ karmakāras tu tat kriyaḥ apasnāto mṛtasnāta āmiṣaśī tu śauṣkulaḥ bubhukṣitaḥ syāt kṣudhito jighatsuraśanāyitaḥ parānnaḥ parapiṇḍādo bhakṣako ghasmaro adbharaḥ ādyūnaḥ syādaudariko vijigīṣāvivarjite ubhau tvātmambhariḥ kukṣimbhariḥ svodarapūrake sarvānnīnas tu sarvānnabhojī gṛdhnustu gardhanaḥ lubdho abhilāpukas tṛṣṇak samau lolupalolubhau sonmādas tūnmadiṣṇuḥ syādavinītaḥ samuddhataḥ matte śauṇḍotkaṭakṣībāḥ kāmuke kamitānukaḥ kamraḥ kāmayitābhīkaḥ kamanaḥ kāmano abhikaḥ vidheyo vinayagrāhī vacanesthita āśravaḥ vaśyaḥ praṇeyo nibhṛtavinītapraśritāḥ samāḥ dhṛṣṭe dhṛṣṇag viyātaś ca pragalbhaḥ pratibhānvite syādadhṛṣṭe tu śālīno vilakṣo vismayānvite adhīre kātaras traste bhīrubhīrukabhīlukāḥ āśaṃsurāśaṃsitari gṛhayālur grahītari śraddhāluḥ śraddhayā yukte patayālus tu pātuke lajjāśīle apatrapiṣṇur vandārurabhivādake śarārur ghātuko hiṃsraḥ syād varddhiṣṇus tu varddhanaḥ utpatiṣṇus tūtpatitālaṅkariṣṇus tu maṇḍanaḥ bhūṣṇur śvaviṣṇur bhavitā vartiṣṇur vartanaḥ samau nirākariṣṇuḥ kṣipnuḥ syāt sāndrasnigdhas tu meduraḥ jñātā tu viduro vindur vikāsī tu vikasvaraḥ visṛtvaro visṛmaraḥ prasārī ca visāriṇi sahiṣṇuḥ sahanaḥ kṣantā titikṣuḥ kṣamitā kṣamī krodhano amarṣaṇaḥ kopī caṇḍas tvatyantakopanaḥ jāgarūko jāgaritā ghūrṇitaḥ pracalāyitaḥ svapnak śayālur nidrālur nidrāṇaśayitau samau parāṅmukhaḥ parācīnaḥ syādavāṅpyadhomukhaḥ devānañcati devadryaṅ viśvadryaṅ viśvagañcati yassahāñcati sadhryaṅ sa sa tiryaṅ yastiro añcati vado vadāvado vaktā vāgīśo vākpatissamau vācoyuktipaṭurvāgmī vāvadūko ativaktari syāj jalpākas tu vācālo vācāṭo bahugarhyavāk durmukhe mukharābaddhamukhau śaklaḥ priyamvade lohalaḥ syādasphuṭavāg garhyavādī tu kadvadaḥ samau kuvādakucarau syādasaumyasvaro asvaraḥ ravaṇaḥ śabdano nāndīvādī nāndīkaraḥ samau jaḍo ajña eḍamūkastu vaktuṃ śrotumaśikṣite tūṣṇīṃśīlas tu tūṣṇīko nagno avāsā digambare niṣkāsito avakṛṣṭaḥ syādapadhvastas tu dhikkṛtaḥ āttagarvo abhibhūtaḥ syād dāpitaḥ sādhitaḥ samau pratyādiṣṭo nirastaḥ syāt pratyākhyāto nirākṛtaḥ nikṛtaḥ syād viprakṛto vipralabdhas tu vañcitaḥ manohataḥ pratihataḥ pratibaddho hataś ca saḥ adhikṣiptaḥ pratikṣipto baddhe kīlitasaṃyatau āpanna āpatprāptaḥ syāt kāndiśīko bhayadrutaḥ ākṣāritaḥ kṣārito abhiśaste saṃkasuko asthire vyasanārtoparaktau dvau vihastavyākulau samau viklavo vihvalaḥ syāt tu vivaśo ariṣṭaduṣṭadhīḥ kaśyaḥ kaśyārhe sannaddhe tvātatāyī vadhodyate dveṣye tvakṣigato vadhyaḥ śīrṣacchedya imau samau viṣyo viṣeṇa yo vadhyo musalyo musalena yaḥ śiśvidāno akṛṣṇakarmā capalaś cikuraḥ samau doṣaikadṛk purobhāgī nikṛtas tvanṛjuḥ śaṭhaḥ karṇejapaḥ sūcakaḥ syāt piśuno durjanaḥ khalaḥ nṛśaṃso ghātukaḥ krūraḥ pāpo dhūrtas tu vañcakaḥ ajñe mūḍhayathājātamūrkhavaidheyabāliśāḥ kadarye kṛpaṇakṣudrakimpacānamitampacāḥ niḥsvas tu durvidho dīno daridro durgato api saḥ vanīyako yācanako mārgaṇo yācakārthinau ahaṅkāravānahaṃyuḥ śubhaṃyus tu śubhānvitaḥ 
divyopapādukā devā nṛgavādyā jarāyujāḥ
svedajāḥ kṛmidaṃśādyāḥ pakṣisarpādayo aṇḍajāḥ ।
iti prāṇivargaḥ atra mūlaślokāḥ ।।

udbhidas tarugulmādyā udbhidudbhijjamudbhidam sundaraṃ ruciraṃ cāru suṣamaṃ sādhu śobhanam kāntaṃ manoramaṃ rucyaṃ manojñaṃ mañju mañjulam ramyaṃ manoharaṃ saumyaṃ bhadrakaṃ ramaṇīyakam tadāsecanakaṃ tṛpter nāstyanto yasya darśanāt abhīṣṭe abhīpsitaṃ hṛdyaṃ dayitaṃ vallabhaṃ priyam nikṛṣṭapratikṛṣṭārvarephayāpyāvamādhamāḥ kupūyakutsitāvadyakheṭagarhyāṇakāḥ samāḥ malīmasaṃ tu malinaṃ kaccaraṃ maladūṣitam pūtaṃ pavitraṃ medhyaṃ ca vīdhraṃ tu vimalārthakam nirṇiktaṃ śodhitaṃ mṛṣṭaṃ niḥśodhyamanavaskaram asāraṃ phalgu śūnyaṃ tu vaśikaṃ tucchariktake klībe pradhānaṃ pramukhapravekānuttamottamāḥ mukhyavaryavareṇyāś ca pravarho anavarārdhyavat parārdhyāgraprāgraharaprāgrayāgrayāgrīyamagriyam śreyān śreṣṭhaḥ puṣkalaḥ syāt sattamaś cātiśobhane syuruttarapade vyāghrapuṅgavarṣabhakuñjarāḥ siṃhaśārdūlanāgādyāḥ puṃsi śreṣṭhārthagocarāḥ aprāgrayaṃ dvayahīne dve apradhānopasarjane viśaṃkaṭaṃ pṛthu bṛhad viśālaṃ pṛthulaṃ mahat vaḍroruvipulaṃ pīnapīvnī tu sthūlapīvare stokālpakṣullakāḥ sūkṣmaṃ ślakṣṇaṃ dabhraṃ kṛśaṃ tanu striyāṃ mātrā truṭiḥ puṃsi lavaleśakaṇāṇavaḥ atyalpe alpiṣṭhamalpīyaḥ kanīyo aṇīya ityapi prabhūtaṃ pracuraṃ prājyamadabhraṃ bahulaṃ bahu puruhūḥ puru bhūyiṣṭhaṃ sphāraṃ bhūyaśa ca bhūri ca paraḥ śatādyās te yeṣāṃ parā saṃkhyā śatādikāt gaṇanīye tu gaṇeyaṃ saṃkhyāte gaṇitamatha samaṃ sarvam viśvamaśeṣaṃ kṛtsnaṃ samastanikhilākhilāni niḥśeṣam samagraṃ sakalaṃ pūrṇamakhaṇḍaṃ syādanūnake ghanaṃ nirantaraṃ sāndraṃ pelavaṃ viralaṃ tanu samīpe nikaṭāsannasaṃnikṛṣṭasanīḍavat sadeśābhyāśasavidhasamaryādasaveśavat upakaṇṭhāntikābhyarṇābhyagrā apyabhito avyayam saṃsakte tvavyavahitamapadāntaramityapi nediṣṭhamantikatamaṃ syād dūraṃ viprakṛṣṭakam davīyaś ca daviṣṭhaṃ ca sudūraṃ dīrghamāyatam vartulaṃ nistalaṃ vṛttaṃ bandhuraṃ tūnnatānatam uccaprāṃśūnnatodagrocchritāstuṅge atha vāmane nyaṅnīcakharvahrasvāḥ syuravāgre avanatānatam arālaṃ vṛjinaṃ jihmamūrmimat kuñcitaṃ natam āviddhaṃ kuṭilaṃ bhugnaṃ vellitaṃ vakramityapi ṛjāvajihmapraguṇau vyaste tvapraguṇākulau śāśvatas tu dhruvo nityasadātanasanātanāḥ sthāsnuḥ sthirataraḥ stheyānekarūpatayā tu yaḥ kālavyāpī sa kūṭasthaḥ sthāvaro jaṅgametaraḥ cariṣṇu jaṅgamacaraṃ trasamiṅgaṃ carācaram calanaṃ kampanaṃ kampraṃ calam lolaṃ calācalam cañcalaṃ taralaṃ caiva pāriplavapariplave atiriktaḥ samadhiko dhṛḍhasandhis tu saṃhataḥ khakkhaṭaṃ kaṭhinaṃ krūraṃ kaṭhoraṃ niṣṭhuraṃ dhṛḍham jaraṭhaṃ mūrtiman mūrtaṃ pravṛddhaṃ prauḍhamedhitam purāṇe pratanapratnapurātanacirantanāḥ pratyagro abhinavo navyo navīno nūtano navaḥ nūtnaś ca sukumāraṃ tu komalaṃ mṛdulam mṛdu anvaganvakṣamanuge anupadaṃ klībamavyayam pratyakṣaṃ syādaindriyakamapratyakṣamatīndriyam ekatāno ananyavṛttiraikāgraikāyanāvapi apyekasarga ekāgryo apyekāyanagato api saḥ puṃsyādiḥ pūrvapaurastyaprathamādyā athāstriyām anto jaghanyaṃ caramamantyapāścātyapaścimāḥ moghaṃ nirarthakaṃ spaṣṭaṃ sphuṭaṃ pravyaktamulbaṇam sādhāraṇaṃ tu sāmānyamekākī tveka ekakaḥ bhinnārthakā anyatara ekaṃ tvo anyetarāvapi uccāvacaṃ naikabhedamuccaṇḍamavilambitam aruntudas tu marmaspṛgabādhaṃ tu nirargalam prasavyaṃ pratikūlaṃ syādapasavyamapaṣṭhu ca vāmaṃ śarīre savyaṃ syādapasavyaṃ tu dakṣiṇam saṅkaṭam nā tu saṃbādhaḥ kalilaṃ gahanaṃ same saṃkīrṇe saṃkulākīrṇe muṇḍitaṃ parivāpitam granthitaṃ sanditaṃ dṛbdhaṃ visṛtaṃ vistṛtaṃ tatam antargataṃ vismṛtaṃ syāt praāptapraṇihite same vellitapreṅkhitādhūtacalitākampitā dhute nuttanunnāstaniṣṭhayūtāviddhakṣipteritāḥ samāḥ parikṣiptaṃ tu nivṛttaṃ mūṣitaṃ muṣitārthakam pravṛddhaprasṛte nyastanisṛṣṭe guṇitāhate nidigdhopacite gūḍhagupte guṇṭhitarūṣite drutāvadīrṇe udgūrṇodyate kācitaśikyite ghrāṇaghrāte digdhalipte samudaktoddhṛte same veṣṭitaṃ syād valayitaṃ saṃvītaṃ ruddhamāvṛtam rugṇaṃ bhugne atha niśitakṣṇutaśātānitejite syād vināśonmukhaṃ pakvaṃ hrīṇahrītau tu lajjite vṛtte tu vṛtavyāvṛttau saṃyojita upāhitaḥ prāpyaṃ gamyaṃ samāsādyaṃ syannaṃ rīṇaṃ snutaṃ srutam saṃgūḍhaḥ syāt saṃkalito avagītaḥ khyātagarhaṇaḥ vividhaḥ syād bahuvidho nānārūpaḥ pṛthagvidhaḥ avarīṇo dhikkṛtaś cāpyavadhvasto avacūrṇitaḥ anāyāsakṛtaṃ phāṇṭaṃ svanitaṃ dhvanitam same baddhe sandānitaṃ mūtamudditaṃ sanditaṃ sitam niṣpakve kvathitaṃ pāke kṣīrājya haviṣāṃ śṛtam nirvāṇo munivahnyādau nirvātas tu gate anile pakvam pariṇate gūnaṃ hanne mīḍhaṃ tu mūtrite puṣṭe tu puṣitaṃ soḍhe kṣāntamudvāntamudgate dāntas tu damite śāntaḥ śamite prārthite arditaḥ jñaptas tu gyapite channaś chādite pūjite añcitaḥ pūrṇas tu pūrite kliṣṭaḥ kliśite avasite sitaḥ pruṣṭapluṣṭoṣitā dagdhe taṣṭatvaṣṭau tanūkṛte vedhitacchidritau viddhe vinnavittau vicārite niṣprabhe vigatārokau vilīne vidrutadrutau siddhe nirvṛttaniṣpannau dārite bhinnabheditau ūtaṃ syūtamutaṃ ceti tritayaṃ tantu santate syādarhite namasyitanamasitamapacāyitārcitāpacitam varivasite varivasyitamupāsitaṃ copacaritaṃ ca saṃtāpitasaṃtaptau dhūpita dhūpāyitau ca dūnaś ca hṛṣṭo mattas tṛptaḥ prahlannaḥ pramuditaḥ prītaḥ chinnaṃ chātaṃ lūnaṃ kṛttaṃ dātaṃ ditaṃ chitaṃ vṛkṇam srastaṃ dhvastaṃ bhraṣṭaṃ skannaṃ pannaṃ cyutaṃ galitam labdhaṃ prāptaṃ vinnaṃ bhāvitamāsāditaṃ ca bhūtam ca anveṣitaṃ gaveṣitamanviṣṭaṃ mārgitaṃ mṛgitam ārdraṃ sārdraṃ klinnaṃ timitaṃ smititaṃ samunnamuttaṃ ca trātaṃ trāṇaṃ rakṣitamavitaṃ gopāyitaṃ ca guptaṃ ca avagaṇitamavamatāvajñāte avamānitaṃ ca paribhūte tyaktaṃ hīnaṃ vidhutaṃ samujjhitaṃ dhūtamutsṛṣṭe uktaṃ bhāṣitamuditaṃ jalpitamākhyātamabhihitaṃ lapitam buddhaṃ budhitaṃ manitaṃ viditaṃ pratipannamavasitāvagate urīkṛtamurarīkṛtamaṅgīkṛtamāśrutaṃ pratijñātam saṃgīrṇaviditasaṃśrutasamāhitopaśrutopagatam īlitaśastapaṇāyitapanāyitapraṇutapaṇitapanitāni api gīrṇavarṇitābhiṣṭuteḍitāni stutārthāni bhakṣitacarvitaliptapratyavasitagilitakhāditapsātam abhyavahṛtānnajagdhagrastaglastāśitaṃ bhukte kṣepiṣṭhakṣodiṣṭhapreṣṭhavariṣṭhasthaviṣṭhabaṃhiṣṭhāḥ kṣiprakṣudrābhīpsitapṛthupīvarabahulaprakarṣārthāḥ sādhiṣṭhadrāghiṣṭhaspheṣṭhagariṣṭhahrasiṣṭhavṛndiṣṭhāḥ bāḍhavyāyatabahuguruvāmanavṛndārakātiśaye iti viśeṣyanighnavargaḥ atra mū ślo 

saṃkīrṇavargaḥ ।

prakṛtipratyayārthādyaiḥ saṃkīrṇe liṅgamunnayet

। atha saṃkīrṇavargaḥ karma kriyā tatsātatye gamye syuraparasparāḥ sākalyāsaṃgavacane pārāyaṇaparāyaṇe yadṛcchā svairitā hetuśūnyā tvāsthā vilakṣaṇam śamathas tu śamaḥ śāntir dāntis tu damatho damaḥ avadānaṃ karma vṛttaṃ kāmyadānaṃ pravāraṇam vaśakriyā saṃvananaṃ mūlakarma tu kārmaṇam vidhūnanaṃ vidhuvanaṃ tarpaṇaṃ prīṇanāvanam paryāptiḥ syāt paritrāṇaṃ hastadhāraṇamityapi sevanaṃ sīvanaṃ syūtir vidaraḥ sphuṭanaṃ bhidā ākrośanamabhīṣaṅgaḥ saṃvedo vedanā na nā saṃmūrcchanamabhivyāptir yāñcā bhikṣārthanārdanā vardhanaṃ chedane atha dve ānandanasabhājane āpracchannamathāmnāyaḥ saṃpradāyaḥ kṣaye kṣiyā grahe grāho vaśaḥ kāntau rakṣṇas trāṇe raṇaḥ kaṇe vyadho vedhe pacā pāke havo hūtau varo vṛttau oṣaḥ ploṣe nayo nāye jyānir jīrṇau bhramo bhramau sphātir vṛddhau prathā khyātau spṛṣṭiḥ pṛktau snavaḥ srave edhā samṛddhau sphuraṇe sphuraṇā pramitau pramā prasūtiḥ prasave ścyote prādhāraḥ klamathaḥ klame utkarṣo atiśaye sandhiḥ śleṣe viṣaya āśraye kṣipāyāṃ kṣepaṇaṃ gīrṇir girau guraṇamudyame unnāya unnaye śrāyaḥ śrayaṇe jayane jayaḥ nigādo nigade mādo mada udvega udbhrame vimardanaṃ parimalo abhyupapattiranugrahaḥ nigrahas tadviruddhaḥ syādabhiyogas tvabhigrahaḥ muṣṭibandhas tu saṃgrāho ḍimbe ḍamaraviplavau bandhanaṃ prasitiś cāraḥ sparśaḥ spraṣṭopataptari nikāro viprakāraḥ syādākāras tviṅga iṅgitam pariṇāmo vikāre dve same vikṛtivikriye apahāras tvapacayaḥ samāhāraḥ samuccayaḥ pratyāhāra upādānaṃ vihāras tu parikramaḥ abhihāro abhigrahaṇaṃ nihāro abhyavakarṣaṇam anuhāro anukāraḥ syādarthasyāpagame vyayaḥ pravāhas tu pravṛttiḥ syāt pravaho gamanaṃ bahiḥ viyāmo viyamo yāmo yamaḥ saṃyāmasaṃyamau himsākarmābhicāraḥ syāj jāgaryā jāṃgarā dvayoḥ vighno antarāyaḥ pratyūhaḥ syādupaghno antikāśraye nirveśa upabhogaḥ syāt parisarpaḥ parikriyā vidhuraṃ tu praviśleṣe abhiprāyaś chanda āśayaḥ saṃkṣepaṇaṃ samasanaṃ paryavasthā virodhanam parisaryā parīsāraḥ syādāsyā tvāsanā sthitiḥ vistāro vigraho vyāsaḥ sa ca śabdasya vistaraḥ saṃvāhanaṃ mardanaṃ syād vināśaḥ syādadarśanam saṃstavaḥ syāt paricayaḥ prasaras tu visarpaṇam nīvākas tu prayāmaḥ syāt saṃnidhiḥ saṃnikarṣaṇam lavo abhilāṣo lavane niṣpāvaḥ pavane pavaḥ prastāvaḥ syādapasaras trasaraḥ sūtraveṣṭanam prajanaḥ syādupasaraḥ praśrayapraṇayau samau dhīśaktir niṣkramo astrī tu saṃkramo durgasaṃcaraḥ pratyutkramaḥ prayogārthaḥ prakramaḥ syādupakramaḥ syādabhyādānamuddhāta ārambhaḥ saṃbhramas tvarā pratibandhaḥ praviṣṭambho avanāyas tu nipātanam upalambhas tvanubhavaḥ samālambho vilepanam vipralambho viprayogo vilambhas tvatisarjanam viśrāvas tu pratikhyātiravekṣā pratijāgaraḥ nipāṭhanipaṭhau pāṭhe temastemau samundane ādīnavāsravau kleśe melake saṃgasaṃgamau saṃvīkṣanaṃ vicayanaṃ mārgaṇaṃ mṛgaṇā mṛgaḥ parirambhaḥ pariṣvaṅgaḥ saṃśleṣa upagūhanam nirvarṇanaṃ tu nidhyānaṃ darśanālokanekṣaṇam pratyākhyānaṃ nirasanaṃ pratyādeśo nirākṛtiḥ upaśāyo viśāyaś ca paryāyaśayanārthakau artanaṃ ca ṛtīyā ca hṛṇīyā ca ghṛṇārthakāḥ syād vyatyāso viparyāso vyatyayaś ca viparyaye paryayo atikramas tasminnatipāta upātyayaḥ preṣaṇaṃ yat samāhūya tatra syāt pratiśāsanam sa saṃstāvaḥ kratuṣu yā stutibhūmir dvijanmanām nidhāya takṣyate yatra kāṣṭhe kāṣṭhaṃ sa uddhanaḥ stambaghnas tu stambaghanaḥ stambo yena nihanyate āvidho vidhyate yena tatra viṣvaksame nighaḥ utkāraś ca nikāraś ca dvau dhānyotkṣepaṇārthakau nigārodgāravikṣāvodgrāhās tu garaṇādiṣu āratyavarativirataya uparāme athāstriyāṃ tu niṣṭhevaḥ niṣṭhayūtir niṣṭhevananiṣṭhīvanamityabhinnāni javane jūtiḥ sātis tvavasāne syādatha jvare jūrtiḥ udajas tu paśu preraṇamakaraṇirityādayaḥ śāpe gotrāntebhyas tasya vṛndamityaupagavakādikam āpūpikaṃ śāṣkulikamevamādyamacetasām māṇavānāṃ tu māṇavyaṃ sahāyānāṃ sahāyatā halyā halānāṃ brāhmaṇyavāḍavye tu dvijanmanām dve parśukānāṃ pṛṣṭhānāṃ pārśvaṃ pṛṣṭhyamanukramāt khalānāṃ khalinī khalyāpyatha mānuṣyakaṃ nṛṇām grāmatā janatā dhūmyā pāśyā galyā pṛthakpṛthak api sāhasrakārīṣavārmaṇātharvaṇādikam । iti saṃkīrṇavargaḥ atra mūlaślokāḥ 

nānārthavargaḥ nānārthāḥ ke api kāntādi vargeṣvevātra kīrtitāḥ

। atha nānārthavargaḥ bhūriprayogā ye yeṣu paryāyeṣvapi teṣu te ākāśe tridive nāko lokas tu bhuvane jane padye yaśasi ca ślokaḥ śare khaḍge ca sāyakaḥ jambukau kroṣṭuvaruṇau pṛthukau cipiṭārbhakau ālokau darśanadyotau bherīpaṭakamānakau utsaṅgacihnayoraṅkaḥ kalaṅko aṅkāpavādayoḥ takṣako nāgavarddhakyorarkaḥ sphaṭikasūryayoḥ marute vedhasi braghne puṃsi kaḥ kaṃ śiro ambunoḥ syāt pulākas tucchadhānye saṃkṣepe bhaktasikthake ulūke kariṇaḥ pucchamūlopānte ca pecakaḥ kamaṇḍalau ca karakaḥ sugate ca vināyakaḥ kiṣkur haste vitastau ca śūkakīṭe ca vṛścikaḥ pratikūle pratīkas triṣvekadeśe tu puṃsyayam syād bhūtikaṃ tu bhūnimbe kattṛṇe bhūstṛṇe api ca jyotsnikāyāṃ ca ghoṣe ca kośātakyatha kaṭphale site ca khadire somavalkaḥ syādatha sihvake tilakalke ca piṇyāko bāhlīkaṃ rāmaṭhe api ca mahendra guggulūlūkavyālagrāhiṣu kauśikaḥ ruktāpaśaṅkāsvātaṅkaḥ svalpe api kṣullakas triṣu jaivātṛkaḥ śaśāṅke api khure apyaśvasya vartakaḥ vyāghre api puṇḍarīko nā yavānyāmapi dīpakaḥ śālāvṛkāḥ kapikroṣṭuśvānaḥ svarṇe api gairikam pīḍārthe api vyalīkaṃ syādalīkaṃ tvapriye anṛte śīlānvayāvanūke dve śalke śakalavalkale sāṣṭe śate suvarṇānāṃ hemnyurobhūṣaṇe pale dīnāre api ca niṣko astrī kalko astrī śamalainasoḥ dambhe apyatha pināko astrī śūlaśaṅkaradhanvanoḥ dhenukā tu kareṇvāṃ ca meghajāle ca kālikā kārikā yātanāvṛttyoḥ karṇikā karṇabhūṣaṇe karihaste aṅgulau padmabījakośyāṃ triṣūttare vṛndārakau rūpimukhyāveke mukhyānyakevalāḥ syād dāmbhikaḥ kaukkuṭiko yaś cādūreritekṣaṇaḥ lalāṭikaḥ prabhor bhāladarśī kāryākṣamaś ca yaḥ bhūbhṛnnitambavalayacakreṣu kaṭako astriyām sūcyagre kṣudraśatrau ca romaharṣe ca kaṇṭakaḥ pākau paktiśiśū madhyaratne netari nāyakaḥ paryaṅkaḥ syāt parikare syād vyāgre api ca lubdhakaḥ peṭakas triṣu vṛnde api gurau deśye ca deśikaḥ kheṭakau grāmaphalakau dhīvare apica jālikaḥ puṣpareṇau ca kiñjalkaḥ śulko astrī strīdhane api ca syāt kallole apyutkalikā vārdhakaṃ bhāvavṛndayoḥ kariṇyāṃ cāpi gaṇikā dārakau bālabhedakau andhe apyaneḍamūkaḥ syāt ṭaṅkau darpāśmadāraṇau mṛdbhāṇḍe apyuṣṭrikā manthe khajakaṃ rasadarvake iti kāntāḥ mayūkhas tviṭkarajvālāsvalibāṇau śilīmukhau śaṅkho nidhau lalaṭāsthnikambau na strīndriye api kham dhṛṇijvāle api śikhe śailavṛkṣau nagāvagau iti khāntāḥ āśugau vāyuviśikhau śarārkavihagāḥ khagāḥ pataṅgau pakṣisūryau ca pūgaḥ kramukavṛndayoḥ paśavo api mṛgā vegaḥ pravāhajavayorapi parāgaḥ kausume reṇau snānīyādau rajasyapi gaje api nāgamātaṅgāvapāṅgas tilake api ca sargaḥ svabhāvanirmokṣaniścayādhyāyasṛṣṭiṣu yogaḥ saṃnahanopāyadhyānasaṃgatiyuktiṣu bhogaḥ sukhe stryādibhṛtāvaheś ca phaṇakāyayoḥ cātake hariṇe puṃsi sāraṅgaḥ śavale triṣu kapau ca plavagaḥ śāpe tvabhiṣaṅgaḥ parābhave yānādyaṅge yugaḥ puṃsi yugaṃ yugme kṛtādiṣu svargeṣupaśuvāgvajra diṅnetradhṛṇibhūjale lakṣyadṛṣṭyā striyāṃ puṃsi gaur liṅgaṃ cihna śephasoḥ śṛṅgaṃ prādhānyasānvoś ca varāṅgaṃ mūrdhaguhyayoḥ bhagaṃ śrīkāmamāhātmyavīryayatnārkakīrtiṣu iti gāntāḥ parighaḥ parighāte astre apyogho vṛnde ambhasāṃ raye mūlye pūjāvidhāvargho ahoduḥkhavyasaneṣvagham triṣviṣṭe alpe laghuḥ kācāḥ śikyamṛdbhedadṛgrujaḥ

iti ghāntāḥ viparyāse vistare ca prapañcaḥ pāvake śuciḥ māsyamātye cāpyupadhe puṃsi medhye site triṣu abhiṣvaṅge spṛhāyāṃ ca gabhastau ca ruciḥ striyām iti cāntāḥ prasanne bhalluke apyaccho gucchaḥ stabaka hārayoḥ paridhānāñcale kaccho jalaprānte tri liṅgakaḥ iti kṣepakacchāntāḥ keki tārkṣyāvahibhujau dantaviprāṇḍajā dvijāḥ ajā viṣṇuharacchāgā goṣṭhādhvanivahā vrajāḥ dharmarājau jinayamau kuñjo dante api na striyām valaje kṣetrapūrdvāre valajā valgudarśanā same kṣmāṃśe raṇe apyājiḥ prajā syāt saṃtatau jane abjau śaṅkhaśaśāṅkau ca svake nitye nijaṃ triṣu iti jāntāḥ puṃsyātmani pravīṇeca kṣetrajño vācyaliṅgakaḥ saṃjñā syāc cetanā nāma hastādyaiś cārthasūcanā doṣajñau vaidyavidvāṃsau jño vidvān somajo api ca iti ñāntāḥ kākebhagaṇḍau karaṭau gajagaṇḍakaṭī kaṭau śipiviṣṭas tu khalatau duścarmaṇi maheśvare devaśilpinyapi tvaṣṭā diṣṭaṃ daive api na dvayoḥ rase kaṭuḥ kaṭvakārye triṣu matsaratīkṣṇayoḥ riṣṭaṃ kṣemāśubhābhāveṣvariṣṭe tu śubhāśubhe māyāniścalayantreṣu kaitavānṛtarāśiṣu ayoghane śailaśṛṅge sīrāṅge kūṭamastriyām sūkṣmailāyāṃ truṭiḥ strī syāt kāle alpe saṃśaye api sā atyutkarṣāśrayaḥ koṭyo mūle lagnakace jaṭā vyuṣṭiḥ phale samṛddhau ca dṛṣṭir jñāne akṣṇi darśane iṣṭir yogecchayoḥ sṛṣṭaṃ niścite bahuni triṣu kaṣṭe tu kṛcchragahane dakṣāmandāgadeṣu tu paṭur dvau vācyaliṅgau ca nīlakaṇṭhaḥ śive api ca

poṭā dāsī dviliṃgā ca ghṛṣṭī gharṣaṇasūkarau ghaṭā ghoṣṭhyāṃ hastipaṅktau kṛpīṭamudare jale iti ṭāntāḥ puṃsi koṣṭho antarjaṭharaṃ kusūlo antargṛhaṃ tathā niṣṭhā niṣpattināśāntāḥ kāṣṭhotkarṣe sthitau diśi triṣu jyeṣṭho atiśaste api kaniṣṭho atiyuvālpayoḥ iti ṭhāntāḥ daṇḍo astrī laguḍe api syād guḍo golekṣupākayoḥ sarpa māṃsātpaśū vyāḍau gobhūvācas tviḍā ilāḥ kṣveḍavaṃśaśalākāpi nāḍī kāle api ṣaṭkṣaṇe kāṇḍo astrī daṇḍabāṇārvavargāvasaravāriṣu syād bhāṇḍamaśvābharaṇe amatre mūlavaṇigdhane iti ḍāntāḥ bhṛśapratijñayor bāḍhaṃ pragāḍhaṃ bhṛśakṛcchrayoḥ saṃghātagrāsayoḥ piṇḍī dvayoḥ puṃsi kalevare gaṇḍau kapolavisphoṭau muṇḍakas triṣu muṇḍite ikṣubhede api khaṇḍo astrī śikhaṇḍo barhacūḍayoḥ śaktasthūlau triṣu dṛḍhau vyūḍhau vinyastasaṃhatau iti ḍhāntāḥ bhrūṇo arbhake straiṇagarbhe bāṇo balisute śare kaṇo atisūkṣme dhānyāṃśe saṃghāte pramathe gaṇaḥ paṇo dyūtādiṣūtsṛṣṭe bhṛtau mūlye dhane api ca maurvyāṃ dravyāśrite satvaśauryasandhyādike guṇaḥ nirvyāpārasthitau kālaviśeṣotsavayoḥ kṣaṇaḥ varṇo dvijādau śuklādau stutau varṇaṃ tu vākṣare aruṇo bhāskare api syād varṇabhede api ca triṣu sthāṇuḥ śarvo apyatha droṇaḥ kāke apyājau rave raṇaḥ grāmaṇīr nāpite puṃsi śreṣṭhe grāmādhipe triṣu ūrṇā meṣādilomni syādāvarte cāntarā bhruvoḥ hariṇī syān mṛgī hemapratimā haritā ca yā triṣu pāṇḍau ca hariṇaḥ sthūṇā stambhe api veśmanaḥ triṣṇe spṛhāpipāse dve jugupsākaruṇe ghṛṇe vaṇikpathe ca vipaṇiḥ surā pratyak ca vāruṇī kareṇuribhyāṃ strī nebhe draviṇaṃ tu balaṃ dhanam śaraṇaṃ gṛharakṣitroḥ śrīparṇaṃ kamale api ca viṣābhimaraloheṣu tīkṣṇaṃ klībe khare triṣu pramāṇaṃ hetumaryādāśāstreyattāpramātṛṣu karaṇaṃ sādhakatamaṃ kṣetragātrendriyeṣvapi prāṇyutpāde saṃsaraṇamasaṃbādhacamūgatau ghaṇṭāpathe atha vāntānne samudgiraṇamunnaye atas triṣu viṣāṇaṃ syāt paśuśṛṅgebhadantayoḥ pravaṇe kramanimnorvyāṃ prahve nā tu catuṣpathe saṃkīrṇau nicitāśuddhā viriṇaṃ śūnyamūṣaram setau ca caraṇo veṇī nadībhede kacoccaye iti ṇāntāḥ devasūryau vivasvantau sarasvantaunadārṇavau pakṣitārkṣyau garutmantau śakuntau bhāsapakṣiṇau agnyutpātau dhūmaketū jīmūtau meghaparvatau hastau tu pāṇinakṣatre marutau pavanāmarau yantā hastipake sūte bhartā dhātari poṣṭari yānapātre śiśau potaḥ pretaḥ prāṇyantare mṛte grahabhede dhvaje ketuḥ pārthive tanaye sutaḥ sthapatiḥ kārubhede api bhūbhṛd bhūmidhare nṛpe mūrdhābhiṣikto bhūpe api ṛtuḥ strī kusume api ca viṣṇāvapyajitāvyaktau sūtas tvaṣṭari sārathau vyaktaḥ prājñe api dṛṣṭāntāvubhau śāstranidarśane kṣattā syāt sārathau dvāḥsthe kṣatriyāyāṃ ca śūdraje vṛttāntaḥ syāt prakaraṇe prakāre kārtsnyavārtayoḥ ānartaḥ samare nṛtyasthāna nīvṛdviśeṣayoḥ kṛtānto yama siddhānta daivākuśalakarmasu śleṣmādi rasa raktādi mahā bhūtāni tad guṇāḥ 
indriyāṇyaśma vikṛtiḥ śabdayoniś ca dhātavaḥ
kakṣāntare api śuddhānto bhūpasyāsarva gocare
kāsū sāmarthyayoḥ śaktir mūrtiḥ kāṭhinyakāyayoḥ ।।

vistāra vallayor vratatir vasatī rātriveśmanoḥ kṣayārcayorapacitiḥ sātir dānāvasānayoḥ ।।

ārtiḥ pīḍā dhanuṣkoṭyor jātiḥ sāmānyajanmanoḥ pracāra syandayo rītirītir ḍimba pravāsayoḥ udaye adhigame prāptistretā tvagnitraye yuge vīṇābhede api mahatī bhūtir bhasmani sampadi nadī nagaryor nāgānāṃ bhogavatyatha saṃgare saṃge sabhāyāṃ samitiḥ kṣayavāsāvapi kṣitī raverarciś ca śastraṃ ca vahnijvālā ca hetayaḥ jagatī jagati chandoviśeṣo api kṣitāvapi paṅktiś chando api daśamaṃ syāt prabhāve api cāyatiḥ pattir gatau ca mūle tu pakṣatiḥ pakṣabhedayoḥ prakṛtir yoniliṅge ca kaiśikyādyāś ca vṛttayaḥ sikatāḥ syur vālukāpi vede śravasi ca śrutiḥ vanitā janitātyarthānurāgāyāṃ ca yoṣiti guptiḥ kṣitivyudāse api dhṛtir dhāraṇadhairyayoḥ bṛhatī kṣudra vārtākī chandobhede mahatyapi vāsitā strī kariṇyoś ca vārtā vṛttau janaśrutau vārtaṃ phalgunyaroge ca triṣvapsu ca ghṛtāmṛte kaladhautaṃ rūpyahemnor nimittam hetulakṣmaṇoḥ śrutaṃ śāstrāvadhṛtayor yugaparyāptayoḥ kṛtam atyāhitaṃ mahābhītiḥ karma jīvānapekṣi ca yukte kṣmādāvṛte bhūtaṃ prāṇyatīte same triṣu vṛttaṃ padye caritre triṣvatīte dṛḍhanistale mahad rājyaṃ cāvagītaṃ janye syād garhite triṣu śvetaṃ rūpye api rajataṃ hemni rūpye site triṣu triṣvito jagadiṅge api raktaṃ nīlyādi rāgi ca avadātaḥ site pīte śuddhe baddhārjunau sitau yukte ati saṃskṛte amarṣiṇyabhinīto atha saṃskṛtam kṛtrime lakṣaṇopete apyananto anavadhāvapi khyāte hṛṣṭe pratīto abhijātas tu kulaje budhe viviktau pūtavijanau mūrchitau mūḍhasocchrayau dvau cāmla paruṣau śuktau śitī dhavalamecakau satye sādhau vidyamāne praśaste abhyarhite ca sat puraskṛtaḥ pūjite arātyabhiyukte agrataḥ kṛte nivātāvāśrayāvātau śastrābhedyaṃ ca varma yat jātonnaddhapravṛddhāḥ syurucchritā utthitās tvamī vṛddhimat prodyatotpannā ādṛtau sādarārcitau samūhotpannayor jātamahijic chrīpatīndrayoḥ sauptike api prapāto athāvapātāvataṭāvaṭau samit saṅge raṇe api strī vyavasthāyāmapi sthitiḥ artho abhidheya rai vastu prayojana nivṛttiṣu nipānāgamayos tīrthamṛṣi juṣṭe jale gurau samarthas triṣu śaktisthe saṃbaddhārthe hite api ca daśamīsthau kṣīṇarāga vṛddhau vīthī padavyapi āsthānī yatnayorāsthā prastho astrī sānu mānayoḥ śāstra draviṇayor granthaḥ saṃsthādhāre sthitau mṛtau iti thāntāḥ abhiprāya vaśau chandāvabdau jīmūta vatsarau apavādau tu nindājñe dāyādau suta bāndhavau pādā raśmyaṅghri turyāṃśāś candrāgnyarkās tamonudaḥ nirvādo janavāde api śādo jambāla śaṣpayoḥ ārāve rudite trātaryākrando dāruṇe raṇe syāt prasādo anurage api sūdaḥ syād vyañjane api ca goṣṭhādhyakṣe api govindo harṣe apyāmodavan madaḥ prādhānye rājaliṅge ca vṛṣāṅge kakudo astriyām strī saṃvijjñāna saṃbhāṣā kriyākārāji nāmasu dharme rahasyupaniṣat syādṛtau vatsare śarat padaṃ vyavasiti trāṇa sthāna lakṣmāṅghri vastuṣu goṣpadaṃ sevite māne pratiṣṭhā kṛtyamāspadam triṣviṣṭa madhurau svādū mṛdū cātīkṣṇa komalau mūḍhālpāpaṭu nirbhāgyā mandāḥ syur dvau tu śāradau pratyagrāpratibhau vidvat supragalbhau viśāradau iti dāntāḥ vyāmo vaṭaś ca nyagrodhāvutsedhaḥ kāya unnatiḥ paryāhāraś ca mārgaś,h ca vivadhau vīvadhau ca tau paridhir yajñiya taroḥ śākhāyāmupasūryake bandhakaṃ vyasanaṃ cetaḥ pīḍādhiṣṭhānamādhayaḥ syuḥ samarthana nīvāka niyamāś ca samādhayaḥ doṣotpāde anubandhaḥ syāt prakṛtasyādi vinaśvare mukhyānuyāyini śiśau prakṛtyānuvartane vidhur viṣṇau candramasi paricchede bile avadhiḥ vidhir vidhāne daive api praṇidhiḥ prārthane care budha vṛddhau paṇḍite api skandhaḥ samudaye api ca deśe nada viśeṣe abdhau sindhur nā sariti striyām vidhā vidhau prakāre ca sādhū ramye api ca triṣu vadhūr jāyā snuṣā strī ca sudhā lepo amṛtaṃ snuhī sandhā pratijñā maryādā śraddhā saṃpratyayaḥ spṛhā madhu madye puṣparase kṣaudre apyandhaṃ tamasyapi atas triṣu samunnaddhau paṇḍitaṃmanya garvitau brahmabandhuradhikṣepe nirdeśe athāvalambitaḥ avidūro apyavaṣṭabdhaḥ prasiddhau khyāta bhūṣitau leśe api gandhaḥ saṃbādho guhyasaṃkulayorapi bādhā niṣedhe duḥkhe ca jñātṛcāndrisurā budhāḥ । iti dhāntāḥ sūrya vahnī citrabhānū bhānū raśmi divākarau bhūtātmānau dhātṛ dehau mūrkha nīcau pṛthagjanau grāvāṇau śailapāṣāṇau patriṇau śarapakṣiṇau taruśailau śikhariṇau śikhinau vahni barhiṇau pratiyatnāvubhau lipsopagrahāvatha sādinau dvau sārathi hayārohau vājino aśveṣu pakṣiṇaḥ kule apyabhijano janma bhūmyāmapyatha hāyanāḥ varṣārcir vrīhibhedāś ca candrāgnyarkā virocanāḥ keśe api vṛjino viśvakarmārka suraśilpinoḥ ātmā yatno dhṛtir buddhiḥ svabhāvo brahma varṣma ca śakro ghātuka mattebho varṣukābdo ghanāghanaḥ abhimāno arthādi darpe jñāne praṇaya hiṃsayoḥ ghano meghe mūrtiguṇe triṣu mūrte nirantare inaḥ sūrye prabhau rājā mṛgāṅke kṣatriye nṛpe vāṇinyau nartakī dūtyau sravantyāmapi vāhinī hlādinyau vajrataḍitau vandāyāmapi kāminī tvag dehayorapi tanuḥ sūnādho jihvikāpi ca kratu vistārayorastrī vitānaṃ triṣu tucchake mande atha ketanaṃ kṛtye ketāvupanimantraṇe vedas tattvaṃ tapo brahma brahmā vipraḥ prajāpatiḥ utsāhane ca hiṃsāyāṃ sūcane cāpi gandhanam ātañcanaṃ pratīvāpa javanāpyāyanārthakam vyañjanaṃ lāñchanaṃ śmaśru niṣṭhānāvayaveṣvapi syāt kaulīnaṃ lokavāde yuddhe paśvahi pakṣiṇām syādudyānaṃ niḥsaraṇe vanabhede prayojane avakāśe sthitau sthānaṃ krīḍādāvapi devanam vyutthānaṃ pratirodhe ca virodhācaraṇe api ca utthānaṃ pauruṣe tantre saṃniviṣṭodgame api ca māraṇe mṛtasaṃskāre gatau dravye artha dāpane nirvartanopakaraṇānuvrajyāsu ca sādhanam niryātanaṃ vaira śuddhau dāne nyāsārpaṇe api ca vyasanaṃ vipadi bhraṃśe doṣe kāmajakopaje pakṣmākṣilomni kiñjalke tantvādyamśe apyaṇīyasi tithibhede kṣaṇe parva vartma netracchade adhvani akāryaguhye kaupīnaṃ maithunaṃ saṃgatau rate pradhānaṃ paramātmā dhīḥ prajñānaṃ buddhicihnayoḥ prasūnaṃ puṣpaphalayor nidhanaṃ kulanāśayoḥ krandane rodanāhvāne varṣma dehapramāṇayoḥ gṛhadehatviṭprabhāvā dhāmānyatha catuṣpathe saṃniveśe ca saṃsthānaṃ lakṣma cihnapradhānayoḥ ācchādane saṃvidhānamapavāraṇamityubhe ārādhanaṃ sādhane syādavāptau toṣaṇe api ca adhiṣṭhānaṃ cakrapuraprabhāvādhyāsaneṣvapi ratnaṃ svajātiśreṣṭhe api vane salilakānane talinaṃ virale stoke vācyaliṅgaṃ tathottare samānāḥ satsamaike syuḥ piśunau khalasūcakau hīnanyūnāvūnagarhyau vegiśūrau tarasvinau abhipanno aparāddho abhigrastavyāpadgatāvapi । iti nāntāḥ kalāpo bhūṣaṇe barhe tūṇīre saṃhatāvapi paricchade parīvāpaḥ paryuptau salilasthitau godhuggoṣṭhapatī gopau haraviṣṇū vṛṣākapī bāṣpamūṣmāśru kaśipu tvannamācchādanaṃ dvayam talpaṃ śayyāṭṭadāreṣu stambe api viṭapo astriyām prāptarūpasvarūpābhirūpā budhamanojñayoḥ bhedyaliṅgā amī kūrmī vīṇābhedaśca kacchapī kutapo mṛgaromotthapaṭe cāhnoṣṭameṃ aśake । iti pāntāḥ śiphā śikhāyāṃ sariti māṃsikāyāṃ ca mātari śaphaṃ mūle tarūṇāṃ syādgavādīnāṃ khure api ca gulphaḥ syādguṃphane bāhoralaṃkāre ca kīrtitaḥ ravarṇe puṃsi rephaḥ syātkutsite vācyaliṅgakaḥ । iti phāntāḥ antarābhavasatve aśve gandharvo divyagāyane kambur nā valaye śaṅkhe dvijihvau sarpasūcakau pūrvo anyaliṅgaḥ prāgāha pumūbahutve api pūrvajān citrapuṅkhe api kādambo nitambo adritaṭe kaṭau darvī phaṇāpi bimbo astrī maṇḍale api ca । iti bāntāḥ kumbhau ghaṭebhamūrdhāṃśau ḍimbhau tu śiśubāliśau stambhau sthūṇājaḍībhāvau śambhū brahmatrilocanau kukṣibhrūṇārbhakā garbhā visrambhaḥ praṇaye api ca syādbheryāṃ dundubhiḥ puṃsi syādakṣe dundubhiḥ striyām syānmahārajate klībaṃ kusumbhaṃ karake pumān kṣatriye api ca nābhir nā surabhir gavi ca striyām sabhā saṃsadi sabhye ca triṣvadhyakṣe api vallabhaḥ । iti bhāntāḥ kiraṇa pragrahau raśmī kapibhekau plavaṅgamau icchāmanobhavau kāmau śaktyudyogau parākramau dharmāḥ puṇyayamanyāyasvabhāvācārasomapāḥ upāyapūrva ārambha upadhā cāpyupakramaḥ vaṇikpathaḥ puraṃ vedo nigamā nāgaro vaṇik naigamau dvau bale rāmo nīlacārusite triṣu śabdādipūrvo vṛnde api grāmaḥ krāntau ca vikramaḥ stomaḥ stotre adhvare vṛnde jihvāstu kutile alase uṣṇe api gharmaś ceṣṭālaṅkāre bhrāntau ca vibhramaḥ gulmā rukstambasenāśca jāmiḥ svasṛkulastriyoḥ kṣitikṣāntyoḥ kṣamā yukte kṣamaṃ śakte hite triṣu triṣu śyāmau haritkṛṣṇau śyāmā syācchārivā niśā lalāmaṃ pucchapuṇḍrāśvabhūṣāprādhānyaketuṣu sūkṣmamadhyātmamapyādye pradhāne prathamastriṣu vāmau valgupratīpau dvāvadhamau nyūnakutsitau jīrṇaṃ ca paribhuktaṃ ca yātayāmamidaṃ dvayam । iti gāntāḥ turaṅgagaruḍau tārkṣyau nilayāpacayau kṣayau śvaśuryau devaraśyālau bhrātṛvyau bhrātṛjadviṣau parjanyau rasadabdendrau syādaryaḥ svāmivaiśyayoḥ tiṣyaḥ puṣye kaliyuge paryāyo avasare krame pratyayo adhīna śapathajñānaviśvāsahetuṣu randhre śabde athānuśayo dīrghadveṣānutāpayoḥ sthūloccayas tvasākalye nāgānāṃ madhyame gate samayāḥ śapathācārakālasiddhāntasaṃvidaḥ vyasanānyaśubhaṃ daivaṃ vipadityanayāstrayaḥ atyayo atikrame kṛcchre doṣe daṇḍe apyathāpadi yuddhāyatyoḥ saṃparāyaḥ pūjyastu śvaśure api ca pascādavasthāyi balaṃ samavāyaśca sannayau saṃghāte saṃniveśe ca saṃstyāyaḥ praṇayāstvamī visrambhayāñcāpremāṇo virodhe api samucchrayaḥ viṣayo yasya yo jñātas tatra śabdādikeṣvapi niryāse api kaṣāyo strī sabhāyāṃ ca pratiśrayaḥ prāyo bhūmnyantagamane manyur dainye kratau krudhi rahasyopasthayor guhyaṃ satyaṃ śapathatathyayoḥ vīryaṃ bale prabhāve ca dravyaṃ bhavye guṇāśraye dhiṣṇyaṃ sthāne gṛhe bhe agnau bhāgyaṃ karma śubhāśubham kaśeru hemnor gāṅgeyaṃ viśalyā dantikāpi ca vṛṣākapāyī śrīgauryorabhijñā nāmaśobhayoḥ ārambho niṣkṛtiḥ śikṣā pūjanaṃ saṃpradhāraṇam upāyaḥ karma ceṣṭā ca cikitsā ca nava kriyāḥ chāyā sūryapriyā kāntiḥ pratibimbamanātapaḥ kakṣyā prakoṣṭhe harmyādeḥ kāñcyāṃ madhyebhabandhane kṛtyā kriyādevatayos triṣu bhedye dhanādibhiḥ janyaḥ syājjanavāde api jaghanyo antye adhame api ca garhyādhīnau ca vaktavyau kalyau sajjanirāmayau ātmavānanapeto arthādarthyau puṇyaṃ tu cārvapi rūpyaṃ praśastarūpe api vadānyo valguvāgapi nyāyye api madhyaṃ saumyaṃ tu sundare somadaivate । iti yāntāḥ nivahāvasarau vārau saṃstarau prastarādhvarau gurū goṣpatipitrādyau dvāparau yugasaṃśayau prakārau bhedasādṛśye ākārāviṅgitākṛtī kiṃśārū dhānyaśūkeṣu marū dhanvadharādharau adrayo drumaśailārkāḥ strīstanābdau payodharau dhvāntāridānavā vṛtrā balihastāṃśavaḥ karāḥ pradarā bhaṅganārīrukbāṇā asrāḥ kacā api ajātaśṛṅgo gauḥ kāle apyaśmaśrurnā ca tūbarau svarṇe api rāḥ parikaraḥ paryaṅkaparivārayoḥ muktāśuddhau ca tāraḥ syācchāro vāyau sa tu triṣu karbure atha pratijñājisaṃvidāpatsu saṃgaraḥ vedabhede guptavāde mantro mitro ravāvapi makheṣu yūpakhaṇḍe api svarurguhye apyavaskaraḥ āḍambaras tūryarave gajendrāṇāṃ ca garjite abhihāro abhiyoge ca caurye saṃnahane api ca syājjaṅgame parīvāraḥ khaḍgakośe paricchade viṣṭaro viṭapī darbhamuṣṭiḥ pīṭhādyamāsanam dvāri dvāḥ sthe pratīhāraḥ pratīhāryapyanantare vipule nakule viṣṇau babhrurnā piṅgale triṣu sāro bale sthirāṃśe ca nyāyye klībaṃ vare triṣu durodaro dyūtakāre paṇe dyūte durodaram mahāraṇye durgapathe kāntāraṃ punnapuṃsakam matsaro anyaśubhadveṣe tadvatkṛpaṇayostriṣu devādvṛte varaḥ śreṣṭhe triṣu klībaṃ manākpriye vaṃśāṅkure karīro astrī tarubhede ghaṭe ca nā nā camūjaghane hastasūtre pratisaro astriyām yamānilendracandrārkaviṣṇusiṃhāṃśuvājiṣu śukāhikapibhekeṣu harirnā kapile triṣu śarkarā karparāṃśe api yātrā syādyāpane gatau irā bhūvāksurāpsusyāt tandrī nidrāpramīlayoḥ dhātrī syādupamātāpi kṣitirapyāmalakyapi kṣudrā vyaṅgā naṭī veśyā saraghā kaṇṭakārikā triṣu krūre adhame alpe api kṣudraṃ mātrā paricchade alpe ca parimāṇe sā mātraṃ kārtsnye avadhāraṇe ālekhyāścaryayościtraṃ kalatraṃ śroṇibhāryayoḥ yogyabhājanayoḥ pātraṃ patraṃ vāhanapakṣayoḥ nideśagranthayoḥ śāstraṃ śastramāyudhalohayoḥ syājjaṭāṃśukayornetraṃ kṣetraṃ patnīśarīrayoḥ mukhāgre kroḍahalayoḥ potraṃ gotraṃ tu nāmni ca satramācchādane yajñe sadādāne vane api ca ajiraṃ viṣaye kāye apyaṃbaraṃ vyomni vāsasi cakraṃ rāṣṭre apyakṣaraṃ tu mokṣe api kṣīramapsu ca svarṇe api bhūricandrau dvau dvāramātre api gopuram guhādambhau gahvare dve raho antikamupahvare puro adhikamuparyagrāṇyagāre nagare puram mandiraṃ cātha rāṣṭro astrī viṣaye syādupadrave daro astriyāṃ bhaye śvabhre vajro astrī hīrake pavau tantraṃ pradhāne siddhānte sūtravāye paricchade auśīraścāmare daṇḍe apyauśīraṃ śayanāsane puṣkaraṃ karihastāgre vādyabhāṇḍamukhe jale vyomni khaḍgaphale padme tīrthauṣadhiviśeṣayoḥ antaramavakāśāvadhiparidhānāntardhibhedatādarthye chidrātmīyavinābahiravasaramadhye antarātmani ca muste api piṭharaṃ rājakaśeruṇyapi nāgaram śārvaraṃ tvandhatamase ghātuke bhedyaliṅgakam gauro aruṇe site pīte vraṇakāryapyaruṣkaraḥ jaṭharaḥ kaṭhine api syādadhastādapi cādharaḥ anākule api caikāgro vyagro vyāsakta ākule uparudīcyaśreṣṭheṣvapyuttaraḥ syādanuttaraḥ eṣāṃ viparyaye śreṣṭhe dūrānātmottamāḥ parāḥ svādupriyau ca madhurau krūrau kaṭhinanirdayau udārau dātṛmahatoritarastvanyanīcayoḥ mandasvacchandayoḥ svairaḥ śubhramuddīptaśuklayoḥ āsāro vegavadvarṣe sainyaprasaraṇaṃ tathā dhārāmbupāte cotkarṣe astrau kaṭāhe tu karparaḥ bandhuraṃ sundare namre girirgendukaśailayoḥ caruḥ sthālyāṃ haviḥ paktāvadhīraḥ kātare cale । iti rāntāḥ cūḍā kirīṭam keśāśca saṃyatā maulayastrayaḥ drumaprabhedamātaṅgakāṇḍapuṣpāṇi pīlavaḥ kṛtāntānehasoḥ kālaścaturthe api yuge kaliḥ syātkuraṅge api kamalaḥ prāvāre api ca kambalaḥ karopahārayoḥ puṃsi baliḥ prāṇyaṅgaje striyām sthaulyasāmarthyasainyeṣu balaṃ nā kākasīriṇoḥ vātūlaḥ puṃsi vātyāyāmapi vātāsahe triṣu bhedyaliṅgaḥ śaṭhe vyālaḥ puṃsi śvāpadasarpayoḥ malo astrī pāpaviṭkiṭṭānyastrī śūlaṃ rugāyudham śaṅkāvapi dvayoḥ kīlaḥ pāliḥ stryaśryaṅkapaṅktiṣu kalā śilpe kālabhede cālī sakhyāvalī api abdhyambuvikṛtau velā kālamaryādayorapi bahulāḥ kṛttikā gāvo bahulo agnau śitau triṣu līlā vilāsakriyayorupalā śarkarāpi ca śoṇite ambhasi kīlālaṃ mūlamādye śiphābhayoḥ jālaṃ samūha ānāyagavākṣakṣārakeṣvapi śīlaṃ svabhāve sadvṛtte sasye hetukṛte phalam chadirnetrarujoḥ klībaṃ samūhe paṭalaṃ na nā adhassvarūpayorastrī talaṃ syāccāmiṣe palam aurvānale api pātālaṃ cailaṃ vastre adhame triṣu kukūlaṃ śaṅkubhiḥ kīrṇe śvabhre nā tu tuṣānale nirṇīte kevalamiti triliṅgaṃ tvekakṛtsnayoḥ paryāptikṣemapuṇyeṣu kuśalaṃ śikṣite triṣu pravālamaṅkure apyastrī triṣu sthūlaṃ jaḍe api ca karālo danture tuṅge cārau dakṣe ca peśalaḥ mūrkhe arbhake api bālaḥ syāllolaścalasatṛṣṇayoḥ kulaṃ gṛhe api tālāṅke kubere caikakuṇḍalaḥ strībhāvāvajñayorhelā heliḥ sūrye raṇe hiliḥ hālaḥ syānnṛpatau madye śakalacchadayordalam tūliścitropakaraṇaśalākātūlaśayyayoḥ tumulaṃ vyākule śabde śaṣkulī karṇapālyapi । iti lāntāḥ davadāvau vanāraṇyavahnī janmaharau bhavau mantrī sahāyaḥ sacivau patiśākhinarā dhavāḥ avayaḥ śailameṣārkā ājñāhvānādhvarā havāḥ bhāvaḥ sattāsvabhāvābhiprāyaceṣṭātmajanmasu syādutpāde phale puṣpe prasavo garbhamocane aviśvāse apahnave api nikṛtāvapi nihnavaḥ utsekāmarṣayoricchāprasare maha utsavaḥ anubhāvaḥ prabhāve ca satāṃ ca matiniścaye syājjanmahetuḥ prabhavaḥ sthānaṃ cādyopalabdhaye śūdrāyāṃ vipratanaye śastre pāraśavo mataḥ dhruvo bhabhede klībe tu niścite śāśvate triṣu svo jñātāvātmani svaṃ triṣvātmīye svo astriyāṃ dhane strīkaṭīvastrabandhe api nīvī paripaṇe api ca śivā gaurīpheravayordvandvaṃ kalahayugmayoḥ dravyāsu vyavasāye api sattvamastrī tu jantuṣu klībaṃ napuṃsakaṃ ṣaṇḍe vācyaliṅgamavikrame । iti vāntāḥ dvau viśau vaiśyamanujau dvau cārābhimarau spaśau dvau rāśī puñjameṣādyau dvau vaṃśau kulamaskarau rahaḥ prakāśau vīkāśau nirveśo bhṛtibhogayoḥ kṛtānte puṃsi kīnāśaḥ kṣudrakarṣakayostriṣu pade lakṣye nimitte apadeśaḥ syātkuśamapsu ca daśāvasthānekavidhāpyāśā tṛṣṇāpi cāyatā vaśā strī kariṇī ca syāt dṛgjñāne jñātari triṣu syātkarkaśaḥ sāhasikaḥ kaṭhorāmasṛṇāvapi prakāśo atiprasiddhe api śiśāvajñe ca bāliśaḥ nāśaḥ kṣaye tirodhāne jīviteśaḥ priye yame nṛśaṃsakhaḍgau nistriṃśāvaṃśuḥ sūrye aṃśavaḥ karāḥ āśvākhyā śāliśīghrārthe pāśo bandhanaśastrayoḥ । iti śāntāḥ suramatsyāvanimiṣau puruṣāvātmamānavau kākamatsyātkhagau dhvāṅkṣau kakṣau ca tṛṇavīrudhau abhīpuḥ pragrahe raśmau praiṣaḥ preṣaṇamardane pakṣaḥ sahāye apyuṣṇīṣaḥ śiroveṣṭakirīṭayoḥ śukrale mūṣike śreṣṭhe sukṛte vṛṣabhe vṛṣaḥ koṣo astrī kuḍmale khaḍgapidhāne arthaughadivyayoḥ dyūte akṣe śāriphalake apyākarṣo athākṣamindriye nā dyūtāṅge karṣacakre vyavahāre kalidrume karṣūrvārttā karīṣāgniḥ karṣaḥ kulyābhidhāyinī pumbhāve tatkriyāyāṃ ca pauruṣaṃ viṣamapsu ca upādāne apyāmiṣaṃ syādaparādhe api kilbiṣam syādvṛṣṭau lokadhātvaṃśe vatsare varṣamastriyām prekṣā nṛttekṣaṇaṃ prajñā bhikṣā sevārthanā bhṛtiḥ tviṭ śobhāpi triṣu pare nyakṣaṃ kārtsnyanikṛṣṭayoḥ pratyakṣe adhikṛte adhyakṣo rūkṣastvapremṇyacikkaṇe vyājasaṃkhyāśaravyeṣu lakṣaṃ ghoṣau ravavrajau kapiśīrṣaṃ bhittiśṛṅge anutarṣaś caṣakaḥ surā doṣo vātādike doṣā rātrau dakṣo api kukkuṭe śuṇḍāgrabhāge gaṇḍūṣo dvayośca mukhapūraṇe । iti ṣāntāḥ raviśvetacchadau haṃsau sūryavahnī vibhāvasū vatsau tarṇakavarṣau dvau sāraṅgāśca divaukasaḥ śṛṅgārādau viṣe vīrye guṇe rāge drave rasaḥ puṃsyuttaṃsāvataṃsau dvau karṇapūre api śekhare devabhede anale raśmau vasū ratne dhane vasu viṣṇau ca vedhāḥ strī tvāśīrhitāśaṃsāhidaṃṣṭrayoḥ lālase prārthanautsukye hiṃsā cauryādikarma ca prasūraśvāpi bhūdyāvau rodasyau rodasī ca te jvālābhāsau na puṃsyarcirjyotirbhadyotadṛṣṭiṣu pāpāparādhayorāgaḥ khagabālyādinorvayaḥ tejaḥ purīṣayorvarco mahaścotsavatejasoḥ rajo guṇe ca strīpuṣpe rāhau dhvānte guṇe tamaḥ chandaḥ padye abhilāṣe ca tapaḥ kṛcchrādikarma ca saho balaṃ sahā mārgo nabhaḥ khaṃ śrāvaṇo nabhāḥ okaḥ sadmāśrayaścaukāḥ paya kṣīraṃ payo aṃbu ca ojo dīptau bale srota indriye nimnagāraye tejaḥ prabhāve dīptau ca bale śukre apyatastriṣu vidvān vidaṃśca bībhatso hiṃsro apyatiśayetvamī vṛddhapraśaṃsayorjyāyān kanīyāṃstu yuvālpayoḥ varīyāṃstūruvarayoḥ sādhīyān sādhubāḍhayoḥ । iti sāntāḥ dale api barhaṃ nirbandhoparāgārkādayo grahāḥ dvāryāpīḍe kvātharase niryūho nāgadantake tulāsūtre aśvādiraśmau pragrāhaḥ pragraho api ca patnīparijanādānamūlaśāpāḥ parigrahāḥ dāreṣu ca gṛhāḥ śroṇyāmapyāroho varastriyāḥ vyūho vṛnde apyahirvṛtre apyagnīndvarkāstamopahāḥ paricchade nṛpārhe arthe paribarho avyayāḥ pare । iti hāntāḥ āṅīṣadarthe abhivyāptau sīmārthe dhātuyogaje āpragṛhyassmṛtau vākye apyāstu syātkopapīḍayoḥ pāpakutseṣadarthe ku dhiṅ nirbhartsananindayoḥ cānvācayasamāhāretaretarasamuccaye svastyāśīḥ kṣemapuṇyādau prakarṣe laṅghane apyati svitpraśne ca vitarke ca tu syādbhede avadhāraṇe sakṛt sahaikavāre cāpyārāddūrasamīpayoḥ pratīcyāṃ carame paścādutāpyarthavikalpayoḥ punassahārthayoḥ śaśvat sākṣātpratyakṣatulyayoḥ khedānukampāsaṃtoṣavismayāmantraṇe bata hanta harṣenukampāyāṃ vākyārambhaviṣādayoḥ prati pratinidhau vīpsālakṣaṇādau prayogataḥ iti hetuprakaraṇaprakarṣādisamāptiṣu prācyāṃ purastātprathame purārthe agrata ityapi yāvattāvacca sākalye avadhau māne avadhāraṇe maṅgalānantarārambhapraśnakārtsnyeṣvatho atha vṛthā nirarthakāvidhyor nānānekobhayārthayoḥ nu pṛcchāyāṃ vikalpe ca paścātsādṛśyayoranu praśnāvadhāraṇānujñānunayāmantraṇe nanu garhāsamuccayapraśnaśaṅkāsaṃbhāvanāsvapi upamāyāṃ vikalpe vā sāmi tvardhe jugupsite amā saha samīpe ca kaṃ vāriṇi ca mūrdhani ivetthamarthayorevaṃ nūnaṃ tarke arthaniścaye tūṣṇīmarthe sukhe joṣaṃ kiṃ pṛcchāyāṃ jugupsane nāma prākāśyasaṃbhāvyakrodhopagamakutsane alaṃ bhūṣaṇaparyāptiśaktivāraṇavācakam huṃ vitarke paripraśne samayāntikamadhyayoḥ punaraprathame bhede nir niścayaniṣedhayoḥ syātprabandhe cirātīte nikaṭāgāmike purā ūraryūrī corarī ca vistāre aṅgīkṛtau trayam svarge pare ca loke svar vārtāsaṃbhāvyayoḥ kila niṣedhavākyālaṅkārajijñāsānunaye khalu samīpobhayataśśīghrasākalyābhimukhe abhitaḥ nāmaprākāśyayoḥ pradur mitho anyonyaṃ rahasyapi tiro antardhau tiryagarthe hā viṣādaśugartiṣu ahahetyadbhute khede hi hetāvavadhāraṇe । iti nānārthavargaḥ atra mūlaślokāḥ ।।

kṣeślo ।।

avyayavargaḥ।

cirāya cirarātrāya cirasyādyāścirārthakāḥ muhuḥ punaḥ punaḥ śaśvadabhīkṣṇamasakṛt samāḥ srāg jhaṭityañjasāhnāya drāṅ maṅkṣu sapadi drute balavatsuṣṭhu kimuta svatyatīva ca nirbhare pṛthag vināntareṇarte hiruṅ nānā ca varjane yat tad yatas tato hetāvasākalye tu cic cana kadācijjātu sārdhaṃ tu sākaṃ satrā samaṃ saha ānukūlyārthakaṃ prādhvaṃ vyarthake tu vṛthā mudhā āho utāho kimuta vikalpe kiṃ kimūta ca tu hi ca sma ha vai pādapūraṇe pūjane svati divāhnītyatha doṣā ca naktaṃ ca rajanāviti tiryagarthe sāci tiro apyatha saṃbodhanārthakāḥ syuḥ pyāṭ pāḍaṅga he hai bhoḥ samayā nikaṣā hiruk atarkite tu sahasā syāt puraḥ purato agrataḥ svāhā devahavirdāne śrauṣaṭ vauṣaṭ vaṣaṭ svadhā kiñcidīṣan manāgalpe pretyāmutra bhavāntare va vā yathā tathevaivaṃ sāmye aho hīti vismaye maune tu tūṣṇīṃ tūṣṇīkāṃ sadyaḥ sapadi tatkṣaṇe diṣṭyā samupajoṣaṃ cetyānande athāntare antarā antareṇa ca madhye syuḥ prasahya tu haṭhārthakam yukte dve sāṃprataṃ sthāne abhīkṣṇaṃ śaśvadanārate abhāve nahya no nāpi mā sma mālaṃ ca vāraṇe pakṣāntare cedyadi ca tattve tvaddhāñjasā dvayam prākāśye prādurāviḥ syādomevaṃ paramaṃ mate samantatastu paritaḥ sarvato viṣvagityapi akāmānumatau kāmamasūyopagamestu ca nanu ca syādvirodhoktau kaścit kāmapravedane niṣṣamaṃ duṣṣamaṃ garhye yathāsvaṃ tu yathāyatham mṛṣā mithyā ca vitathe yathārthaṃ tu yathātatham syurevaṃ tu punarvai vetyavadhāraṇavācakāḥ prāgatītārthakaṃ nūnamavaśyaṃ niścaye dvayam saṃvad varṣe avare tvarvāgāmevaṃ svayamātmanā alpe nīcairmahatyuccaiḥ prāyo bhūmnyadrute śanaiḥ sanā nitye bahirbāhye smātīte astamadarśane asti satve ruṣoktāvu ūṃ praśne anunaye tvayi huṃ tarke syāduṣā rātreravasānenamo natau punararthe aṅga nindāyāṃ duṣṭhu suṣṭhu praśaṃsane sāyaṃ sāye prage prātaḥ prabhāte nikaṣāntike amānuguṇye smaraṇe huṃ phaḍ vighnanirākṛtau aṅgīkṛtau syādarthe hūṃ hīnasaṃbodhate tvare parut parārthaiṣamo abde pūrve pūrvatare yati adya atrāhnyatha pūrve ahnītyādau pūrvottarāparāt tathādharānyānyataretarātpūrvedyurādayaḥ ubhayadyuścobhayedyuḥ paretvahni paredyavi hyo gate anāgate ahni śvaḥ paraśvastu pare ahani tadā tadānīṃ yugapadekadā sarvadā sadā etarhi saṃpratī adānīmadhunā sāmprataṃ tathā digdeśakāle pūrvādau prāgudakpratyagādayaḥ ityavyayavargaḥ atra mūlaślokāḥ 

liṅgādisaṃgrahavargaḥ।

। atha liṅgādisaṃgrahavargaḥ saliṅgaśāstraiḥ sannādi kṛt taddhita samāsajaiḥ anuktaiḥ saṃgrahe liṅgaṃ saṃkīrṇavadihonnayet liṅgaśeṣavidhir vyāpī viśeṣair yadyabādhitaḥ striyāmīdūdvirāmaikāc sayoniprāṇināma ca nāma vidyunniśāvallīvīṇādigbhūnadīhriyām adantair dvigurekārtho na sa pātrayugādibhiḥ talvṛnde yenikaṭyatrā vairamaithunikādivun strībhāvādāvani ktiṇ ṇvul ṇac ṇvuc kyab yujiñṅ ni śāḥ uṇādiṣu nirūrīśca ṅyāṣūḍantaṃ calaṃ sthiram tatkrīḍāyāṃ praharaṇaṃ cen mauṣṭā pāllavā ṇa dik ghaño ñaḥ sā kriyāsyāṃ ced dāṇḍapātā hi phālgunī śyainampātā ca mṛgayā tailampātā svadheti dik strī syātkācin mṛṇālyādir vivakṣāpacaye yadi laṅkā śephālikā ṭīkā dhātakīpañcikāḍhakī sidhrakā sārikā hikkā prācikolkā pipīlikā tindukī kaṇikā bhaṅgiḥ suraṅgāsūcimāḍhayaḥ picchā vitaṇḍā kākiṇyaścūrṇiḥ śāṇī druṇī darat sātiḥ kanthā tathāsandī nābhī rājasabhāpi ca jhallarī carcarī pārī horā laṭvā ca sidhmalā lākṣā likṣā ca gaṇḍūṣā gṛdhrasī camasī masī । iti strīliṅga saṃgrahaḥ puṃstve sabhedānucarāḥ saparyāyāḥ surāsurāḥ svargayāgādrimeghābdhi dru kālāsiśarārayaḥ karagaṇḍoṣṭhadordantakanṭhakeśanakhastanāḥ ahnāhāntāḥ kṣveḍabhedā rātrāntāḥ prāgasaṃkhyakāḥ śrīveṣṭādyāśca niryāsā asannantā abādhitāḥ kaśerujatuvastūni hitvā turuvirāmakāḥ kaṣaṇabhamaropāntā yadyadantā amī atha pathanayasaṭopāntā gotrākhyāścaraṇāhvayāḥ nāmnyakartari bhāve ca ghañ jab naṅ ṇa ghāthucaḥ lyuḥ kartarīmanic bhāve ko ghoḥ kiḥ prāditonyataḥ dvandve aśvavaḍavāvaśvavaḍavā na samāhṛte kāntaḥ sūryenduparyāyapūrvo ayaḥ pūrvakopi ca vaṭakaścānuvākaśca rallakaśca kuḍaṅgakaḥ puṅkho nyūṅkhaḥ samudraśca viṭapaṭṭadhaṭāḥ khaṭāḥ koṭṭāraghaṭṭahaṭṭāśca piṇḍagoṇḍapicaṇḍavat gaḍuḥ karaṇḍo laguḍo karaṇḍaśca kiṇo ghuṇaḥ dṛtisīmantaharito romanthodgīthabudbudāḥ kāsamardo arbudaḥ kundaḥ phenastūpau sayūpakau ātapaḥ kṣatriye nābhiḥ kuṇapakṣurakedarāḥ pūrakṣurapracukrāśca golahiṅgulapudgalāḥ vetālabhallamallāśca purāḍāśo api paṭṭiśaḥ kulmāṣo rabhasaścaiva sakaṭāhaḥ patadrahaḥ । iti puṃliṅgaśeṣasaṃgrahaḥ dvihīne anyacca khāraṇyaparṇaśvabhrahimodakam śītoṣṇamāṃsarudhiramukhākṣidraviṇaṃ balam phalahemaśulbalohasukhaduhkhaśubhāśubham jalapuṣpāṇi lavaṇaṃ vyañjanānyanulepanam koṭyāḥ śatādisaṃkhyānyā vā lakṣā niyutaṃ ca tat dvayaṣkamasisusannantaṃ yadanāntamakartari trāntaṃ salopadhaṃ śiṣṭaṃ rātraṃ prāksaṃkhyayānvitam pātrādyadantairekārtho dvigurlakṣyānusārataḥ dvandvaiktvāvyayībhāvau pathaḥ saṃkhyāvyayātparaḥ śaḍyāśchāyā bahūnāṃ cedvicchāyaṃ saṃhatau sabhā śālārthāpi parā rājāmanuṣyārthādarājakāt dāsīsabhaṃ nṛpasabhaṃ rakṣassabhamimā diśaḥ upajñopakramāntaśca tadāditvaprakāśane kopajñakopakramādi kanthośīnaranāmasu bhāve na ṇakacidbhyo anye samūhe bhāvakarmaṇoḥ adantapratyayāḥ puṇyasudinābhyāṃ tvahaḥ paraḥ kriyāvyayānāṃ bhedakānyekatve apyukthatoṭake cocaṃ picchaṃ gṛhasthūṇaṃ tirīṭaṃ marma yojanam rājasūyaṃ vājapeyaṃ gadyapadye kṛtau kaveḥ māṇikyabhāṣyasindūracīracīvarapiñjaram lokāyataṃ haritālaṃ vidalasthālabāhlikam । iti napuṃsakaśeṣasaṃgrahaḥ punnapuṃsakayoḥ śeṣo ardharcapiṇyākakaṇṭakāḥ modakastaṇḍakaṣṭaṅkaḥ śāṭakaḥ karpaṭo arbudaḥ pātakodyogacarakatamālāmalakā naḍaḥ kuṣṭhaṃ muṇḍaṃ śīdhu bustaṃ kṣveḍitaṃ kṣemakuṭṭimam saṃgamaṃ śatamānārmaśambalāvyayatāṇḍavam kaviyaṃ kandakārpāsaṃ pārāvāraṃ yugandharam yūpaṃ pragrīvapātrīve yūṣaṃ camasacikkasau ardharcādau ghṛtādīnāṃ puṃstvādyaṃ vaidikaṃ dhruvam tan noktamiha loke api tac cedastyastu śeṣavat । iti punnapuṃsakaśeṣasaṃgrahaḥ strīpuṃsayorapatyāntā dvicatuṣṣaṭpadoragāḥ jātibhedāḥ pumākhyāśca strīyogaiḥ saha mallakaḥ ūrmirvarāṭakaḥ svātirvarṇako jhāṭalirmanuḥ mūṣā sṛpāṭī karkandhūryaṣṭiḥ śāṭī kaṭī kuṭī । iti strīpuṃsaśeṣasaṃgrahaḥ strīnapuṃsakayorbhāvakriyayoḥ vyañ kvacicca vuñ aucityamaucitī maitrī maitryaṃ vuñ prāgudāhṛtaḥ ṣaṣṭhyantaprākpadāḥ senāchāyāśālāsurāniśāḥ syādvā nṛsenaṃ śvaniśaṃ gośālamitare ca dik ābannantottarapado dviguścāpuṃsi naśca lup trikhaṭvaṃ ca trikhaṭvī ca tritakṣaṃ ca tritakṣyapi । iti strīnapuṃsakaśeṣasaṃgrahaḥ triṣu pātrī puṭī vāṭī peṭī kuvaladāḍimau iti triliṅgaśeṣasaṃgrahaḥ paraṃ liṅgaṃ svapradhāne dvandve tatpuruṣe api tat arthāntāḥ prādyalamprāptāpannapūrvāḥ paropagāḥ taddhitārtho dviguḥ saṃkhyāsarvanāmatadantakāḥ bahurvrīhiradiṅnāmnāmunneyaṃ tadudāhṛtam guṇadravyakriyāyogopādhayaḥ paragāminaḥ kṛtahkartaryasaṃjñāyāṃ kṛtyāḥ kartari karmaṇi aṇādyantāstena raktādyarthe nānārthabhedakāḥ ṣaṭsaṃjñakāstriṣu samā yuṣmadasmattiṅvyayam paraṃ virodhe śeṣaṃ tu jñeyaṃ śiṣṭaprayogataḥ iti liṅgādisaṃgrahavargaḥ atra mūlaślokāḥ ityamarasiṃhakṛtau nāmaliṅgānuśāsane sāmānyakāṇḍastṛtīyaḥ sāṅga eva samarthitaḥ iti tṛtīyaḥ sāmānyakāṇḍaḥ samāptaḥ ityamarasiṃhakṛtaṃ nāmaliṅgānuśāsanam kāṇḍatrayātmakaṃ sāṅgopāṅgaṃ saṃpūrṇatāmagāt । atra mūlaślokāḥ kṣe ślokāḥ sarve ca militvā amarakośasthaślokānāṃ koṣṭakam pra kāṇḍe mū ślo kṣe ślo sarve ca militvā dvi kāṇḍe mū ślo kṣe ślo sarve ca militvā tri kāṇḍe mū ślo kṣe ślo sarve ca militvā evaṃ sarveṣāṃ kāṇḍānāṃ yogaḥ mū ślo kṣeślo sarve ca militvā 