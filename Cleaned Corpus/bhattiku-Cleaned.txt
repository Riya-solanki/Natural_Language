abhūn nṛpo vibudha-sakhaḥ paraṃ-tapaḥ śrutā'nvito daśa-ratha ityudāhṛtaḥ,
guṇair varaṃ bhuvana-hitac-chalena yaṃ sanā-tanaḥ pitaramupāgamat svayam
so'dhyaiṣṭa vedāṃs, tri-daśānayaṣṭa, pit npārīt, samamaṃsta bandhūn,
vyajeṣṭa ṣaḍ-vargamaraṃsta nītau, sa-mūla-ghātaṃ nyavadhīdarīṃś ca
vasūni toyaṃ ghana-vad vyakārīt, sahā''sanaṃ gotra-bhidā'dhyavātsīt,
na tryambakādanyamupāsthitā'sau, yaśāṃsi sarveṣu-bhṛtāṃ nirāstat
puṇyo mahā-brahma-samūha-juṣṭaḥ saṃtarpaṇo nāka-sadāṃ vareṇyaḥ
jajvāla loka-sthitaye sa rājā yathā'dhvare vahnirabhipraṇītaḥ
sa puṇya-kīrtiḥ śata-manyu-kalpo mahendra-loka-pratimāṃ samṛddhyā
adhyāsta sarvartu-sukhāmayodhyā- madhyāsitāṃ brahmabhiriddha-bodhaiḥ
nirmāṇa-dakṣasya samīhiteṣu sīmeva padmā''sana-kauśalasya
ūrdhva-sphurad-ratna-gabhastibhir yā sthitā'vahasyeva puraṃ maghonaḥ
sad-ratna-muktā-phala-vajra-bhāñji vicitra-dhātūni sa-kānanāni
strībhir yutānyapsarasāmivaughair meroḥ śirāṃsīva gṛhāṇi yasyām
antar-niviṣṭojjvala-ratna-bhāso gavākṣa-jālairabhiniṣpatantyaḥ
himā'dri-ṭaṅkādiva bhānti yasyāṃ gaṅgā'mbu-pāta-pratimā gṛhebhyaḥ
dharmyāsu kāmā'rtha-yaśas-karīṣu matāsu loke'dhigatāsu kāle
vidyāsu vidvāniva so'bhireme patnīṣu rājā tisṛṣūttamāsu
putrīyatā tena varā'ṅganābhi- rānāyi vidvān kratuṣu kriyāvān
vipaktrima-jñāna-gatir manasvī mānyo muniḥ svāṃ puramṛṣya śṛṅgaḥ
aihiṣṭa taṃ kārayituṃ kṛtā''tmā kratuṃ nṛpaḥ putra-phalaṃ munīndram,
jñānā''śayas tasya tato vyatānīt sa karmaṭhaḥ karma sutā'nubandham
rakṣāṃsi vedīṃ parito nirāstha- daṅgānyayākṣīdbhitaḥ pradhānam,
śeṣāṇyahauṣīt suta-saṃpade ca, varaṃ vareṇyo nṛpateramārgīt
niṣṭāṃ gate daktrima-sabhaya-toṣe vihitrime karmaṇi rāja-patnyaḥ
prāśur hutocchiṣṭamudāra-vaṃśyās tisraḥ prasotuṃ caturaḥ su-putrān
kausalyayā'sāvi sukhena rāmaḥ prāk, kekayī-to bharatas tato'bhūt,
prāsoṣṭa śatru-ghnamudāra-ceṣṭa- mekā sumitrā saha lakṣmaṇena
ārcīd dvi-jātīn paramā'rtha-vindā- nudejayān bhūta-gaṇān nyaṣedhīt,
vidvānupāneṣṭa ca tān sva-kāle yatir vaśiṣṭo yamināṃ variṣṭhaḥ
vedo'ṅgavāṃstaurakhilo'dhyagāyi śastrāṇyupāyaṃsata jitvarāṇi,
te bhinna-vṛttīnyapi mānasāni samaṃ janānāṃ guṇino'dhyavātsuḥ,
tato-bhyagād gādhi-sutaḥ kṣitīndraṃ rakṣobhirabhyāhata-karma-vṛttiḥ
rāmaṃ varītuṃ parirakṣaṇā-rthaṃ, rājā''jihat taṃ madhuparka-pāṇiḥ
aiṣīḥ punar-janma-jayāya yat tvaṃ, rūpā''di-bodhān nyavṛtac ca yat te,
tattvānyabuddhāḥ pratinūni yena, dhyānaṃ nṛpas tacchivamityavādīt
ākhyan munis tasya śivaṃ samādher, vighnanti rakṣāṃsi vane kratūṃśca,
tāni dviṣad-vīrya-nirākariṣṇus tṛṇeḍhu rāmaḥ saha lakṣmaṇena
sa śuśruvāṃstad-vacanaṃ mumoha rājā'sahiṣṇuḥ suta-viprayogam,
ahaṃyunā'tha kṣiti-paḥ śubhaṃyu- rūce vacas tāpasa-kuñjareṇa
mayā tvamāpthāḥ śaraṇaṃ bhayeṣu, vayaṃ tvayā'pyāpsmahi dharma-vṛddhyai,
kṣatraṃ dvija-tvaṃ ca parasparā'rthaṃ, śaṅkāṃ kṛthā mā, prahiṇu-sva-sūnum
ghāniṣyate tena mahān vipakṣaḥ, sthāyiṣyate yena raṇe purastāt,
mā māṃ mahā''tman paribhūr-yogye na mad-vidho nyasyati bhāramagryam
krudhyan kulaṃ dhakṣyati vipra-vahnir, yāsyan sutas tapsyati māṃ sa-manyum,
itthaṃ nṛpaḥ pūrvamavāluloce, tato'nujajñe gamanaṃ sutasya
āśīrbhirabhyarcya muniḥ kṣitīndraṃ prītaḥ pratasthe punarāśramāya,
taṃ pṛṣṭha-taḥ praṣṭhamiyāya namro hiṃsreṣu-dīptā''pta-dhanuḥ kumāraḥ
prayāsyataḥ puṇya-vanāya jiṣṇo- rāmasya rociṣṇu-mukhasya ghṛṣṇuḥ
trai-māturaḥ kṛtsna-jitā'stra-śastraḥ sadhryaṅ rataḥ śreyasi lakṣmaṇo'bhūt
iṣu-mati raghu-siṃhe dandaśūkāñ jighāṃsau dhanuraribhira-sahyaṃ muṣṭi-pīḍaṃ dadhāne
vrajati, pura-taruṇyo baddha-citrā'ṅgulitre kathamapi guru-śokān mā rudan māṅgalikyaḥ
atha jagaduranīcai-rāśiṣas tasya viprās, tumula-kala-ninādaṃ tūryamājaghnuranye,
abhimata-phala-śaṃsī cāru pusphora bāhus, taruṣu cukuvuruccaiḥ pakṣiṇaś cā'nukūlāḥ

vanaspatīnāṃ sarasāṃ nadīnāṃ tejasvināṃ kāntibhṛtāṃ diśāṃ ca
niryāya tasyāḥ sa puraḥ samantā cchriyaṃ dadhānāṃ śaradaṃ dadarśa
taraṅga-saṅgāc capalaiḥ palāśair jvālā-śriyaṃ sā'tiśayāṃ dadhanti
sa-dhūma-dīptā'gni-rucīni rejus tāmrotpalānyākula-ṣaṭ-padāni
bimbā''gatais tīra-vanaiḥ samṛddhiṃ nijāṃ vilokyā'pahṛtāṃ payobhiḥ
kūlāni sā''marṣatayeva tenuḥ saroja-lakṣmīṃ sthala-padma-hāsaiḥ
niśā-tuṣārair nayanā'mbu-kalpaiḥ patrā-'nta-paryāgaladaccha-binduḥ
upārurodeva nadat-pataṅgaḥ kumudvatīṃ tīra-tarur dinā''dau
vanāni toyāni ca netra-kalpaiḥ puṣpaiḥ sarojaiś ca nilīna-bhṛṅgaiḥ
parasparāṃ vismayavanti lakṣmī- mālokayāñcakrurivā''dareṇa
prabhāta-vātāha''ti-kampitā''kṛtiḥ kumudvatī-reṇu-piśaṅga-vigraham
nirāsa bhṛṅgaṃ kupiteva padminī, na māninī saṃsahate anya-saṅgamam
dattā'vadhānaṃ madhu-lehi-gītau praśānta-ceṣṭaṃ hariṇaṃ jighāṃsuḥ
ākarṇayannutsuka-haṃsa-nādān lakṣye samādhiṃ na dadhe mṛgāvit
girer nitambe marutā vibhinnaṃ toyā'vaśeṣeṇa himā''bhamabhram
sarin-mukhā'bhyuccayamādadhānaṃ śailā'dhipasyā'nucakāra lakṣmīm
garjan hariḥ sā'mbhasi śaila-kuñje pratidhvanīnātma-kṛtān niśamya
kramaṃ babandha kramituṃ sa-kopaḥ pratarkayannanya-mṛgendra-nādān
adṛkṣatā ambhāṃsi navotpalāni, rutāni cā aśroṣata ṣaṭ-padānām,
āghrāyi vān gandha-vahaḥ su-gandhas tenā'ravinda-vyatiṣaṅga-vāṃś ca
latā'nupātaṃ kusumānyagṛhṇāt sa, nadyavaskandamupāspṛśac ca,
kutūhalāc, cāru-śilopaveśaṃ kākutstha īṣat smayamāna āsta
tigmāṃśu-raśmic-churitānya-dūrāt prāñci prabhāte salilānyapaśyat
gabhasti-dhārābhiriva drutāni tejāṃsi bhānor bhuvi saṃbhṛtāni
dig-vyāpinīr locana-lobhanīyā mṛjā'nvayāḥ snehamiva sravantīḥ
ṛjvā''yatāḥ śasya-viśeṣa-paṅktīs tutoṣa paśyan vitṛṇā'ntarālāḥ
viyoga-duḥkhā'nubhavā'nabhijñaiḥ kāle nṛpāṃ'śaṃ vihitaṃ dadadbhiḥ
āhārya-śobhā-rahitairamāyai- raikṣiṣṭa pumbhiḥ pracitān sa goṣṭhān
strī-bhūṣaṇaṃ ceṣṭitama-pragalbhaṃ cārūṇya-vakrāṇyapi vīkṣitāni
ṛjūṃśca viśvāsa-kṛtaḥ svabhāvān gopā'ṅganānāṃ mumude vilokya
vivṛtta-pārśvaṃ rucirā'ṅgahāraṃ samudvahac-cāru-nitamba-ramyam
āmandra-mantha-dhvani-datta-tālaṃ gopā'ṅganā-nṛtyamanandayat tam
vicitramuccaiḥ plavamānamārāt kutūhalaṃ trasnu tatāna tasya
meghā'tyayopātta-vanopaśobhaṃ kadambakaṃ vātamajaṃ mṛgāṇām
sitā'ravinda-pracayeṣu ca līnāḥ saṃsakta-peṇeṣu ca saikateṣu
kundā'vadātāḥ kalahaṃsa-mālāḥ pratīyīre śrotra-sukhair ninādaiḥ
na taj jalaṃ, yan na su-cāru-paṅkajaṃ, na paṅkajaṃ tad, yada-līna-ṣaṭ-padam,
na ṣaṭ-pado'sau, na juguñja yaḥ kalaṃ; na guñjitaṃ tan, na jahāra yan manaḥ
taṃ yāyajūkāḥ saha bhikṣu-mukhyais tapaḥ-kṛśāḥ śāntyudakumbha-hastāḥ,
yāyāvarāḥ puṣpa-phalena cā anye prāṇarcurarcyā jagadarcanīyam
vidyāmathainaṃ vijayāṃ jayāṃ ca rakṣo-gaṇaṃ kṣipnuma-vikṣatā''tmā
adhyāpipad gādhi-suto yathāvan nighātayiṣyan yudhi yātudhānān
āyodhane sthāyukamastrajāta- mamoghamabhyarṇa-mahā''havāya
dadau vadhāya kṣaṇadāŌcarāṇāṃ tasmai muniḥ śreyasi jāgarūkaḥ
taṃ vipra-darśaṃ kṛta-ghāta-yatnā yāntaṃ vane rātriŌcarī ḍuḍhauke,
jighāṃsu-vedaṃ dhṛta-bhāsurā'stram tāṃ tāḍakā''khyāṃ nijaghāna rāmaḥ
athā āluloke huta-dhūma-ketu- śikhā'ñjana-snigdha-samṛddha-śākham
tapoŌvanaṃ prādhyayanā'bhibhūta- samuccarac-cāru-pataktri-śiñjam
kṣudrān na jakṣur hariṇān mṛgendrā, viśaśvase pakṣi-gaṇaiḥ samantāt,
nannamyamānāḥ phala-ditsayeva cakāśire tatra latā vilolāḥ
apūpujan viṣṭara-pādya-mālyai- rātithya-niṣṇā vana-vāsi-mukhyāḥ,
pratyagrahīṣṭāṃ madhuparka-miśraṃ tāvāsanā''di kṣiti-pālaŌputrau
daityā'bhibhūtasya yuvāmavoḍhaṃ magnasya dorbhir bhuvanasya bhāram,
havīṃṣi saṃpratyapi rakṣataṃ, tau tapoŌdhanairitthamabhāṣiṣātām
tān pratyavādīdatha rāghvo'pi, yathepsitaṃ prastuta karma dharmyam,
tapo-maruddhir bhavatāṃ śarā'gniḥ saṃdhukṣyatāṃ no'ri-samindhaneṣu
pratuṣṭuvuḥ karma tataḥ prakwxlqqptais te yajñiyair dravya-gaṇair yathāvat,
dakṣiṇya-diṣṭaṃ kṛtamārtvijīnais tad yātudhānaiś cicite prasarpat
āpiṅga-rūkṣordhva-śirasya-bālaiḥ śirāla-jaṅghair giri-kūṭa-daghnaiḥ
tataḥ kṣapā'ṭaiḥ pṛthu-piṅgalā'kṣaiḥ khaṃ prāvṛṣeṇyairiva cā''naśe'bdaiḥ
adhiŌjya-cāpaḥ sthira-bāhu-muṣṭi- rudañcitā'kṣo'ñcita-dakṣiṇoruḥ
tān lakṣmaṇaḥ sannata-vāma-jaṅgho jaghāna śuddheṣura-manda-karṣī
gādheya-diṣṭaṃ viŌrasaṃ rasantaṃ rāmo api māyāŌcaṇamastraŌcuñcuḥ
sthāsnuṃ raṇe smera-mukho jagāda mārīcamuccair vacanaṃ mahā'rtham
ātmaṃŌbharis tvaṃpiśitair narāṇāṃ phaleŌgrahīn haṃsi vanasŌpatīnām,
śauvastikaŌtvaṃ vibhavā na yeṣāṃ vrajanti, teṣāṃ dayase na kasmāt
admo dvijān, devayajīn nihanmaḥ, kurmaḥ puraṃ preta-narā'dhivāsam,
dharmo hyayaṃ dāśarathe ! nijo no, naivā'dhyakāriṣmahi veda-vṛtte
dharmo'sti satyaṃ tava rākṣasā'ya- manyo vyatiste tu mamā'pi dharmaḥ,
brahma-dviṣas te praṇihanmi yena, rājanya-vṛttir dhṛta-kārmukeṣuḥ
itthaṃ-pravādaṃ yudhi saṃprahāraṃ pracakratū rāma-niśā-vihārau,
tṛṇāya matvā raghu-nandano atha bāṇena rakṣaḥ pradhanān nirāsthat
jagmuḥ prasādaṃ dvija-mānasāni, dyaur varṣukā puṣpa-cayaṃ babhūva,
nir-vyājamijyā vavṛte vacaś ca bhūyo babhāṣe muninā kumāraḥŌ
mahīyyamānā bhavatā atimātraṃ surā'dhvare ghasmara-jitvareṇa
divo'pi vajrā''yudha-bhūṣaṇāyā hriṇīyate vīra-vatī na bhūmiḥ
balir babandhe, jaladhir mamanthe, jahre'mṛtaṃ, daitya-kulaṃ vijigyo,
kalpā'nta-duḥsthā vasudhā tathohe yenaiṣa bhāro'ti-gurur na tasya
iti bruvāṇo madhuraṃ hitaṃ ca tamāñjihan maithila-yajña-bhūmim
rāmaṃ muniḥ prīta-manā makhā'nte yaśāṃsi rājñāṃ nijighṛkṣayiṣyan
etau sma mitrā-varuṇau kimetau, kimaśvinau soma-rasaṃ pipāsū,
janaṃ samastaṃ janakā''śrama-sthaṃ rūpeṇa tāvaujihatāṃ nṛ-siṃhau
ajigrahat taṃ janako dhanus tad "yenā'rdidad daitya-puraṃ pinākī",
jijñāsamāno balamasya bāhvor hasannabhāṅkṣvīd raghu-nandanas tat
tato nadī-ṣṇān pathikān giri-jñā- nāhvāyakān bhūmi-paterayodhyām
ditsuḥ sutāṃ yodha-harais turaṅgair vyasarjayan maithila-martya-mukhyaḥ
kṣipraṃ tato adhvanya-turaṅga-yāyī yaviṣṭha-vad vṛddha-tamo api rājā
ākhyāyakebhyaḥ śruta-sūnu-vṛtti- ra-glāna-yāno mithilāmagacchat
vṛndiṣṭhamārcīd vasudhā-dhipānāṃ taṃ preṣṭhametaṃ guru-vad gariṣṭham
sadṛṅ-mahāntaṃ sukṛtā'dhivāsaṃ baṃhiṣṭha-kīrtiṃ yaśasā variṣṭham
tri-varga-pārīṇamasau bhavanta- madhyāsayannāsanamekamindraḥ
viveka-dṛśva-tvamagāt surāṇāṃ, taṃ maithilo vākyamidaṃ babhāṣe
hiraṇmayī sāla-lateva jaṅgamā cyutā divaḥ sthāsnurivā'cira-prabhā
śaśāṅkaṃ-kānteradhidevatā''kṛtiḥ sutā dade tasya sutāya maithilī
labdhā tato viśvajanīna-vṛttis- tāmātmanīnāmudavoḍha rāmaḥ
sad-ratna-muktā-phala-bharma-śobhāṃ saṃbaṃhayantīm raghu-vargya-lakṣmīm
su-prātamāsādita-saṃmadaṃ tad vandārubhiḥ saṃstutamabhyayodhyam
aśvīya-rājanyaka-hāstikā''ḍhya- magāt sa-rājaṃ balamadhvanīnam
viśaṅkaṭo vakṣasi bāṇa-pāṇiḥ saṃpanna-tāla-dvayasaḥ purastāt
bhīṣmo dhanuṣmānupajānvaratni- raiti sma rāmaḥ pathi jāmadagnyaḥ
uccairasau rāghavamāhvatedaṃ dhanuḥ sa-bāṇaṃ kuru, sā'tiyāsīḥ
parākrama-jñaḥ priya-santatis taṃ namraḥ kṣitīndro anuninīṣurūce
aneka-śo nirjita-rājakas tvaṃ, pit natārpsīr nṛpa-rakta-toyaiḥ,
saṃkṣipya saṃrambhama-sadū-vipakṣaṃ, kā āsthā arbhake asmiṃstava rāma ! rāme
ajīgaṇad daśarathaṃ na vākyaṃ yadā sa darpeṇa, tadā kumāraḥ
dhanur vyakārkṣīd guru-bāṇa-garbhaṃ, lokānalāvīd vijitāṃśca tasya
jite nṛpā'rau, sumanībhavanti śabdāyamānānya-śanair-śaṅkam
vṛddhasya rājño anumate balāni jagāhire aneka-mukhāni mārgān
atha puru-java-yogān nedayad dūra-saṃsthaṃ davayadati-rayeṇa prāptamurvī-vibhāgam
klama-rahitamacetan nīrajīkārita-kṣmāṃ, balamupahita-śobhāṃ tūrṇamāyādayodhyām

vadhena saṃkhye piśitā'śanānāṃ kṣatrā'ntakasyā abhibhavena caiva
āḍhyaṃbhaviṣṇur yaśasā kumāraḥ priyaṃbhaviṣṇur na sa yasya nā''sīt
tataḥ sucetīkṛta-paura-bhṛtyo "rājye abhiṣekṣye sutamitya-nīcaiḥ
āghoṣayan bhūmi-patiḥ samastaṃ bhūyo'pi lokaṃ sumanīcakāra
ādikṣadādīpta-kṛśānu-kalpaṃ siṃhāsanaṃ tasya sa-pāda-pīṭham
santapta-cāmīkara-valgu-vajraṃ vibhāga-vinyasta-mahārgha-ratnam
prāsthāpayat pūga-kṛtān sva-poṣaṃ pṛṣṭān prayatnād dṛḍha-gātra-bandhān
sa-bharma-kumbhān puruṣān samantāt patkāṣiṇas tīrtha-jalā'rthamāśu
ukṣān pracakrur nagarasya mārgān, dhvajān babandhur, mumucuḥ kha-dhūpān,
diśaśca puṣpaiścakarur vicitrai- rartheṣu rājñā nipuṇā niyuktāḥ
mātāmahā''vāsamupeyivāṃsaṃ mohāda-pṛṣṭvā bharataṃ tadānīm
tat kekayī soḍhuma-śaknuvānā vavāra rāmasya vana-prayāṇam
karṇe-japairāhita-rājya-lobhā straiṇena nītā vikṛtiṃ laghimnā
rāma-pravāse vyamṛśan na doṣaṃ janā'pavādaṃ sa-narendra-mṛtyum
vasūni deśāṃśca nivartayiṣyan rāmaṃ nṛpaḥ saṃgiramāṇa eva
tayā avajajñe, bharatā'bhiśeko viṣāda-śaṅkuśca matau nicakhne
tataḥ pravivrājayiṣuḥ kumāra- mādikṣadasyā abhigamaṃ vanāya
saumitri-sītā'nucarasya rājā sumantra-netreṇa rathena śocan
kecin ninindur nṛpama-praśāntaṃ, vicukruśuḥ kecana sā'sramuccaiḥ,
ūcus tathā anye bharatasya māyāṃ, dhik kekayīmityaparo jagāda
"gato vanaṃ śvo bhaviteti rāmaḥ," śokena dehe janatā atimātram,
dhīrās tu tatra cyuta-manyavo anye dadhuḥ kumārā'nugame manāṃsi
prasthāsyamānāvupaseduṣas tau śośucyamānānidamūcatus tān,
"kiṃ śocatehā abhyudaye batā asmān niyoga-lābhena pituḥ kṛtā'rthān,
asṛṣṭa yo, yaśca bhayeṣvarakṣīd, yaḥ sarvadā asmānapuṣat sva-poṣam,
mahopakārasya kimasti tasya tucchena yānena vanasya mokṣaḥ,
vidyut-praṇāśaṃ sa varaṃ pranaṣṭo, yadvordhva-śoṣaṃ tṛṇa-vad viśuṣkaḥ,
arthe durāpe kimuta pravāse na śāsane avāsthita yo gurūṇām
paurā ! nivartadhvamiti nyagādīt, "tātasya śokā'panudā bhaveta,
mā darśatā'nyaṃ bharataṃ ca matto," nivartayetyāha rathaṃ sma sūtam
jñātveṅgitair gatvaratāṃ janānā- mekāṃ śayitvā rajanīṃ sa-pauraḥ
rakṣan vane-vāsa-kṛtād bhayāt tān prātaś chalenā apajagāma rāmaḥ
asrākṣurasraṃ karuṇaṃ ruvanto, muhurmuhur nyaśvasiṣuḥ kapoṣṇam,
hā rāma ! hā kaṣṭamiti brunvataḥ parāṅ-mukhais te nyavṛtan manobhiḥ
sūto api gaṅgā-salilaiḥ pavitvā sahā''śvamātmānamanalpa-manyuḥ
sa-sītayo rāghavayoradhīyan śvasan kaduṣṇaṃ puramāviveśa
pratīya sā pūr dadṛśe janena dyaur bhānu-śītāṃśu-vinākṛteva
rājanya-nakṣatra-samanvitā api śokā'ndhakāra-kṣata-sarva-ceṣṭā
vilokya rāmeṇa vinā sumantra- macyoṣṭa satvān nṛ-patiś cyutā''śaḥ
madhūni naiṣīd vyalipan na gandhair, mano-rame na vyavasiṣṭa vastre
āsiṣṭa naikatra śucā, vyaraṃsīt kṛtā'kṛtebhyaḥ kṣiti-pāla-bhāg-bhyaḥ,
sa candanośīra-mṛṇāla-digdhaḥ śokā-gninā agād dyu-nivāsa-bhūyam
vicukruśur bhūmi-pater mahiṣyaḥ, keśāṃl luluñcuḥ, sva-vapūṃṣi jaghnuḥ,
vibhūṣaṇānyunmumucuḥ, kṣamāyā petur, babhañjur valayāni caiva
tāḥ sāntvayantī bharata-pratīkṣā taṃ bandhu-tā nyakṣipadāśu taile,
dūtāṃśca rājā''tmajamāninīṣūn prāsthāpayan mantri-matena yūnaḥ
"supto nabhastaḥ patitaṃ nirīkṣāṃ- cakre vivasvantamadhaḥ sphurantam,"
ākhyad vasan mātṛ-kule sakhibhyaḥ paśyan pramādaṃ bharato api rājñaḥ
aśiśravannātyayikaṃ tametya dūtā yadā arthaṃ prayiyāsayantaḥ,
āṃhiṣṭa jātā'ñjihiṣas tadā asā- vutkaṇṭhamāno bharato gurūṇām
bandhūnaśāṅkiṣṭa samākulutvā- dāseduṣaḥ sneha-vaśādapāyam,
gomāyu-sāraṅga-gaṇāś ca samyaṅ nā ayāsiṣur, bhīmamarāsiṣuśca
sa proṣivānetya puraṃ pravekṣyan śuśrāva ghoṣaṃ na janaugha-janyam,
ākarṇayāmāsa na veda-nādān, na copalebhe vaṇijāṃ paṇā'yān
cakranduruccair nṛ-patiṃ sametya taṃ mātaro abhyarṇamupāgatā'srāḥ,
purohitā'mātya-mukhāś ca yodhā vivṛddha-manyu-pratipūrṇa-manyā
didṛkṣamāṇaḥ paritaḥ sa-sītaṃ rāmaṃ yadā naikṣata lakṣmaṇaṃ ca,
rorudyamānaḥ sa tadā'bhyapṛcchad, yathāvadākhyannatha vṛttamasmai
ābaddha-bhīma-bhrukuṭī-vibhaṅgaḥ śeśvīyamānā'ruṇa-raudra-netraḥ
uccairupālabdha sa kekayīṃ ca, śoke muhuś cāvirataṃ nyamāṅkṣīt
nṛpā''tmajau cikliśatuḥ sa-sītau, mamāra rājā, vi-dhavā bhavatyaḥ,
śocyā vayaṃ, bhūra-nṛpā, laghutvaṃ kekayyupajñaṃ bata bahvanartham
naitan mataṃ matkamiti bruvāṇaḥ sahasra-śo asau śapathānaśapyat
udvāśyamānaḥ pitaraṃ sa-rāmaṃ luṭhyan sa-śoko bhuvi rorudā-vān
taṃ susthayantaḥ sacivā narendraṃ didhakṣayantaḥ samudūhurārāt
antyā''hutiṃ hāvayituṃ sa-viprāś cicīṣayanto'dhvara-pātra-jātam
udakṣipan paṭṭa-dukūla-ketū- navādayan veṇu-mṛdaṅga-kāṃsyam,
kambūṃś ca tārānadhaman samantāt, tathā''nayan kuṅkuma-candanāni
śrotrā'kṣi-nāsā-vadanaṃ sa-rukmaṃ kṛtvā'jine prāk-śirasaṃ nidhāya
sañcitya pātrāṇi yathā-vidhāna- mṛtvig juhāva jvalitaṃ citā'gnim
kṛteṣu piṇḍodaka-sañcayeṣu, hitvā'bhiṣekaṃ prakṛtaṃ prajābhiḥ
pratyāninīṣur vinayena rāmaṃ prāyādaraṇyaṃ bharataḥ sa-pauraḥ
śīghrāyamāṇaiḥ kakubho'śnuvānair janaira-panthānamupetya sṛptaiḥ
śokāda-bhūṣairapi bhūś cakāsā- ñcakāra nāgendra-rathā'śva-miśraiḥ
uccikyire puṣpa-phalaṃ vanāni, sasnuḥ pit n pipriyurāpagāsu,
āreṭuritvā pulinānyaśaṅkaṃ, chāyāṃ samāśritya viśaśramuśca
saṃprāpya tīraṃ tamasā''pagāyā gaṅgā'mbu-samparka-viśuddhi-bhājaḥ
vigāhituṃ yāmunamabmu puṇyaṃ yayur niruddha-śramavṛttayas te
īyur bharadvāja-muner niketaṃ, yasmin viśaśrāma sametya rāmaḥ
cyutā'śanāyaḥ phalavad-vibhūtyā vysyannudanyāṃ śiśiraiḥ payobhiḥ
vācaṃ-yamān sthaṇḍila-śāyinaś ca yuyukṣamāṇānaniśaṃ mumukṣūn
adhyāpayantaṃ vinayāt praṇemuḥ padgā bharadvāja-muniḥ sa-śiṣyaṃ
ātithyamebhyaḥ parinirvivapsoḥ kalpa-drumā yoga-balena pheluḥ,
dhāma-prathimno mradimā'nvitāni vāsāṃsi ca drāghima-vantyudūhuḥ
ājñāṃ pratīṣur, vinayādupāsthur, jaguḥ sarāgaṃ, nanṛtuḥ sa-hāvam,
sa-vibhramaṃ nemurudāramucus tilottamā''dyā vanitāśca tasmin
vastrā'nna-pānaṃ śayanaṃ ca nānā kṛtvā'vakāśe ruci-saṃprakwxlqqptam
tān prīti-mānāha munis tataḥ sma "nivadhvamādhvaṃ, pibatā'tta śedhvam
te bhuktavantaḥ su-sukhaṃ vasitvā vāsāṃsyuṣitvā rajanīṃ prabhāte
drutaṃ samadhvā ratha-vāji-nāgair mandākinīṃ ramya-vanāṃ samīyuḥ
vaikhānasebhyaḥ śruta-rāma-vārtās tato viśiñjāna-pataktri-saṅgham
abhraṃ-lihā'graṃ ravi-mārga-bhaṅgam ānaṃhire adriṃ prati citra-kūṭam
dṛṣṭvorṇuvānān kakubho balaughān vitatya śārṅgaṃ kavacaṃ pinahya
tasthau sisaṃgrāmayiṣuḥ śiteṣuḥ saumitrirakṣi-bhruvamujjihānaḥ
śuklottarāsaṅga-bhṛto vi-śastrān pādaiḥ śanairāpatataḥ pra-manyūn
auhiṣṭa tān vīta-viruddha-buddhīn vivandiṣūn dāśarathiḥ sva-vargyān
sa-mūla-kāṣaṃ cakaṣū rudanto rāmā'ntikaṃ bṛṃhita-manyu-vegāḥ
āvedayantaḥ kṣiti-pālamuccaiḥ- kāraṃ mṛtaṃ rāma-viyoga-śokāt
ciraṃ ruditvā karuṇaṃ sa-śabdaṃ gotrā'bhidhāyaṃ saritaṃ sametya
madhye-jalād rāghava-lakṣmaṇābhyāṃ prattaṃ jalaṃ dvyañjalamantike'pām
"araṇya-yāne su-kare pitā mā prāyuṅkta, rājye bata duṣ-kare tvām,
mā gāḥ śucaṃ vīra !, bharaṃ vahā amum," ābhāṣi rāmeṇa vacaḥ kanīyān
"kṛtī śrutī vṛddha-mateṣu dhīmāṃs tvaṃ paitṛkaṃ ced vacanaṃ na kuryāḥ,
vicchidyamāne api kule parasya puṃsaḥ kathaṃ syādiha putra-kāmyā
asmākamuktaṃ bahu manyase ced, yadīśiṣe tvaṃ na mayi sthite ca,
jihreṣya-tiṣṭhan yadi tāta-vākye, jahīhi śaṅkāṃ, vraja, śādhi pṛthvīm"
"vṛddhaurasāṃ rājya-dhurāṃ pravoḍhuṃ kathaṃ kanīyānahamutsaheya,
mā māṃ prayukthāḥ kula-kīrti-lope," prāha sma rāmaṃ bharato'pi dharymam
"ūrjas-valaṃ hasti-turaṅgametad, amūni ratnāni ca rāja-bhāñji,
rājanyakaṃ caitadahaṃ kṣitīndras tvayi sthite syāmiti śāntamaitat"
iti nigaditavantaṃ rāghavas taṃ jagādaŌ "vraja bharata ! gṛhītvā pāduke tvaṃ madīye,
cyuta-nikhila-viśaṅkaḥ pūjyamāno janaughaiḥ sakala-bhuvana-rājyaṃ kārayā asman-matena"

nivṛtte bharate dhī-mānatre rāmas tapo-vanam
prapede, pūjitas tasmin daṇḍakāraṇyamīyivān
aṭāṭyamāno araṇyānīṃ sa-sītaḥ saha-lakṣmaṇaḥ
balād bubhukṣuṇotkṣipya jahre bhīmena rakṣasā
avāk-śirasamut-pādaṃ kṛtāntenā api dur-damam
bhaṅktvā bhujau virādhā''khyaṃ taṃ tau bhuvi nicakhnatuḥ
āṃhiṣātāṃ raghu-vyāghrau śarabhaṅgā''śramaṃ tataḥ
adhyāsitaṃ śriyā brāhmyā śaraṇyaṃ śaraṇaiṣiṇām
puro rāmasya juhavāñcakāra jvalane vapuḥ
śarabhaṅgaḥ pradiśyā''rāt sutīkṣṇa-muniḥ-ketanam
"yūyaṃ samaiṣyathetyasmiŌ nnāsiṣmahi vayaṃ vane,
dṛṣṭāḥ stha, svasti vo, yāmaḥ sva-puṇya-vijitāṃ gatim"
tasmin kṛśānu-sād-bhūte sutīkṣṇa-muni-sannidhau
uvāsa parṇa-śālāyāṃ bhramannaniśamā''śramān,
vaneṣu vāsateyeṣu nivasan parṇa-saṃstaraḥ
śayyotthāyaṃ mṛgān vidhyannātitheyo vicakrame
ṛg-yajuṣamadhīyānān sāmānyāṃśca samarcayan
bubhuje deva-sāt-kṛtvā śūlyamukhyaṃ ca hema-vān
vasānas tantraka-nibhe sarvāṅgīṇe taru-tvacau
kāṇḍīraḥ khāḍgakaḥ śārṅgī rakṣan viprāṃstanutra-vān
hitvā''śitaṅgavīnāni phalair yeṣvāśitambhavam,
teṣvasau dandaśūkā'rir vaneśvānabhra nir-bhayaḥ
vrātīna-vyāla-dīprā'straḥ sutvanaḥ paripūjayan
parṣadvalān mahā-brahmairāṭa naikaṭikā''śramān
paredyavyadya pūrvedyuranyedyuś cā'pi cintayan
vṛddhi-kṣayau munīndrāṇāṃ priyaṃ-bhāvuka-tāmagāt
ā-tiṣṭhad-gu japan sandhyā prakrāntāmāyatīgavam
prātastarāṃ patatribhyaḥ prabuddhaḥ praṇaman ravim
dadṛśe parṇa-śālāyāṃ rākṣasyā abhīkayā atha saḥ,
bhāryoḍhaṃ tamavajñāya tasthe saumitraye'sakau
dadhānā vali-bhaṃ madhyaṃ karṇa-jāha-vilocanā
vāka-tvacenā'ti-sarveṇa candra-lekheva pakṣatau
su-pād dvi-rad-nāsorūr mṛdu-pāṇi-talā'ṅguliḥ
prathimānaṃ dadhānena jaghanena ghanena sā
un-nasaṃ dadhatī vaktraṃ śuddha-dal-lola-kuṇḍalam
kurvāṇā paśyataḥ śaṃyūn sragviṇī su-hasā''nanā
prāpya cañcūryamāṇā patīyantī raghūttamam
anukā prārthayāñcakre priyā-kartuṃ priyaṃ-vadā
"saumitre ! māmupāyaṃsthāḥ kamrāmicchur vaśaṃ-vadām
tvad-bhogīnāṃ saha-carīma-śaṅkaḥ puruṣā''yuṣam"
tāmuvāca sa-"gauṣṭhīne vane strī-puṃsa-bhīṣaṇe
a-sūryaṃ-paśya-rūpā tvaṃ kima-bhīrurarāryase
mānuṣānabhilaṣyantī rociṣṇur divya-dharmiṇī
tvamapsarāyamāṇeha sva-tantrā kathamañcasi
ugraṃ-paśyā''kulo araṇye śālīna-tva-vivarjitā
kāmuka-prārthanā-paṭvī pativatnī kathaṃ na vā
rāghavaṃ parṇa-śālāyāmicchā anurahasaṃ patim,
yaḥ svāmī mama kāntā-vānaupakarṇika-locanaḥ
vapuś cāndanikaṃ yasya, kārṇaveṣṭakikaṃ mukham,
saṃgrāme sarva-karmīṇau pāṇī yasyaupajānukau
baddho dur-bala-rakṣā'rthamasir yenopanīvikaḥ,
yaś cāpamāśmana-prakhyaṃ seṣuṃ dhatte'nya-dur-vaham
jetā yajña-druhāṃ saṃkhye dharma-santāna-sūr vane
prāpya dāra-gavānāṃ yaḥ munīnāma-bhayaṃ sadā"
tato vāvṛtyamānā asau rāma-śālāṃ nyavikṣata,
"māmupāyaṃsta rāme"ti vadantī sā''daraṃ vacaḥ
"a-strīko asāvahaṃ strī-mān, sa puṣyati-tarāṃ tava
patir"ityabravīd rāmasŌ"tameva vraja, mā mucaḥ"
lakṣmaṇaṃ asā vṛṣasyantī mahokṣaṃ gaurivā agamat
manmathā''yudha-sampāta-vyathyamāna-matiḥ punaḥ
tasyāḥ sāsadyamānāyā lolūyā-vān raghūttamaḥ
asiṃ kaukṣeyamudyamya cakārā'pa-nasaṃ mukham
"ahaṃ śūrpa-ṇakhā nāmnā nūnaṃ nā ajñāyiṣi tvayā,
daṇḍo ayaṃ kṣetriyo yena mayyapātī"ti sā abravīt
paryaśāpsīd divi-ṣṭhā asau saṃdarśya bhaya-daṃ vapuḥ
apisphavac ca bandhūnāṃ ninaṅkṣur vikramaṃ muhuḥ
khara-dūṣaṇayor bhrātroḥ paryadeviṣṭa sā puraḥ,
vijigrāhayiṣū rāmaṃ daṇḍakāraṇya-vāsinoḥ
"kṛte saubhāgineyasya bharatasya vivāsitau
pitrā daurbhāgineyau yau, paśyataṃ ceṣṭitaṃ tayoḥ
mama rāvaṇa-nāthāyā bhaginyā yuvayoḥ punaḥ
ayaṃ tāpasakād dhvaṃsaḥ, kṣamadhvaṃ, yadi vaḥ kṣamam
a-saṃskṛtrima-saṃvyānāvanuptrima-phalāśinau
a-bhṛtrima-parīvārau paryabhūtāṃ tathāpi mām"
"śvaḥśreyasamavāptāsi" bhrātṛbhyāṃ pratyabhāṇi sāŌ
prāṇivas tava mānā'rthaṃ, vrajā''śvasihi, mā rudaḥ
jakṣimo anaparādhe'pi narān naktaṃ-divaṃ vayam,
kutas-tyaṃ bhīru ! yat tebhyo druhyadbhyo api kṣamāmahe"
tau caturdaśa-sāhasrabalau niryayatus tataḥ
pāraśvadhika-dhānuṣka-śāktika-prāsikā'nvitau
atha sampatato bhīmān viśikhai rāma-lakṣmaṇau
bahu-mūrdhno dvi-mūrdhāṃśca tri-mūrdhāś cā ahatāṃ mṛdhe
tair vṛkṇa-rugṇa-sambhugna-kṣuṇṇa-bhinna-vipanna-kaiḥ
nimagnodvigna-saṃhrīṇaiḥ papre dīnaiś ca medinī
ke-cid vepathumāseduranye davathumuttamam,
sa-raktaṃ vamathuṃ kecid, bhrājathuṃ na ca ke-cana
mṛgayumiva mṛgo atha dakṣiṇermā, diśamiva dāha-vatīṃ marāvudanyan,
raghu-tanayamupāyayau tri-mūrdho, viśabhṛdivogra-mukhaṃ patatri-rājam,
śita-viśikha-nikṛttakṛtsna-vaktraḥ kṣiti-bhṛdiva kṣiti-kampa-kīrṇa-śṛṅgaḥ
bhayamupanidadhe sa rākṣasānām a-khila-kula-kṣaya-pūrva-liṅga-tulyaḥ

nirākariṣṇū vartiṣṇū vardhiṣṇū parato raṇam
utpatiṣṇū sahiṣṇū ca ceratuḥ khara-dūṣaṇau
tau khaḍga-musala-prāsa-cakra-bāṇa-gadā-karau
akārṣṭāmāyudha-cchāyaṃ rajaḥ-santamase raṇe
atha tīkṣṇā''yasair bānairadhi-marma raghūttamau
vyādhaṃ vyādhama-mūḍhau tau yama-sāc-cakratur dviṣau
hata-bandhur jagāmā asau tataḥ śūrpa-ṇakhā vanāt
pāre-samudraṃ laṅkāyāṃ vasantaṃ rāvaṇāṃ patim
saṃprāpya rākṣasa-sabhaṃ cakranda krodha-vihvalā,
nāma-grāmamarodīt sā bhrātarau rāvaṇā'ntike
"daṇḍakānadhyavāttāṃ yau vīra ! rakṣaḥ-prakāṇḍakau,
nṛbhyāṃ saṃkhye'kṛśātāṃ tau sa-bhṛtyau bhūmi-vardhnau
vigrahas tava śakreṇa bṛhaspati-purodhasā
sārdhaṃ kumāra-senānyā, śūnyaś cā'sīti ko nayaḥ
yadyahaṃ nātha ! nā ayāsyaṃ vi-nāsā hata-bāndhavā,
nā ajñāsyas tvamidaṃ sarvaṃ pramādyaṃś cāra-dur-balaḥ
kariṣyamāṇaṃ vijñeyaṃ kāryaṃ, kiṃ nu kṛtaṃ paraiḥ,
apakāre kṛte apyajño vijigīṣur na vā bhavān
vṛtas tvaṃ pātre-samitaiḥ khaṭvā''rūḍhaḥ pramāda-vān
pāna-śauṇḍaḥ śriyaṃ netā nā atyantīna-tvamunmanāḥ
adhvareṣvagnicitvatsu somasutvata āśramān
attuṃ mahendriyaṃ bhāgameti duścyavano adhunā,
āmikṣīyaṃ dadhi-kṣīraṃ puroḍāśyaṃ tathauṣadham
havir haiyaṅgavīnaṃ ca nā'pyupaghnanti rākṣasāḥ
yuva-jānir dhanuś-pāṇir bhūmi-ṣṭhaḥ kha-vicāriṇaḥ
rāmo yajña-druho hanti kāla-kalpa-śilīmukhaḥ
māṃsānyoṣṭhā'valopyāni sādhanīyāni devatāḥ
aśnanti, rāmād rakṣāṃsi bibhyaśruvate diśaḥ
kuru buddhiṃ kuśā'griyāmanukāmīna-tāṃ tyaja,
lakṣmīṃ paramparīṇāṃ tvaṃ putra-pautrīṇa-tāṃ naya
sahāya-vanta udyuktā bahavo nipuṇāś ca yām
śriyamāśāsate, lolāṃ tāṃ haste-kṛtya mā śvasīḥ
lakṣmīḥ puṃ-yogamāśaṃsuḥ kulaṭeva kutūhalāt
antike api sthitā patyuś chalenā'nyaṃ nirīkṣate
yoṣid-vṛndārikā tasya dayitā haṃsa-gāminī
dūrvā-kāṇḍamiva śyāmā nyagrodha-parimaṇḍalā
nā''syaṃ paśyati yas tasyā, niṃste danta-cchadaṃ na vā,
saṃśṛṇoti na coktāni, mithyā''sau nihitendriyaḥ
sāro asāvindriyā'rthānāṃ, yasyā asau tasya nandathuḥ,
talpe kāntā'ntaraiḥ sārdhaṃ manye ahaṃ dhiṅ nimajjathum
na taṃ paśyāmi, yasyā asau bhaven nodejayā mateḥ
trailokyenā'pi vindas tvaṃ tāṃ krītvā sukṛtī bhava
naivendrāṇī, na rudrāṇī, na mānavī na rohiṇī,
varuṇānī na, nā agnāyī tasyāḥ sīmantinī samā"
pratyūce rākṣasendras tāmŌ "āśvasihi, bibheṣi kim,
tyaja naktañcari ! kṣobhaṃ, vācāṭe ! rāvaṇo hyaham
māmupāsta didṛkṣā-vān yāṣṭīka-vyāhato hariḥ
ājñā-lābhonmukho dūrāt kākṣeṇā anādarekṣitaḥ
virugṇo-dagra-ghārā'gnaḥ kuliśo mama vakṣasi
a-bhinnaṃ śata-dhā ātmānaṃ manyate balinaṃ balī
kṛtvā laṅkādrumā''lānamahamairāvataṃ gajam
bandhane anupayogi-tvān nataṃ tṛṇa-vadatyajam
āhopuruṣikāṃ paśya mama, sad-ratna-kānti-bhiḥ
dhvastā'ndhakāre api pure pūrṇendoḥ sannidhiḥ sadā
hṛta-ratnaś cyutodyogo rakṣobhyaḥ kara-do divi
pūtakratāyīmabhyeti sa-trapaḥ kiṃ na gotra-bhit
a-tulya-mahasā sārdhaṃ rāmeṇa mama vigrahaḥ
trapā-karas, tathāpyeṣa yatiṣye tad-vinigrahe"
utpatya khaṃ daśa-grīvo mano-yāyī śitā'stra-bhṛt
samudra-savidhā''vāsaṃ mārīcaṃ prati cakrame
sampatya tat-sanīḍe-sau taṃ vṛttāntamaṣiṣravat,
trasnunā'tha śrutā'rthena tenā'gādi daśā''nanaḥ
"antardhatsva raghu-vyāghrāt tasmāt tvaṃ rākṣaseśvara !,
yo raṇne durupasthāno hasta-rodhaṃ dadhad dhanuḥ,
bhavantaṃ kārtavīryo yo hīna-sandhimacīkarat,
jigāya tasya hantāraṃ sa rāmaḥ sārvalaukikam
yamā''sya-dṛśvarī tasya tāḍakā vetti vikramam
śūraṃ-manyo raṇāc cā'haṃ nirastaḥ siṃha-nardinā
na tvaṃ tenā anvabhāviṣṭhā, nā anvabhāvi tvayā apyasau,
anubhūto mayā cā asau, tena cā anvabhaviṣyaham,
adhyaṅ śastra-bhṛtāṃ rāmo, nyañcas taṃ prāpya mad-vidhāḥ,
sa kanyā-śulkamabhanaṅ mithilāyāṃ makhe dhanuḥ
saṃ-vittaḥ saha-yudhvānau tac-chaktiṃ khara-dūṣaṇau,
yajvānaś ca sa-sutvāno, yānagopīn makheṣu saḥ
sukha-jātaḥ surā-pīto nṛ-jagdho mālya-dhārayaḥ
adhi-laṅkaṃ striyo dīvya, mā ārabdhā bali-vigraham"
taṃbhītaṃ-kāramākruśya rāvaṇaḥ pratyabhāṣataŌ
"yāta-yāmaṃ vijitavān sa rāmaṃ yadi, kiṃ tataḥ
aghāni tāḍakā tena lajjā-bhaya-vibhūṣaṇā,
strī-jane yadi tac chlāghyaṃ, dhig lokaṃ kṣudra-mānasam
yad gehe-nardinamasau śarair bhīrumabhāyayat
ku-brahma-yajña-ke rāmo bhavantaṃ, pauruṣaṃ na tat
cira-kāloṣitaṃ jīrṇaṃ kīṭa-niṣkuṣitaṃ dhanuḥ
kiṃ citraṃ yadi rāmeṇa bhagnaṃ kṣatriya-kā'ntike
vana-tāpasa-ke vīrau vipakṣe galitā''darau
kiṃ citraṃ yadi sā'vajñau mamratuḥ khara-dūṣaṇau
tvaṃ ca bhīruḥ su-durbuddhe ! nityaṃ śaraṇa-kāmyasi,
guṇāṃś cā'pahnuṣe'smākaṃ, stauṣi śatrūṃś ca naḥ sadā
śīrṣac-chedyamato'haṃ tvā karomi kṣiti-vardhanam,
kārayiṣyāmi vā kṛtyaṃ vijighṛkṣur vanaukasau
tamudyata-niṣātā'siṃ pratyuvāca jijīviṣuḥ
mārīco anunayaṃs trāsād "abhyamitryo bhavāmi te
harāmi rāma-saumitrī mṛgo bhūtvā mṛga-dyuvau,
udyogamabhyamitrīṇo yatheṣṭaṃ tvaṃ ca saṃ-tanu"
tataś citrīyamāṇo asau hema-ratna-mayo mṛgaḥ
yathāmukhīnaḥ sītāyāḥ pupluve bahu lobhayan
tenā adudyūṣayad rāmaṃ mṛgeṇa mṛga-locanā
maithilī vipuloraskaṃ prāvuvūrṣur mṛgā'jinam
yoga-kṣema-karaṃ kṛtvā sītāyā lakṣmaṇaṃ tataḥ
mṛgasyā'nupadī rāmo jagāma gaja-vikramaḥ
sthāyaṃ sthāyaṃ kvacid yāntaṃ krāntvā krāntvā sthitaṃ kvacit
vīkṣamāṇo mṛgaṃ rāmaś citra-vṛttiṃ visiṣmiye
ciraṃ kliśitvā marmā-vid rāmo vilubhita-plavam
śabdāyamānamavyātsīt bhaya-daṃ kṣaṇadā-caram
śrutvā visphūrjathu-prakhyaṃ ninādaṃ paridevinī
matvā kaṣṭa-śritaṃ rāmaṃ saumitriṃ gantumaijihat
"eṣa prāvṛṣi-jā'mbho-da- nādī bhrātā virauti te,
jñāteyaṃ kuru saumitre ! bhayāt trāyasva rāghavam"
"rāma-saṃghuṣitaṃ naitan, mṛgasyaiva vivañciṣoḥ
rāma-svanita-saṅkāśaḥ svān", ityavadat sa tām
"āpyāna-skandha-kaṇṭhāṃ'saṃ ruṣitaṃ sahituṃ raṇe
prorṇuvantaṃ diśo bāṇaiḥ kākutsthaṃ bhīru ! kaḥ kṣamaḥ
dehaṃ bibhnakṣura-strā'gnau mṛgaḥ prāṇair dideviṣan
jyā-ghṛṣṭa-kaṭhinā'ṅguṣṭhaṃ rāmamāyān mumūrṣayā
śatrūn bhīṣayamāṇaṃ taṃ rāmaṃ vismāpayeta kaḥ,
mā sma bhaiṣīs, tvayā adyaiva kṛtā'rtho drakṣyate patiḥ"
"yāyās tvamiti kāmo me, gantumutsahase na ca,
icchuḥ kāmayituṃ tvaṃ mām", ityasau jagade tayā
mṛṣodyaṃ pravadantīṃ tāṃ satya-vadyo raghūttamaḥ
niragāt "śatru-hastaṃ tvaṃ yāsyasī"ti śapan vaśī
gate tasmin, jala-śuciḥ śuddha-dan rāvaṇaḥ śikhī
jañjapūko akṣa-mālā-vān dhārayo mṛdalābunaḥ
kamaṇḍalu-kapālena śirasā ca mṛjā-vatā
saṃvastrya lākṣike vastre mātrāḥ saṃbhāṇḍya daṇḍa-vān
adhīyannātma-vid vidyāṃ dhārayan maskari-vratam
vadan bahvaṅguli-sphoṭaṃ bhrū-kṣepaṃ ca vilokayan
saṃdidarśayiṣuḥ sāma nijuhnūṣuḥ kṣapāṭa-tām
caṃkramā-vān samāgatya sītāmūceŌ"sukhābhava"
sāyaṃ-tanīṃ tithi-praṇyaḥ paṅkajānāṃ divā-tanīm
kāntiṃ kāntyā sadā-tanyā hrepayantī śuci-smitā
kā tvamekākinī bhīru ! niranvaya-jane vane,
kṣudhyanto apyaghasan vyālās tvāma-pālāṃ kathaṃ na vā
hṛdayaṃ-gama-mūrtis tvaṃ subhagaṃ-bhāvukaṃ vanam
kurvāṇā bhīmamapyetad vadā abhyaiḥ kena hetunā
sukṛtaṃ priya-kārī tvaṃ kaṃ harasyupatiṣṭhase,
puṇya-kṛc cāṭu-kāras te kiṅkaraḥ surateṣu kaḥ
pari-paryudadhe rūpamā-dyu-lokāc ca dur-labham
bhāvatkaṃ dṛṣṭavatsvetadasmāsvadhi su-jīvitam
āpīta-madhukā bhṛṅgaiḥ sudivevā'ravindinī
sat-parimala-lakṣmīkā nā a-puṃskā'sīti me matiḥ
mithyaiva śrīḥ śriyaṃ-manyā, śrīman-manyo mṛṣā hariḥ,
sākṣāt-kṛtyā'bhimanye'haṃ tvāṃ harantīṃ śriyaṃ śriyaḥ
nodakaṇṭhiṣyatā atyarthaṃ, tvāmaikṣiṣyata cet smaraḥ,
khelāyannaniśaṃ nāpi sajūḥ-kṛtya ratiṃ vaset,
valgūyantīṃ vilokya tvāṃ strī na mantūyatīha kā,
kāntiṃ nā'bhimanāyeta ko vā sthāṇu-samo api te
duḥkhāyate janaḥ sarvāh, sa evaikaḥ sukhāyate,
yasyotsukāyamānā tvaṃ na pratīpāyase'ntike
kaḥ paṇḍitāyamānas tvā- mādāyā''miṣa-sannibhām
trasyan vairāyamāṇebhyaḥ śūnyamanvavasad vanam"
ojāyamānā tasyā ardhyaṃ praṇīya janakā''tmajā
uvāca daśamūrdhānaṃ sā''darā gadgadaṃ vacaḥ
"mahā-kulīna aikṣvāke vaṃśe dāśarathir mama
pituḥ priyaṃ-karo bhartā kṣemaṃ-kāras tapasvinām
nihantā vaira-kārāṇāṃ satāṃ bahu-karaḥ sadā
pāraśvadhika-rāmasya śakteranta-karo raṇe
adhvareṣviṣṭināṃ pātā pūrtī karmasu sarvadā
pitur niyogād rāja-tvaṃ hitvā yo'bhyāgamad vanam
pitatri-kroṣṭu-juṣṭāni rakṣāṃsi bhaya-de vane
yasya bāṇa-nikṛttāni śreṇī-bhūtāni śerate
dīvyamānaṃ śitān bāṇānasyamānaṃ mahā-gadāḥ
nighnānaṃ śātravān rāmaṃ kathaṃ tvaṃ nā'vagacchasi
bhrātari nyasya yāto māṃ mṛgāvin mṛgayāmasau,
eṣituṃ preṣito yāto mayā tasyā anu-jo vanam
athā āyasyan kaṣāyā'kṣaḥ syanna-sveda-kaṇolbaṇaḥ
saṃdarṣitā''ntarākūtas tāmavādīd daśānanaḥ,
"kṛte kāniṣṭhineyasya jyaiṣṭhineyaṃ vivāsitam
ko nagna-muṣita-prakhyaṃ bahu manyeta rāghavam
rākṣasān baṭu-yajñeṣu piṇḍī-śūrān nirastavān
yadyasau kūpa-māṇḍūki ! tavaitāvati kaḥ smayaḥ
mat-parākrama-saṃkṣipta-rājya-bhoga-paricchadaḥ
yuktaṃ mamaiva kiṃ vaktuṃ daridrāti yathā hariḥ
nir-laṅko vimadaḥ svāmī dhanānāṃ hṛta-puṣpakaḥ
adhyāste antar-giraṃ yasmāt, kas tan nā avaiti kāraṇam
bhinna-nauka iva dhyāyan mat-to bibhyad yamaḥ svayam
kṛṣṇi-mānaṃ dadhānena mukhenā āste nirudyatiḥ
samudropatyakā haimī parvatā'dhityakā purī
ratna-pārāyaṇaṃ nāmnā laṅketi mama maithili !
āvāse sikta-saṃmṛṣṭe gandhais tvaṃ lipta-vāsitā
ārpitoru-sugandhi-srak tasyāṃ vasa mayā saha
saṃgaccha pauṃsni ! straiṇaṃ māṃ yuvānaṃ taruṇī śubhe !
rāghavaḥ proṣya-pāpīyān, jahīhi tama-kiṃ-canam
aśnīta-pibatīyantī prasitā smara-karmaṇi
vaśe-kṛtya daśa-grīvaṃ modasva vara-mandire
mā sma bhūr grāhiṇī bhīru ! gantumutsāhinī bhava,
udbhāsinī ca bhūtvā me vakṣaḥsaṃmārdinī bhava"
tāṃ prātikūlikīṃ matvā jihīrṣur bhīma-vigrahaḥ
bāhūpapīḍamāśliṣya jagāhe dyāṃ niśā-caraḥ
trasyantīṃ tāṃ samādāya yato rātriṃ-carā''layam
tūṣṇīṃ-bhūya bhayādāsāṃcakrire mṛgapakṣiṇaḥ
uccai rārasyamānāṃ tāṃ kṛpaṇāṃ rāma-lakṣmaṇau
jaṭāyuḥ prāpa pakṣīndraḥ paruṣaṃ rāvaṇaṃ vadan
prakīrṇa-kāṇḍaḥ prathamaḥ samāptaḥ

paramadhikāra-kāṇḍam
"dviṣan ! vane-carā'gryāṇāṃ tvamādāya-caro vane
agre-saro jaghanyānāṃ mā bhūḥ pūrva-saro mama
yaśas-kara-samācāraṃ khyātaṃ bhūvi dayā-karam
piturvākya-karaṃ rāmaṃ dhik tvāṃ dunvantama-trapam
ahamanta-karo nūnaṃ dhvāntasyeva divā-karaḥ
tava rākṣasa ! rāmasya neyaḥ karma-karopamaḥ
satāmaruṣ-karaṃ pakṣī vaira-kāraṃ narā'śinam
hantuṃ kalaha-kāro'sau śabda-kāraḥ papāta kham

paraṃ prakīrṇakāḥ
dhunvan sarva-pathīnaṃ khe vitānaṃ pakṣayorasau
māṃsa-śoṇita-saṃdarśaṃ tuṇḍa-ghātamayudhyata
na bibhāya, na jihrāya, na caklāma, na vivyathe
āghnāno vidhyamāno vā raṇān nivavṛte na ca
piśāca-mukha-dhaureyaṃ sa-cchatra-kavacaṃ ratham
yudhi kad-ratha-vad bhīmaṃbabhañja dhvaja-śālinam

paraṃ āmadhikāraḥ
saṃtrāsayāṃcakārā'riṃ, surān piprāya paśyataḥ,
sa tyājayāṃcakārā'riṃ sītāṃ viṃśati-bāhunā
a-sīto rāvaṇaḥ kāsāṃcakre śastrair nirākulaḥ,
bhūyas taṃ bhedikāṃcakre nakha-tuṇḍā''yudhaḥ kha-gaḥ
hantuṃ krodha-vaśādīhāṃcakrāte tau paraspasam,
na vā palāyāṃcakre vir dayāṃcakre na rākṣasaḥ
upāsāṃcakrire draṣṭuṃ deva-gandharva-kinnarāḥ,
chalena pakṣau lolūyāṃcakre kravyāt patatriṇaḥ
praluṭhitamavanau vilokya kṛttaṃ daśa-vadanaḥ kha-carottamaṃ prahṛṣyan
ratha-varamadhiruhya bhīma-dhuryaṃ sva-puramagāt parigṛhya rāma-kāntām

oṣāṃcakāra kāmā'gnir daśā-vaktramahar-niśam
vidāṃcakāra vaidehīṃ rāmādanya-nirutsukām
prajāgarāṃcakārārerīhāsvaniśamādarāt,
prabibhayāṃcakārā asau kākutsthādabhiśaṅkitaḥ
na jihrayāṃcakārā atha sītāmabhyartha tarjitaḥ
nāpyūrjāṃ bibharāmāsa vaidehyāṃ prasito bhṛśam
vidāṃkurvantu rāmasya vṛttamityavadat svakān,
rakṣāṃsi rakṣituṃ sītāmāśiṣac ca prayatnavān

prakīrṇakāḥŌ
rāmo api hata-mārīco nivartsyan khara-nādinaḥ
kroṣṭūn samaśṛṇot krūrān rasato aśubha-śaṃsinaḥ
āśaṅkamāno vaidehīṃ khāditāṃ nihatāṃ mṛtām
sa śatru-ghnasya sodaryaṃ dūrādāyāntamaikṣata
sītāṃ saumitriṇā tyaktāṃ sadhrīcīṃ trasnumekikāṃ
vijñāyā amaṃsta kākutsthaḥŌ"kṣaye kṣemaṃ saŌdurlabham"

paraṃ duhādiḥŌ
so'pṛcchal lakṣmaṇaṃ sītāṃ yācamānaḥ śivaṃ surān,
rāmaṃ yathāsthitaṃ sarvaṃ brātā brūte sma vihvalaḥ
saṃdṛśya śaraṇaṃ śūnyaṃ bhikṣamāṇo vanaṃ priyām
prāṇān duhannivā ātmānaṃ śokaṃ cittamavārudhat
"gatā syādavacinvānā kusumānyāśrama-drumān
ā yatra tāpasān dharmaṃ sutīkṣṇaḥ śāsti, tatra sā

paraṃ prakīrṇakāḥŌ
āḥ, kaṣṭaṃ, bata, hī-citraṃ, hūṃ, mātar, daivatāni dhik,
hā pitaḥ !, kvā asi he su-bhru !," bahvevaṃ vilalāpa saḥ,
ihā āsiṣṭhā aśayiṣṭeha sā, sa-khelamito agamat,
aglāsīt saṃsmarannitthaṃ maithilyā bharatā'grajaḥ
"idaṃ naktaṃ-tanaṃ dāma pauṣpametad divā-tanam,
śucevodbadhya śākhāyāṃ praglāyati tayā vinā,
aikṣiṣmahi muhuḥ suptāṃ yāṃ mṛtā āśaṅkayā vayam,
a-kāle durmaramaho, yaj jīvāmas tayā vinā,
a-kṣemaḥ parihāso ayaṃ parīkṣāṃ mā kṛthā mama,
matto mā antirdhathāḥ sīte ! mā raṃsthā jīvitena naḥ,

paraṃ sijadhikāraḥŌ
ahaṃ nyavadhiṣaṃ bhīmaṃ rākṣasaṃ krūra vikramam,
mā ghukṣaḥ patyurātmānaṃ, mā na ślikṣaḥ priyaṃ priye
mā sma drākṣīr mṛṣā doṣaṃ, bhaktaṃ mā māticikliśaḥ,
śailaṃ nyaśiśriyad vāmā, nadīṃ, nu pratyadudruvat
ai vācaṃ dehi dhairyaṃ nas tava hetorasusruvat
tvaṃ no matimivā aghāsīr naṣṭā, prāṇānivā'dadhaḥ
rudato aśiśvayac cakṣuŌ rāsyaṃ hetos tavā aśvayīt,
mriye ahaṃ, māṃ nirāsthaś cen, mā na vocaś cikīrṣitam
lakṣmaṇā ācakṣva, yadyākhyat sā kiñcit kopa-kāraṇam,
doṣe pratisamādhānaŌ majñāte kriyatāṃ katham
iha sā vyalipad gandhaiḥ, snāntīhā'bhyaṣicaj jalaiḥ,
ihā ahaṃ draṣṭumāhvaṃ tāṃ," smarannevaṃ mumoha saḥ
tasyā alipata śokā'gniḥ svāntaṃ kāṣṭhamiva jvalan,
aliptevā anilaḥ śīto vane taṃ, na tvajihladat
snānabhyaṣicatā ambho asau rudan dayitayā vinā
tathā abhyaṣikta vārīṇi pitṛbhyaḥ śoka-mūrcchitaḥ
tathā ā rto api kriyāṃ dharmyāṃ sa kāle nā amucat kvacit,
mahatāṃ hi kriyā nityā chidre naivā avasīdati
āhvāsta sa muhuḥ śūrān, muhurāhvata rākṣasān,
"eta sītādruhaḥ saṃkhye, pratyartayata rāghavam,
sva-poṣamapuṣad yuṣmān yā pakṣi-mṛga-śāvakāḥ !
adyutac cendunā sārdhaṃ, tāṃ prabrūta, gatā yataḥ"
girimanvasṛpad rāmo lipsur janaka-saṃbhavām,
tasminnāyodhanaṃ vṛttaṃ lakṣmaṇāyā'śiṣan mahatŌ
"sītāṃ jighāṃsū saumitre ! rākṣasāvāratāṃ dhruvam,
idaṃ śoṇitamabhyagraṃ saprahāre acyutat tayoḥ
idaṃ kavacamacyotīt, sā'śvo ayaṃ cūrṇīto rathaḥ,
ehyamuṃ girimanveṣṭumavagāhāvahe drutam
manyur manye mamā astambhīd, viṣādo astabhadudyatim,
ajārīdiva ca prajñā, balaṃ śokāt tathājarat
gṛdhrasyehāśvatāṃ pakṣau kṛtau, vīkṣasva lakṣmaṇa !
jighatsor nūnamāpādi dhvaṃso ayaṃ tāṃ niśā-carāt"
kruddho adīpi raghu-vyāghro, rakta-netro ajani kṣaṇāt,
ubodhi duḥsthaṃ trailokyaṃ, dīptairāpūri bhānu-vat
atāyyasyottamaṃ satvamapyāyi kṛta-kṛtya-vat,
upācāyiṣṭa sāmarthyaṃ tasya saṃrambhiṇo mahat
adohīva viṣādo asya, samaruddheva vikramaḥ,
samabhāvi ca kopena, nyaśvasīc cā''yataṃ muhuḥ
athā ālambya dhanū rāmo jagarja gaja-vikramaḥ,
"ruṇadhmi savitur mārgaṃ, bhinadmi kula-parvatān
riṇacmi jaladhes toyaṃ, vivinacmi divaḥ surān,
kṣuṇadmi sarpān pātāle, chinadmi kṣaṇadā-carān
yamaṃ yunajmi kālena samindhāno astra-kauśalam,
śuṣka-peṣaṃ pinaṣmyurvīmakhindānaḥ sva-tejasā
bhūtiṃ tṛṇadmi yakṣāṇāṃ, hinasmīndrasya vikramam,
bhanajmi sarva-maryādās, tanacmi vyoma vistṛtam
na tṛṇehmīti loko ayaṃ māṃ vinte niṣ-parākram,"
evaṃ vadan dāśarathirapṛṇag dhanuśā śaraṃ
nyavartayat sumitrā-bhūs taṃ cikīrṣuṃ jagat-kṣayam,
aikṣetāmāśramādārād girikalpaṃ patatriṇam
taṃ sītā-ghātinaṃ matvā hantuṃ rāmo abhyadhāvata,
"mā vadhiṣṭhā jaṭāyuṃ māṃ sītāṃ rāmā ahamaikṣiṣi"
upāsthitaivamukte taṃ sakhāyaṃ rāghavaḥ pituḥ,
papraccha jānakī-vārtāṃ saṃgrāmaṃ ca patatriṇam

rāvaṇamākhyāya dviṣantaṃ patatāṃ varaḥ
vraṇa-vedanayā glāyan mamāra giri-kandare,
tasyāgnyambu-kriyāṃ kṛtvā pratasthāte punar vanam
satvānajasraṃ ghoreṇa balā'pakarṣamaśnatā
kṣudhyatā jagṛhāte tau rakṣasā dīrgha-bāhunā
bhujau cakṛtatus tasya nistriṃśābhyāṃ raghūttmau,
sa chinna-bāhurapatad vihvalo hvalayan bhuvam
prakīrṇakāḥ

kṛtyā'dhikāraḥŌ
praṣṭavyaṃ pṛcchatas tasya kathanīyamavīvacat
ātmānaṃ vana-vāsaṃ ca jeyaṃ cā ariṃ raghūttamaḥ
"labhyā kathaṃ nu vaidehī, śakyo draṣṭuṃ kathaṃ ripuḥ,
sahyaḥ kathaṃ viyogaś ca, gadyametat tvayā mama"
"ahaṃ rāma ! śriyaḥ putro madya-pīta iva bhraman,
pāpa-caryo muneḥ śāpāj jāta" ityavadat sa tam
"prayātas tava yamyatvaṃ śastra-pūto bravīmi te,
rāvaṇena hṛtā sītā laṅkāṃ nītā surāriṇā
ṛṣyamūke anavadyo asti paṇya-bhrātṛ-vadhaḥ kapiḥ
sugrīvo nāma, varyo asau bhavatā cāru-vikramaḥ
tena vahyena hantāsi tvamaryaṃ puruṣā'śinām
rākṣasaṃ krūra-karmāṇaṃ śakrā'riṃ dūra-vāsinam
āste smaran sa kāntāyā hṛtāyā vālinā kapiḥ
vṛṣo yathopasaryāyā goṣṭhe gor daṇḍa-tāḍitaḥ
tena saṅgatamāryeṇa rāmā ajaryaṃ kuru drutam
laṅkāṃ prāpya tataḥ pāpaṃ daśa-grīvaṃ haniṣyasi
anṛtodyaṃ na tatrāsti, satya-vadyaṃ bravīmyaham
mitra-bhūyaṃ gatas tasya ripu-hatyāṃ kariṣyasi
ādṛtyas tena vṛtyena stutyo juṣyeṇa saṃgataḥ
ityaḥ śiṣyeṇa guruvad gṛdhyamarthamavāpsyasi
nā'kheyaḥ sāgaro apyanyas tasya sad-bhṛtya-śālinaḥ,
manyus tasya tvayā mārgyo, mṛjyaḥ śokaś ca tena te"
sa rājasūyaŌyājīva tejasā sūrya-sannibhaḥ
a-mṛṣodyaṃ vadan rucyo jagāhe dyāṃ niśā-caraḥ
a-kṛṣṭa-pacyāḥ paśyantau tato dāśarathī latāḥ
ratnā'nna-pāna-kupyānāmāṭatur naṣṭasaṃsmṛtī
samuttarantāva-vyathyau nadān bhidyoddhya-sannibhān
sidhya-tārāmiva khyātāṃ śabarīmāpatur vane
vasānāṃ valkale śūddhe vipūyaiḥ kṛta-mekhalām
kṣāmāmañjana-piṇḍā''bhā daṇdinīmajinā āstarām
pragṛhya-pada-vat sādhvīṃ spaṣṭa-rūpāma-vikriyām
a-gṛhyāṃ vīta-kāma-tvād deva-gṛhyāma-ninditām
dharma-kṛtya-ratāṃ nityama-kṛṣya-phala-bhojanām
dṛṣṭvā tāmamucad rāmo yugyā''yāta iva śramam
sa tāmūce atha-"kaccit tvamamāvāsyā-samanvaye
pit ṇāṃ kuruṣe kāryama-pākyaiḥ svādubhiḥ phalaiḥ
avaśya-pāvyaṃ pavase kaccit tvaṃ deva-bhāgghviḥ,
āsāvyamadhvare somaṃ dvijaiḥ kaccin namasyasi
ācāmyaṃ saṃdhyayoḥ kaccit satyak te na prahīyate,
kaccidagnimivā ānāyyaṃ kāle saṃmanyase atithim
na praṇāyyo janaḥ kaccin nikāyyaṃ te adhitiṣṭhati
deva-kārya-vighātāya dharmadrohī mahodaye !
kuṇḍa-pāyya-vatāṃ kaccidagnicityā-vatāṃ tathā
kathābhī ramase nityamupacāyya-vatāṃ śubhe !

prakīrṇakāḥŌ
vardhate te tapo bhīru ! vyajeṣṭhā vighna-nāyakān,
ajaiṣīḥ kāmaŌsaṃmohau, saṃprāpthā vinayena vā
nā āyasyasi tapasyantī, gurūn samyagatūtuṣaḥ
yamān nodavijiṣṭhās tvaṃ, nijāya tapase atuṣaḥ"
athā'rdhyaṃ madhuparkā''dyamupanīyā ādarādasau
arcayitvā phalairarcyau sarvatrā ākhyadanāmayam

paraṃ kṛdadhikāraḥŌ
"sakhyasya tava sugrīvaḥ kārakaḥ kapi-nandanaḥ,
drutaṃ draṣṭāsi maithilpāḥ," saivamuktvā tiro abhavat
nandanāni munīndrāṇāṃ ramaṇāni vanaukasām
vanāni bhejatur vīrau tataḥ pāmpāni rāghavau
"bhṛṅgā''lī-kokila-kruṅbhir vāśanaiḥ paśya lakṣmaṇa !
rocanair bhūṣitāṃ pampā- masmākaṃ hṛdayāvidham
paribhāvīṇi tārāṇāṃ paśya manthīni cetasām
udbhāsīni jale-jāni dunvanty-adayitaṃ janam
sarvatra dayitā'dhīnaṃ su-vyaktaṃ rāmaṇīyakam
yena jātaṃ priyā'pāye kad-vadaṃ haṃsa-kokilam
pakṣibhir vitṛdair yūnā śākhibhiḥ kusumotkiraiḥ
a-jño yo, yasya vā nā asti priyaḥ, praglo bhaven na saḥ
dhvanīnāmuddhamairebhir madhūnāmuddhayair bhṛśam
ājighraiḥ puṣpa-gandhānāṃ patagair glapitā vayam
dhārayaiḥ kusumormīṇāṃ pārayair bādhituṃ janān
śākhibhir hā hatā bhūyo hṛdayānāmudejayaiḥ
dadair duḥkhasya mādṛgbhyo dhāyairāmodamuttamam
limpairiva tanor vātaiś cetayaḥ syāj jvalo na kaḥ
avaśyāya-kaṇā''srāvāś cāru-muktā-phala-tviṣaḥ
kurvanti citta-saṃsrāvaṃ calat-parṇā'gra-saṃbhṛtāḥ
avasāyo bhaviṣyāmi duḥkhasyā asya kadā nvaham,
na jīvasyā avahāro māṃ karoti sukhinaṃ yamaḥ
dahye ahaṃ madhuno lehair dāvairugrair yathā giriḥ,
nāyaḥ ko'tra sa, yena syāṃ batā ahaṃ vigata-jvaraḥ
samāviṣṭaṃ graheṇeva grāheṇevā āttamarṇave
dṛṣṭvā gṛhān smarasyeva vanā'ntān mama mānasam
vātā''hati-calac-chākhā nartakā iva śākhinaḥ
duḥsahā hī parikṣiptāḥ kvaṇadbhirali-gāthakaiḥ
eka-hāyana-sāraṅga-gatī raghu-kulottamau
lavakau śatru-śaktīnāmṛṣyamūkamagacchatām
tau vāli-praṇidhī matvā sugrīvo acintayat kapiḥ,
"bandhunā vigṛhīto'haṃ bhūyāsaṃ jīvakaḥ katham"
sa śatru-lāvau manvāno rāghavau malayaṃ girim
jagāma sa-parīvāro vyoma-māyamivotthitam
śarma-daṃ mārutiṃ dūtaṃ viṣama-sthaḥ kapi-dvipam
śokā'panudama-vyagraṃ prāyuṅkta kapi-kuñjaraḥ
viśvāsa-prada-veṣo asau pathi-prajñaḥ samāhitaḥ
citta-saṃkhyo jigīṣūṇāmutpapāta nabhas-talam
surā-pairiva ghūrṇadbhiḥ śākhibhiḥ pavanā''hataiḥ
ṛṣyamūkamagād bhṛṅgaiḥ pragītaṃ sāma-gairiva
taṃ mano-haramāgatya giriṃ varma-harau kapiḥ
vīrau sukhā āharo avocad bhikṣur bhikṣārha-vigrahaḥ
"balināvamūmadrīndraṃ yuvāṃ stambe-ramāviva
ācakṣāthāṃ mithaḥ kasmācchaṅkareṇā api durgamam
vyāptaṃ guhā-śayaiḥ krūraiḥ kravyādbhiḥ sa-niśācaraiḥ
tuṅga-śaila-taru-channaṃ mānuṣāṇāma-gocaram
satvamejaya-siṃhā''ḍhyān stanaṃ-dhāya-sama-tviṣau
kathaṃ nāḍiṃdhamān mārgānāgatau viṣamopalān
attīrṇau vā kathaṃ bhīmāḥ saritaḥ kūlamudvahāḥ,,
āsāditau kathaṃ brūtaṃ na gajaiḥ kūlamudrujaiḥ
rāmo avocaddhanūmantam "āvāmabhraṃ-lihaṃ girim
aiva vidvan! pituḥ kāmāt pāntāvalpaṃ-pacān munīn
a-mitaṃ-pacamīśānaṃ sarva-bhogīṇamuttamam
āvayoḥ pitaraṃ viddhi khyātaṃ daśarthaṃ bhuvi
chalena dayitā araṇyād rakṣasā aruṃ-tudena naḥ
a-sūryaṃ-paśyayā mūrtyā hṛtā, tāṃ mṛgayāvahe"
pratyūce māruti rāmam Ō "asti vālīti vānaraḥ"
śamayedapi saṃgrāme yo lalāṭaṃ-tapaṃ ravim
ugraṃ-paśyena sugrīvas tena bhrātā nirākṛtaḥ,
tasya mitrīyato dūtaḥ saṃprāpto asmi vaśaṃ-vadaḥ
priyaṃ-vado api naivā ahaṃ bruve mithyā paraṃ-tapa !,
sakhyā tena daśa-grīvaṃ nihantāsi dviṣaṃ-tapam
vācaṃ-yamo'hamanṛte satyametad bravīmi te,
ehi, sarvaṃ-sahaṃ mitraṃ sugrīvaṃ kuru vānaram"
sarvaṃ-kaṣa-yaśaḥ-śākhaṃ rāma-kalpa-taruṃ kapiḥ
ādāyā' bhraṃ-kaṣaṃ prāyān malayaṃ phala-śālinam
meghaṃ-karamivāyāntamṛtuṃ rāmaṃ klamānvitāḥ
dṛṣṭvā mene nasugrīvo vāli-bhānuṃ bhayaṃ-karam
upāŌgnyakurutāṃ sakhyamanyonyasya priyaṃ-karau,
kṣemaṃ-karāṇi kāryāṇi paryālocayatāṃ tataḥ
āśitaṃ-bhavamutkruṣṭaṃ valgitaṃ śayitaṃ sthitam
bahvamanyata kākutsthaḥ kapīnāṃ svecchayā kṛtam
tato baliṃ-dama-prakhyaṃ kapi-viśvaṃ-bharā'dhipam
sugrīvaḥ prābravīd rāmaṃ vālino yudhi vikramam
"vasuṃ-dharāyāṃ kṛtsnāyāṃ nā'sti vāli-samo balī,
hṛdayaṃ-gamametat tvāṃ bravīmi, na parābhavam
dūra-gairanta-gair bāṇair bhavānatyanta-gaḥ śriyaḥ
api saṃkrandanasya syāt kruddhaḥ, kimuta vālinaḥ
vareṇa tu muner vālī saṃjāto dasyuho raṇe
a-vārya-prasaraḥ prātarudyanniva tamo'pahaḥ
atipriyatvān na hi me kātaraṃ pratipadyate
ceto vāli-vadhaṃ rāma ! kleśāpahamupasthitam
śīrṣa-ghātinamāyātamarīṇāṃ tvāṃ vilokayan
patighnī-lakṣmaṇopatāṃ manye'haṃ vālinaḥ śriyam
śatrughnān yudhi hastighno girīn kṣipyanna-kṛtrimān
śilpibhiḥ pāṇighaiḥ kruddhas tvayā jayyo abhyupāya-vān
āḍhyaṃ-karaṇa-vikrānto mahiṣasya suradviṣaḥ
priyaṃ-karaṇamindrasya duṣkaraṃ kṛtavān vadham
priyaṃŌbhāvukatāṃ yātas taṃ kṣipan yojanaṃ mṛtam
svarge priyaṃ-bhaviṣṇuś ca krtsnaṃ śakto apyabādhayan",
jijñāsoḥ śaktimastrāṇāṃ rāmo nyūna-dhiyaḥ kapeḥ
abhīnat pratipattyarthaṃ sapta vyoma spṛśas tarūn
tato vāli-paśau vadhye rāma-rtvig-jita-sādhvasaḥ
abhyabhūn nilayaṃ bhrātuḥ sugrīvo ninadan dadhṛk
guhāyā niragād vālī siṃho mṛgamiva dyuvan
bhrātaraṃ yuṅ bhiyaḥ saṃkhye ghoṣeṇā āpūrayan diśaḥ
vyāyacchamānayor mūḍho bhede sadṛśayos tayoḥ
bāṇamudyatamāyaṃsīdikṣvāku-kula-nandanaḥ
ṛṣyamūkamagāt klantaḥ kapir mṛga-sadṛg drutam
kiṣkindhā'drisadā''tyarthaṃ niṣpiṣṭaḥ koṣṇamucchvasan
kṛtvā vāli-druhaṃ rāmo mālayā sa-viśeṣaṇam
aṅgada-svaṃ punar hantuṃ kapighnā''hvāyayad raṇe
tayor vānara-senānyoḥ saṃprahāre tanucchidam
vālino dūra-bhāg rāmo bāṇaṃ prāṇā'damatyajat
vālinaṃ patitaṃ dṛṣṭvā vānarā ripu-ghātinam
bāndhavā''krośino bhejuranāthāḥ kakubho daśa
dhig dāśarathimityūcur munayo vana-vartinaḥ
upeyur madhu-pāyinyaḥ krośantyas taṃ kapi-striyaḥ
rāmamuccairupālabdha śūra-mānī kapi-prabhuḥ
vraṇa-vedanayā glāyansādhuṃ-manyama-sādhuvat
"mṛṣā asi tvaṃ havir-yājī rāghava ! chadma-tāpasaḥ
anya-vyāsakta-ghātitvād brahmaghnāṃ pāpa-saṃmitaḥ
pāpa-kṛt sukṛtāṃ madhye rājñaḥ puṇyakṛtaḥ sutaḥ
māmapāpaṃ durācāra ! kiṃ nihatyā abhidhāsyasi
agni-cit soma-sud rājā ratha-cakra-cidā''diṣu
analeṣviṣṭavān kasmān na tvayā apekṣitaḥ pitā
māṃsa-vikrayiṇaḥ karma vyādhasyā api vigarhitam
māṃ ghnatā bhavatā akāri niḥṣaṅkaṃ pāpa-dṛṣvanā
buddhipūrvaṃ dhruvan na tvā rāja-kṛtvā pitā khalam
sahayudhvānamanyena yo ahino māmanāgasam
pañca pañcanakhā bhakṣyā ye proktāḥ kṛta-jair dvijaiḥ,
kauśalyā-ja ! śaśā''dīnāṃ teṣāṃ naiko apyahaṃ kapiḥ
kathaṃ duṣṭhuḥ svayaṃ dharme prajās tvaṃ pālayiṣyasi,
ātmā'nujasya jihreṣi saumitres tvaṃ kathaṃ na vā
manye kiṃ-jamahaṃ ghnantaṃ tvāma-kṣattriya-je raṇe
lakṣmaṇā adhija ! durvṛtta ! prayuktamanujena naḥ"
pratyūce vālinaṃ rāmoŌ"nā akṛtaṃ kṛtavānaham
yajvabhiḥ sutvabhiḥ pūvair jaradbhiś ca kapīṣvara !
te hi jālair gale pāśais tiraścāmupaseduṣām
ūṣuṣāṃ para-dāraiś ca sārdhaṃ nidhanamaiṣiṣuḥ
ahaṃ tu ṣuṣruvānŌbhrātrā striyaṃ bhuktāṃ kanīyasā
upeyivānanūcānair ninditas-tvaṃ latā-mṛga !
anvanaiṣīt tato vālī trapā-vāniva rāghavam
nyakṣipac cā'ṅgadaṃ yatnāt kākutsthe tanayaṃ priyaṃ
mriyamāṇaḥ sa sugrīvaṃ proce sad-bhāvamāgataḥŌ
"saṃbhāviṣyāva ekasyāmabhijānāsi mātari
avasāva nagendreṣu, yat pāsyāvo madhūni ca,
abhijānīhi tat sarvaṃ, bandhūnāṃ samayo hyayam
daivaṃ na vidadhe nūnaṃ yugapat sukhamāvayoḥ,
śaśvad bahūva tad duḥsthaṃ yato na" itihā akarot
dadau sa dayitāṃ bhrātre mālāṃ cā'gryāṃ hiraṇmayīm,
rājyaṃ saṃdiśya bhogāmś ca mamāra vraṇa-pīḍitaḥ
tasya nirvartya kartavyaṃ sugrīvo rāghavā''jñayā
kiṣkindhā'dri-guhāṃ gantuṃ manaḥ praṇidadhe drutam
nāma-grāhaṃ kapibhiraśanaiḥ stūyamānaḥ samantā- danvag-bhāvaṃ raghu-vṛṣabhayor vānarendro virājan
abhyarṇe ambhaḥ-patana-samaye parṇalībhūta-sānuṃ kiṣkindhādriṃ nyaviśata madhu-kṣība-guñjad-dvirepham

tataḥ kartā vanā''kampaṃ vavau varṣā-prabhañjanaḥ,
nabhaḥ pūrayitāraś ca samunnemuḥ payo-dharāḥ
tarpaṇaṃ prajaniṣṇūnāṃ ṣasyānāma-malaṃ payaḥ
rociṣṇavaḥ sa-visphūrjā mumucur bhinna-vad ghanāḥ
nirākariṣṇavo bhānuṃ divaṃ vartiṣṇavo abhitaḥ
alaṃkariṣṇavo bhāntas taḍitvantaś cariṣṇavaḥ
tān vilokyā asahiṣṇuḥ san vilalānponmadiṣṇu-vat
vasan mālyavati glāsnū rāmo jiṣṇura-dhṛṣṇu-vat
"bhramī kadamba-saṃbhinnaḥ pavanaḥ śamināmapi
klami-tvaṃ kurute'tyarthaṃ megha-śīkara-śītalaḥ
saṃjvāriṇeva manasā dhvāntamāyāsinā mayā
drohi khadyota-saṃparki nayanā'moṣi duḥsaham
kurvanti parisāriṇyo vidyutaḥ paridevinam
abhyāghātibhirāmiśrāś cātakaiḥ parirāṭibhiḥ
saṃsargī paridāhīva śīto apyābhāti śīkaraḥ,
soḍhumākrīḍino aśakyāḥ śikhinaḥ parivādinaḥ
etā devānurodhinyo dveṣiṇya iva rāgiṇam
pīḍayanti janaṃ dhārāḥ patantyo anapakāriṇam
kūryād yoginamapyeṣa sphūrjā-vān parimohinam
tyāginaṃ sukha-duḥkhasya parikṣepyambhasāmṛtuḥ
vikatthī yācate prattama-viśrambhī muhur jalam
parjanyaṃ cātakaḥ pakṣī nikṛntanniva mānasam
pralāpino bhaviṣyanti kadā nvete apalāṣiṇaḥ"
pramāthino viyuktānāṃ hiṃsakāḥ pāpa-dardurāḥ
nindako rajaniṃmanyaṃ divasaṃ kleśako niśām
prāvṛṣyanaiṣīt kākutsthaḥ kathaṃcit paridevakaḥ
athopaśarade apaśyat krauñcānāṃ ceṣṭanaiḥ kulaiḥ
utkaṇṭhā-vardhanaiḥ śubhraṃ ravaṇairambaraṃ tatam
vilokya dyotanaṃ candraṃ lakṣmaṇaṃ śocano avadatŌ
"paśya dandramaṇān haṃsānaravindaŌsamutsukān
kapiś caṅkramaṇo adyāpi nā asau bhavati gardhanaḥ,
kurvanti kopanaṃ tārā maṇḍanā gaganasya mām
nā avaityāpyāyitāraṃ kiṃ kamalāni raviṃ kapiḥ
dīpitāraṃ dinā''rambhe nirasta-dhvānta-saṃcayam
atīte varṣuke kāle, pramattaḥ sthāyuko gṛhe
gāmuko dhruvamadhvānaṃ sugrīvo vālinā gatam
jalpākībhiḥ sahā āsīnaḥ strībhiḥ prajavinā tvayā
gatvā lakṣmaṇa ! vaktavyo jayinā niṣṭhuraṃ vacaḥ
śaile viśrayiṇaṃ kṣipramanādariṇamabhyamī
nyāyaṃ paribhavī brūhi pāpama-vyathinaṃ kapim
spṛhayāluṃ kapiṃ strībhyo nidrāluma-dayālu-vat
śraddhāluṃ bhrāmaraṃ dhāruṃ sadrumadrau vada drutam"
sṛmaro bhaṅgura-prajño gṛhītvā bhāsuraṃ dhanuḥ
viduro jitvaraḥ prāpa lakṣmaṇo gatvarān kapīn
taṃ jāgarūkaḥ kāryeṣu dandaśūka-ripuṃ kapiḥ
a-kampraṃ mārutir dīpraṃ namraḥ prāveśayad guhām
kamrābhirāvṛtaḥ strībhirāśaṃsuḥ kṣemamātmanaḥ
icchuḥ prasādaṃ praṇayan sugrīvaḥ prāvadan nṛpam
"ahaṃ svapnak prasādena tava vandārubhiḥ saha
a-bhīruravasaṃ strībhir bhāsurābhirīheśvaraḥ
vidyan-nāśaṃ raver bhāsaṃ vibhrājaṃ śaśa-lāñchanam
rāma-pratteṣu bhogeṣu nāhamajñāsiṣaṃ rataḥ
eṣa śoka-cchido vīrān prabho ! samprati vānarān
dharā-śaila-samudrāṇāmanta-gān prahiṇomyaham

niradhikārakṛtŌ
rāghavasya tataḥ kāryaṃ kārur vānara-puṅgavaḥ
sarva-vānara-senānāmāśvāgamanamādiśat
"vayamadyaiva gacchāmo rāmaṃ draṣṭuṃ tvarā'nvitāḥ
kārakā mitra-kāryāṇi sītā-lābhāya", so abravīt"
tataḥ kapīnāṃ saṃghātā harṣād rāghava-bhūtaye
pūrayantaḥ samājagmur bhaya-dāyā diśo daśa
sugrīvā'ntikamāseduḥ sādayiṣyāma ityarim
kariṣyanta ivā'kasmād bhuvanaṃ nir-daśānanam
kartā asmi kāryamāyātairebhirityavagamya saḥ
kākutstha-pādapa-cchāyāṃ sīta-sparśāmupāgamat
kāryaṃ sāra-nibhaṃ dṛṣṭvā vānarāṇāṃ samāgamam
avain nāśaṃ daśā''syasya nirvṛttamiva rāghavaḥ
tataḥ kapi-samāhārame'kaniścāyamāgatam
upādhyāya'ivā''yāmaṃ sugrīvo'dhyāpipad diśām
sa-jalā'mbho-da-saṃrāvaṃ hanu-mantaṃ sahā'ṅgadam
jāmbavaṃ nīla-sahitaṃ cāru-sandrāvamabravītŌ
"yāta yūyaṃ yama-śrāyaṃ diśaṃ nāyena dikṣaṇām
vikṣāvas toya-viśrāvaṃ tarjayanto mahodadheḥ
unnāyānadhigacchantaḥ pradrāvair vasudhā-bhṛtām
vanā'bhilāvān kurvantaḥ svecchayā cāru-vikramāḥ
sadodgāra-sugandhīnāṃ phalānāmalamāśitāḥ
utkāreṣu ca dhānyānāmanabhīṣṭa-parigrahāḥ
saṃstāvamiva śṛṇvantaś chandogānāṃ mahādhvare
śiñjitaṃ madhu-lehānāṃ puṣpa-prastāra-śāyinām
ālocayanto vistāramambhasāṃ dakṣiṇodadheḥ
svādayantaḥ phala-rasaṃ muṣṭi-saṃgrāha-pīḍitam
nyāyyaṃ yad yatra, tat kāryaṃ paryāyeṇā avirodhibhiḥ,
niśopaśāyaḥ kartavyaḥ phaloccāyaś ca saṃhataiḥ
sītā rakṣo-nikāyeṣu stoka-kāyaiś chalena ca
mṛgyā śatru-nikāyānāṃ vyāvahāsīmanāśritaiḥ
sāṃrāviṇaṃ na kartavyaṃ, yāvan nā''yāti darśanam,
saṃdṛṣṭāyāṃ tu vaidehyāṃ nigrāho vo'rthavānareḥ
pragrāhairiva pātrāṇāmanveṣyā maithilī kṛtaiḥ
jñātavyā ceṅgitair dhyāyantī rāghavā''gamam
vedi-vat sa-parigrāhā yajñayaiḥ saṃskṛtā dvijaiḥ
dṛśyā māsa-tamāgahnaḥ prāga-nindita-veśa-bhṛt
nīvāra-phala-mūlā'śānṛṣīnapyatiśerate
yasya guṇā niruddrāvās tāṃ drutaṃ yāta, paśyata
ucchrāya-vān ghanā''rāvo vānaraṃ jaladā'ravam
dūrā''plāvaṃ hanū-mantaṃ rāmaḥ proce gajā''plavaḥ
"avagrāhe yathā vṛṣṭiṃ prārthayante kṛṣīvalāḥ,
prarthayadhvaṃ tathā sītāṃ, yāta sugrīva-śāsanam
vaṇik pragrāha-vān yadvat kāle carati siddhaye,
deśā'pekṣās tathā yūyaṃ yātā ādāyā'ṅgulīyakam"
abhijñānaṃ gṛhītvā te samutpetur nabhas-talam
vājinaḥ syandane bhānor vimukta-pragrahā iva
udak śatavaliṃ koṭyā, suṣeṇaṃ pakṣimāṃ tathā
diśaṃ prāsthāpayad rājā vānarāṇāṃ kṛta-tvaraḥ
prācīṃ tāvadbhira-vyagraḥ kapibhir vinato yayau
a-pragrāhairivā''dityo vājibhir-dūra-pātibhiḥ
yayur vindhyaṃ śaran-meghaiḥ prāvāraiḥ pravarairiva
pracchannaṃ māruti-praṣṭhāḥ sītāṃ draṣṭuṃ plavaṅgamāḥ
paribhāvaṃ mṛgendrāṇāṃ kurvanto naga-mūrdhasu
vindhye tigmāṃśu-mārgasya ceruḥ paribhavopame
bhremuḥ śiloccayāṃs tuṅgānutteruratarān nadān
āśaṃsavo lavaṃ śatroḥ sītāyāś ca viniścayam
ādareṇa gamaṃ cakrur viṣamesvapya-saṅghasāḥ
vyāpnuvanto diśo anyādān kurvantaḥ sa-vyadhān harīn
saṃceruḥ sa-hasāḥ kecida,-svanāḥ kecidāṭiṣuḥ
saṃyāma-vanto yati-van, nigadānapare amucan
atha klamāda-niḥkvāṇā narāḥ kṣīṇa-paṇā iva
a-madāḥ sedurekasmin nitambe nikhilā gireḥ
tataḥ sa-saṃmadās tatra niraikṣanta patatriṇaḥ
guhā-dvāreṇa niryātaḥ samajena paśūniva
vīnāmupasaraṃ dṛṣṭvā te anyonyāpahavā guhām
prāviśannāhava-prajñā āhāvamupalipsavaḥ
kurvanto havamāptānāṃ pipāsā-vadha-kāṅkṣiṇaḥ
dvāraṃ tamo-ghana-prakhyaṃ guhāyāḥ prāviśan drutam
tasminnantarghaṇe apaśyan praghāṇe saudha-sadmanaḥ
lauhodghana-ghana-skandhā lalitā'paghanāṃ striyam
sā stambaghna-pada-nyāsān vighanendu-sama-dyutiḥ
parighoru-bhujānāha hasantī svāgataṃ kapīn
piprāyā adri-guhopaghnānudghān saṃghasamāgatān
phalair nānā-rasaiś citraiḥ svādu-śītaiś-ca vāribhiḥ
nighā'nigha-taru-cchanne tasmiṃs te labdhrimaiḥ phalaiḥ
tṛptās tāṃ bhrājathu-matīṃ papracchuḥ-"kasya pūriyam"
"rakṣṇaṃ karoṣi kasmāt tvaṃ, yatnenā ākhyāyatāṃ śubhe !
svapne nidhi-vadābhāti tava saṃdarśanaṃ hi naḥ
tato jaladhi-gambhīrān vānarān pratyavāca sāŌ
"iyaṃ dānava-rājasya pūḥ sṛṣṭir viśvakarmaṇaḥ
jihataś ca sthitiṃ bhindan dānavo'sau jala-dviṣā,
duhitā merusāvarṇerahaṃ nāmnā svayaṃ-prabhā
jūtimicchatha cet tūrṇaṃ, kīrtiṃ vā pātumātmanaḥ
karomi vā bahir-yūtīn, pidhadhvaṃ pāṇibhirdṛśaḥ"
prajyā-yatī niruddhā'kṣān vidyevā'nuṣṭhita-kriyān
niracikramadicchā-to vānarāṃś caṅkramā-vataḥ
niṣkramya śikṣayā tasyās trapā-vanto rasā-talāt
jñātvā māsumatikrāntaṃ vyathāmavalalambire
cintā-vantaḥ kathāṃ cakrurupadhā-bheda-bhīravaḥ
"a-kṛtvā nṛ-pateḥ kāryaṃ pūjāṃ lapsyāmahe katham
prāyopāsanayā śāntiṃ manvāno vāli-saṃbhavaḥ
yuktvā yogaṃ sthitaḥ śaile vivṛṇvaṃścitta-vedanām
praskandikāmiva prāpto dhyātvā brūte sma jāmbavān
"dhik śālabhañjikā-prakhyān viśayān kalpanā-rucīn,
yāṃ kāriṃ rāja-putro, ayamanutiṣṭhati, tāṃ kriyām
ahamapyanutiṣṭhāmi" so apyuktvaivamupāviśat
uvāca mārutir vṛddhe saṃnyāsinyatra vānarāt
"ahaṃ paryāyaŌsaṃprāptāṃ kurve prāyopaveśikām
a-bhāve bhavatāṃ yo asmin jīvet, tasyā'stva-jīvaniḥ,"
ityuktvā sarva evā asthur baddhvā yogā''sanāni te
a-kleśyamasinā agnyantaṃ kabandha-vadhamabhyadhuḥ,
dhiṅ naḥ prapatanaṃ ghoraṃ kledā'ntatvama-nātha-vat
tato manda-gataḥ pakṣī teṣāṃ prāyopaveśanam
aśanīyamivāśaṃsur mahānāyāda-śobhanaḥ
deha-vraścana-tuṇḍā'graṃ taṃ vilokyā aśubhā''karam
pāpa-gocaramātmānamaśocan vānarā muhuḥ
"jaṭāyuḥ puṇya-kṛt pakṣī daṇḍakāraṇya-sañcaraḥ
kṛtvā rāghava-kāryaṃ yaḥ svarā''rūḍho agni-saṃskṛtaḥ
narakasyā avatāro ayaṃ pratyakṣo asmākamāgataḥ,
a-ceṣṭā yadihā anyāyādanenā atsyāmahe vayaṃ
hṛdayodaṅka-saṃsthānaṃ kṛtāntā''nāya-sannibham
śarīrā''khana-tuṇḍā'graṃ prāpyā-'muṃ śarma durlabham
īṣadāḍhyaṅkaro apyeṣa na paratrā aśubha-kriyā,
asmānattumito abhyeti pariglāno bubhukṣayā"
saṃprāpya vānarān pakṣī jagāda madhuraṃ vacaḥŌ
"ke yūyaṃ durupasthāne manasā apyadri-mūrdhani
prakīrṇakāḥ
ātmanaḥ paridevadhve kurvanto rāma-saṃkathām,
samānodaryamasmākaṃ jaṭāyuṃ ca sthuthā ādarāt
śaṅkā-dhavitra-vacanaṃ pratyūcur vānarāḥ khagamŌ
"vayaṃ śatru-lavitreṣor dūtā rāmasya bhū-pateḥ
kenā api dauṣkuleyena kulyāṃ māhākulīṃ priyām
hṛtāṃ māhākulīnasya tasya lipsāmahe vayam
triṃśattamamahar yātaṃ matvā pratyāgamā'vadhim
a-kṛtā'rthā viśīdantaḥ para-lokamupāsmahe
mriyāmahe, na gacchāmaḥ kauśalyāyani-vallabhām
upalambhyāma-paśyantaḥ kaumārīṃ patatāṃ vara !"
jagāda vānarān pakṣī-"nādhyagīḍhvaṃ dhruvaṃ smṛtim
yūyaṃ saṃkuṭiyuṃ yasmāt kāle asminnadhyavasyatha
nā'yamudvijituṃ kālaḥ svāmi-kāryād bhavādṛśām
hṛta-bhārye cyute rājyād rāmo paryutsuke bhṛśam
yatnaṃ prorṇavituṃ tūrṇaṃ diśaṃ kuruta dakṣiṇām,
prorṇuvitrīṃ divas tatra purīṃ drakṣyatha kāñcanīm
laṅkāṃ nāmnā girer mūrdhni rākṣasendreṇa pālitām
nirjitya śakramānītā dadṛśur yāṃ sura-striyaḥ
babhūva yā adhiśailendraṃ mṛditvevendra-gocaram
kuṣitvā jagatāṃ sāraṃ saikā śaṅke kṛtā bhuvi
a-mṛḍitvā sahasrā'kṣaṃ kliśitvā kauśalair nijaiḥ
uditvā alaṃ ciraṃ yatnāt saikā dhātrā vinirmitā
muṣitvā dhana-daṃ pāpo yāṃ gṛhītvā āvasad dviṣan,
tāṃ ruditveva śakreṇa yāta laṅkāmupekṣitām
viditvā śaktimātmīyāṃ rāvaṇaṃ vijighṛkṣavaḥ
uktaṃ pipṛcchiṣūṇāṃ vo mā sma bhūta suṣupsavaḥ
nā avividiṣumbhyeti sampad rurudiṣuṃ naram,
kiṃ mumuṣiṣu-vad yāta dviṣo nā apacikīrṣayā
bubhutsavo drutaṃ sītāṃ bhutsīdhvaṃ, prabravīmi vaḥ,
mā ca bhuddhvaṃ mṛṣoktaṃ naḥ, kṛṣīḍhvaṃ svāmine hitaṃ
samagadhvaṃ puraḥ śatror, modayadhvaṃ raghūttamam,
nopāyadhvaṃ bhayaṃ, sītāṃ nopāyaṃsta daśānanaḥ
tataḥ prāsthiṣatā adrīndraṃ mahendraṃ vānarā drutam
sarve kilakilāyanto, dhairyaṃ cā''dhiṣatā adhikam
nikuñje tasya vartitvā ramye prakṣveditāḥ param
maṇi-ratnā'dhiśayitaṃ pratyudaikṣanta toya-dhim
a-marṣitamiva ghnantaṃ taṭā'drīn malilormibhiḥ
śriyā samagraṃ dyutitaṃ madeneva praloṭhitam
pūtaṃ śītair nabhasvadbhir granthitveva sthitaṃ rucaḥ
gumphitveva nirasyantaṃ taraṅgān sarvato muhuḥ
vañcitvā apyambaraṃ dūraṃ svasmiṃs tiṣṭhantamātmani
tṛṣitvevā aniśaṃ svādu pibantaṃ saritāṃ payaḥ
dyutitvā śaśinā naktaṃ raśmibhiḥ parivardhitam
meror jetumivā ābhogamuccair didyotiṣuṃ muhuḥ
vilokya saliloccayānadhi-samudramabhraṃlihān bhraman-makara bhīṣaṇaṃ samadhigamya cā adhaḥ payaḥ
gamā''gama-sahaṃ drutaṃ kapi-vṛṣāḥ paripraiṣayan gajendra-guru-vikramaṃ taru-mṛgottamaṃ mārutim

āgādhata tato vyoma hanūmānuru-vigrahaḥ,
atyaśerata tad-vegaṃ na suparṇā'rka-mārutāḥ
abhāyata yathā'rkeṇa suprātena śaran-mukhe,
gamyamānaṃ na tenā''sīdagataṃ krāmatā puraḥ
viyati vyatyatanvātāṃ mūrtī hari-payonidhī,
vyatyaitāṃ cottamaṃ mārgamarkendrendu-niṣevitam
vyatijigye samudro'pi na dhairyaṃ tasya gacchataḥ
vyatyagacchan na ca gataṃ pracaṇḍo'pi prabhañjanaḥ
vyatighnantīṃ vyatighnantāṃ rākṣasīṃ pavanā''tmajaḥ
jaghānā''viśya vadanaṃ niryāt bhittvodaraṃ drutam
anyonyaṃ sma vyatiyutaḥ śabdān śabdais tu bhīṣaṇān
udanvāṃś cāniloddhūto mriyamāṇā ca rākṣasī
nyavikṣata mahā-grāha-saṃkulaṃ makarā''layam
saikā bahūnāṃ kurvāṇā nakrāṇāṃ svā''śitambhavam
kṛtenopakṛtaṃ vāyoḥ parikrīṇānamutthitam
pitrā saṃrakṣitaṃ śakrāt sa mainākā'drimaikṣata
khaṃ parājayamāno'sāvunnatya pavanā'tmajam
jagādā'drir "vijeṣīṣṭhā mayi viśramya vairiṇam
phalānyādatsva citrāṇi, parikrīḍasva sānuṣu,
sādhvanukrīḍamānāni paśya vṛndāni pakṣiṇām
kṣaṇaṃ bhadrā'vatiṣṭhasva, tataḥ prasthāsyase punaḥ
na tat saṃsthāsyate kāryaṃ dakṣeṇorīkṛtaṃ tvayā
tvayi nas tiṣṭhate prītis tubhyaṃ tiṣṭhāmahe vayam,
uttiṣṭhamānaṃ mitrā'rthe kas tvāṃ na bahu manyate
ye sūryamupatiṣṭhante mantraiḥ saṃdhyā-trayaṃ dvijāḥ,
rakṣobhis tāpitās te'pi siddhiṃ dyāyanti te'dhunā
a-vyagramupatiṣṭhasva vīra ! vāyorahaṃ suhṛt,
ravir vitapate'tyarthamāśvasya mayi gamyatām
tīvramuttapamāno ayama-śakyaḥ soḍhumātapaḥ,
āghnāna iva saṃdīptairalātaiḥ sarvato muhuḥ
saṃśṛṇuṣva kape ! matkaiḥ saṃgacchasva vanaiḥ śubhaiḥ,
samāranta mamā abhīṣṭāḥ saṃkalpās tvayyupāgate
ke na saṃvidrate, vāyor mainākā'drir yathā sakhā,
yatnādupāhvaye pratītaḥ, saṃhvayasva vivakṣitam
dyāmivāvayamānaṃ tamavocad bhūdharaṃ kapiḥ
upakurvantamatyarthaṃ prakurvāṇo'nujīvi-vat
"kula-bhāryāṃ prakurvāṇamahaṃ draṣṭuṃ daśānanam
yāmi tvarā-vān śailendra !, mā kasyacidupaskṛthāḥ
yo'pacakre vanāt sītāmadhicakre na yaṃ hariḥ,
vikurvāṇaḥ svarānadya balaṃ tasya nihanmyaham
vikurve nagare tasya pāpasyā adya raghu-dviṣaḥ,
vineṣye vā priyān prāṇānudāneṣye'thavā yaśaḥ
vineṣye krodhamathavā kramamāṇo'ri-saṃsadi"
ityuktvā khe parākraṃsta tūrṇaṃ sūnur nabhasvataḥ
parīkṣitumupākraṃsta rākṣasī tasya vikramam
divamākramamāṇeva ketu-tārā bhaya-pradā
jale vikramamāṇāyā hanūmān śata-yojanam
āsyaṃ praviśya nirayādaṇūbhūyā apracetitaḥ
draṣṭuṃ prakramamāṇo asau sītāmambhonidhes taṭam,
upākraṃstā ākulaṃ ghoraiḥ kramamāṇair niśācaraiḥ
ātmānamapajānānaḥ śaśa-mātro anayad dinam,
jñāsye rātrāviti prājñaḥ pratyajñāsta kriyā-paṭuḥ
saṃjānānān paridharan rāvaṇā'nucarān bahūn
laṅkāṃ samāviśad rātrau vadamāno'ri-durgamām
kiṃcin nopāvadiṣṭā asau, kenacid vyavadiṣṭa na,
śṛṇvan saṃpravadamānād rāvaṇasya guṇān janāt
jalpitotkruṣṭa-saṃgīta-pranṛtta-smita-valgitaiḥ
ghoṣasyānvavadiṣṭeva laṅkā putā-kratoḥ puraḥ
aid vipravadamānais tāṃ saṃyuktāṃ brahma-rākṣasaiḥ
tathā'vagiramāṇaiś ca piśācair māmsa-śoṇitam
yathā-svaṃ saṃgirante sma goṣṭhīṣu svāmino guṇān,
pāna-śauṇḍāḥ pathaḥ kṣībā vṛndairudacaranta ca
yānaiḥ samacarantā anye kuñjarā'śva-rathā''dibhiḥ,
saṃprāyacchanta bandībhiranye puṣpa-phalaṃ śubham
kopāt kāścit priyaiḥ prattamupāyaṃsata nā''savam,
prema jijñāsamānābhyas tābhyo''śapsata kāminaḥ
prādidṛkṣata no nṛtyaṃ, nā aśuśrūṣata gāyanān
rāmaṃ susmūrṣamāṇo'sau kapir viraha-duḥkhitam
anujijñāsatevā'tha laṅkā-darṣanamindunā
tamo'pahavimuktāṃ'śu pūrvasyāṃ diśyudaiyata
āśuśrūṣan sa maithilyā vārtāṃ harmyeṣu rakṣasām
śīyamāna'ndhakāreṣu samacārīda-śaṅkitaḥ
śata-sāhasramārakṣaṃ madhyagaṃ rakṣasāṃ kapiḥ
dadarśa, yaṃ kṛtānto'pi mriyetā''sādya bhīṣaṇam,
adhyāsisiṣamāṇe atha viyan-madhyaṃ niśā-kare
kāsāṃcakre purī saughairatīvodbhāsibhiḥ sitaiḥ
induṃ caṣaka-saṃkrāntamupāyuṅkta yathā'mṛtam,
payuñjānaḥ priyā vācaḥ samājā'nurato janaḥ
saṃkṣṇuvāna ivotkaṇṭhāmupābhuṅkta surāmalam
jyotsnāyāṃ vigalan-mānas taruṇo rakṣasāṃ gaṇaḥ
madhvapāyayata svacchaṃ sotpalaṃ dayitā'ntike
ātmānaṃ suratā''bhoga-viśrambhotpādanaṃ muhuḥ
abhīṣayanta ye śakraṃ rākṣasā raṇa-paṇḍitāḥ
avismāpayamānas tān kapiroṭīd gṛhād gṛham,
sītāṃ didṛkṣuḥ pracchannaḥ so agardhayata rākṣasān,
avañcayata māyāś ca sva-māyābhir naradviṣām,
apalāpayamānasya śatrūṃs tasyā'bhavan matiḥ
"mithyā kārayate cārair ghoṣaṇāṃ rākṣasā'dhipaḥ"
gūhamānaḥ sva-māhātmyamaṭitvā mantri-saṃsadaḥ
nṛbhyo apavadamānasya rāvaṇasya gṛhaṃ yayau,
diśo dyotayamānābhir divya-nārībhirākulam
śriyamāyacchamānābhiruttamābhiranuttamām
nityamudyacchamānābhiḥ smarasaṃbhoga-karmasu
jānānābhiralaṃ līlā-kila kiṃcita-vibhramān
svaṃ karma kārayannāste niścinto yā jhaṣa-dhvajaḥ,
svārthaṃ kārayamāṇābhir yūno mada-vimohitān
kāntiṃ svāṃ vahamānābhir yajantībhiḥ sva-vigrahān
netrairiva pibantībhiḥ paśyatāṃ citta-saṃhatīḥ
tā hanūmān parākurvannagamat puṣpakaṃ prati
vimānaṃ mandarasyādreranukurvadiva śriyam
tasmin kailāsa-saṃkāśāṃ śiraḥ-śṛṅgaṃ bhaja-drumam
abhikṣipantamaikṣiṣṭa rāvaṇaṃ parvata-śriyam
pravahantaṃ sadāmodaṃ suptaṃ parijanā'nvitam
maghone parimṛṣyantamārabhantaṃ paraṃ smare
vyaramat pradhanād yasmāt paritrastaḥ sahasra-dṛk,
kṣaṇaṃ paryaramat tasya darśanān mārutā''tmajaḥ
upāraṃsīc ca saṃpaśyan vānaras taṃ cikīrṣitāt
ramyaṃ merumivā''dhūta-kānanaṃ śvasanormibhiḥ
dṛṣṭvā dayitayā sākaṃ rahībhūtaṃ daśānanam
nā atra sītetyupāraṃsta durmanā vāyu-saṃbhavaḥ
tataḥ prākāramārohat kṣapāṭānavibodhayan,
nā'yodhayat samartho'pi sītā-darśana-lālasaḥ
adhyāsīd, "rāghavasyā ahaṃ nāśayeyaṃ kathaṃ śucam,
vaidehyā janayeyaṃ vā kathamānandamuttamam
dṛṣṭvā rāghava-kāntāṃ tāṃ drāvayiṣyāmi rākṣasān,
tasyā hi darśanāt pūrvaṃ vikramaḥ kārya-nāśa-kṛt
cintayannitthamuttuṅgaiḥ prāvayantīṃ divaṃ vanaiḥ
aśoka-vanikāmārādapaśyat stabakā''citām
tāṃ prāviśat kapi-vyāghras tarūna-calayan śanaiḥ
a-trāsayan vana-śayān suptān śākhāsu pakṣiṇaḥ
avād vāyuḥ śanair yasyāṃ latāṃ nartayamāna-vat
nā''yāsayanta saṃtrastā ṛtavo'nyonya-saṃpadaḥ
jyotsnā amṛtaṃ śaśī vasyāṃ vāpīr vikasitotpalāḥ
apāyayata saṃpūrṇaḥ sadā daśa-mukhā''jñayā
prādamayanta puṣpeṣuṃ yasyāṃ bandyaḥ samāhṛtāḥ
parimohayamāṇābhī rākṣasībhiḥ samāvṛtāḥ
yasyāṃ vāsayate sītāṃ kevalaṃ sma ripuḥ smarāt
na tvarocayatā ātmānaṃ caturo vṛddhi-mānapi
mandāyamāna-gamano haritāyat-taruṃ kapiḥ,
drumaiḥ śakaśakāyadbhir mārutenā āṭa sarvataḥ
asyandannindu-maṇayato, vyarucan kumudā''karāḥ,
aloṭhiṣata vātena prakīrṇaḥ stabakoccayāḥ
sītā'ntike vivṛtsantaṃ vartsyat-siddhiṃ plavaṅgamam
patatriṇaḥ śubhā mandramānuvānās tvajihladan
vartiṣyamāṇamātmānaṃ sītā patyurivā antike
udapaśyat tadā tathyair nimittairiṣṭa-darśanaiḥ
"niravartsyan na ced vārtā sītāyā, vitathaiva naḥ
akalpsyadudyatiḥ sarvā", hanūmānityacintayat

vṛkṣād vṛkṣaṃ parikrāman rāvaṇād bibhyatīṃ bhṛśam
śatros trāṇama-paśyantīma-dṛśyo janakā''tmajām
tāṃ parājayamānāṃ sa prīte rakṣyāṃ daśā''nanāt
antardadhānāṃ rakṣobhyo malināṃ mlāna-mūrdhajām
rāmādadhīta-saṃdeśo vāyor jātaś cyuta-smitām
prabhavantīmivādityādapaśyat kapi-kuñjaraḥ
rocamānaḥ ku-dṛṣṭibhyo rakṣobhyaḥ prattavān śriyam
ślāghamānaḥ para-strībhyas tatra''gād rākṣasā'dhipaḥ
aśapta nihnuvāno asau sītāyau smara-mohitaḥ,
dhārayānniva caitasyai vasūni pratyapadyata
tasyai spṛhayamāṇo asau bahu priyamabhāṣata,
sānunītiś ca sītāyai na akrudhyan, nāpyasūyata
"saṃkrudhyasi mṛśā kiṃ tvaṃ didṛkṣuṃ māṃ mṛgekṣaṇe !,
īkṣitavyaṃ para-strībhyaḥ sva-dharmo rakṣasāmayam
śṛṇvadbhyaḥ pratiśṛṇvanti madhyamā bhīru ! nottamāḥ,
gṛṇadbhyo anugṛṇantyanye akṛtā'rthā, naiva mad-vidhāḥ
iccha snehena dīvyantī viṣayān bhuvaneśvaram,
saṃbhogāya parikrītaḥ kartāsmi tava nā apriyam
āssva sākaṃ mayā saudhe, mā'dhiṣṭhā nir-janaṃ vanam
mā adhivātsīr bhuvaṃ, śayyāmadhiśeṣva smarotsukā
abhinyavikṣathās tvaṃ me yathaivā'vyāhatā manaḥ,
tavā'pyadhyāvasantaṃ māṃ mā rautsīr hṛdayaṃ tathā
mā avamaṃsthā nāmasyantam-kārya-jñe ! jagat-patim,
saṃdṛṣṭe mayi kākutsthama-dhanyaṃ kāmayeta ? kā
yaḥ payo dogdhi pāṣāṇaṃ, sa rāmād bhūtimāpnuyāt,
rāvaṇaṃ gamaya prītiṃ bodhayantaṃ hitā'hitaṃ
prīto ahaṃ bhojayiṣyāmi bhavatīṃ bhuvana-trayam,
kiṃ vilāpayase'tyarthaṃ, pārśve śāyaya rāvaṇam
ājñāṃ kāraya rakṣobhir, mā priyāṇyupahāraya,
kaḥ śakreṇa kṛtaṃ necchedadhimurdhānamañjalim
kārakādhikāraḥ

vacanaṃ rakṣasāṃ patyuranu kruddhā pati-priyā
pāpā'nuvāsitaṃ sītā rāvaṇaṃ prābravīd vacaḥ
"na bhavānanu rāmaṃ cedupa śūreṣu vā, tataḥ
apavāhya cchalād vīrau kimarthaṃ māmihā aharaḥ,
"upa-śūraṃ na te vṛttaṃ kathaṃ rātriṃcarā'dhama !
yat saṃpratyapalokebhyo laṅkāyāṃ vasatir bhayāt
ā rāma-darśanāt pāpa ! vidyotasva striyaḥ prati
sad-vṛttānanu dur-vṛttaḥ parastrīṃ jāta-manmathaḥ
abhi dyotiṣyate rāmo bhavantama-cirādiha,
udgūrṇa-bāṇaḥ saṃgrāme yo nārāyaṇataḥ prati
kuto adhiyāsyasi krūra ! nihatas tena patribhiḥ
na sūktaṃ bhavatā atyugramatirāmaṃ madoddhata !
pariśeṣaṃ na nāmā api sthāpayiṣyati te vibhuḥ,
api sthāṇuṃ jayed rāmo, bhavato grahaṇaṃ kiyat
api stūhyapisedhā asmāṃs tathyamuktaṃ narā'śan !,
api siñceḥ kṛśānau tvaṃ darpaṃ, mayyapi yo abhikaḥ
adhirāme parākrāntamadhikartā sa te kṣayam,"
ityuktvā maithilī tūṣṇīmāsāṃcakre daśānanam
tataḥ khaḍgaṃ samudyamya rāvaṇaḥ krūra-vigrahaḥ
vaidehīmantarā kruddhaḥ kṣaṇamūce viniśvasan
"cireṇā anuguṇaṃ proktā pratipatti-parāṅmukhī
na māse pratipattāse māṃ cen, martāsi maithili !"
prāyuṅkta rākṣasīr bhīmā mandirāya prativrajan
"bhayāni datta sītāyai sarvā yūyaṃ kṛte mama"
gate tasmin samājagmur bhayāya prati maithilīm
rākṣasyo, rāvaṇa-prītyai krūraṃ cocuralaṃ muhuḥ
"rāvaṇāya namaskuyāḥ, syāt sīte ! svasti te dhruvam
anyathā prātarāśāya kuryāma tvāmalaṃ vayam
tṛṇāya matvā tāḥ sarvā vadantīs trijaṭā avadat
"ātmānaṃ hata durvṛttāḥ ! sva-māṃsaiḥ kurutā aśanam
adya sītā mayā dṛṣṭā sūryaṃ candramasā saha
svapne spṛśantī madhyena tanuḥ śyāmā sulocanā
tās tayā tarjitāḥ sarvā mukhair bhīmā yathā''gatam
yayuḥ suṣupsavas talpaṃ bhīmair vacana-karmabhiḥ
gatāsu tāsu maithilyā saṃjānāno anilā''tmajaḥ
āyātena daśā''syasya saṃsthito antarhitaś ciram
ṛṇād baddha ivānmukto viyogena kratu-dviṣaḥ
hetor bodhasya maithilyāḥ prāstāvīd rāma-saṃkathām
taṃ dṛṣṭvā acintayat sītā-"hetoḥ kasyaiṣa rāvaṇaḥ
avaruhya tarorārādaiti vānara-vigrahaḥ
pūrvasmādanya-vad bhāti bhāvād dāśarathiṃ stūvan,
ṛte krauryāt samāyāto māṃ viśvāsayituṃ nu kim ?
itaro rāvaṇādeṣa rāghavā'nucaro yadi,
sa-phalāni nimittāni prāk prabhātāt tato mama
uttarāhi vasan rāmaḥ samudrād rakṣasāṃ puram
avail lavaṇa-toyasya sthitāṃ dakṣiṇataḥ katham
daṇḍakān dakṣiṇenā ahaṃ sarito adrīn vanāni ca
atikramyā ambudhiṃ caiva puṃsāmagamamāhṛtā
pṛthaṅ nabhasvataś caṇḍād vainateyena vā vinā
gantumutsahate neha kaścit kimuta vānaraḥ
iti cintā-vatīṃ kṛcchrāt samāsādya kapi-dvipaḥ
muktāṃ stokena rakṣobhiḥ proceŌ"'haṃ rāma-kiṅkaraḥ
viprakṛṣṭaṃ mahendrasya na dūraṃ vindhya-parvatāt
nā anabhyāśe samudrasya tava mālyavati priyaḥ
a-saṃprāpte daśa-grīve praviṣṭo ahamidaṃ vanam
tasmin pratigate draṣṭuṃ tvāmupākraṃsyacetitaḥ
tasmin vadati ruṣṭo api nā akārṣaṃ devi ! vikramam
a-vināśāya kāryasya vicinvānaḥ parāparam
vānareṣu kapiḥ svāmī nareṣvadhipateḥ sakhā
jāto rāmasya sugrīvas tato dūto ahamāgataḥ
īśvarasya niśāṭānāṃ vilokya nikhilāṃ purīm
kuśalo anveṣaṇasyā'hamāyukto dūta-karmaṇi
darśanīya-tamāḥ paśyan strīṣu divyāsvapi striyaḥ
prāpto vyāla-tamān vyasyan bhūjaṅgebhyo api rākṣasān
bhavatyāmutsuko rāmaḥ prasitaḥ saṃgamena te
maghāsu kṛta-nirvāpaḥ pitṛbhyo māṃ vyasarjayat
ayaṃ maithilyabhijñānaṃ kākutsthasyā aṅgulīyakaḥ
bhavatyā smaratā atyarthamarpitaḥ sādaraṃ mama
rāmasya dayamāno asāvadhyeti tava lakṣmaṇaḥ,
upāskṛṣātāṃ rājendrāvāgamasyeha, mā trasīḥ
rāvaṇasyeha rokṣyanti kapayo bhīma-vikramāḥ,
dhṛtyā nāthasva vaidehi !, manyorujjāsayā''tmanaḥ
rākṣasānāṃ mayi gate rāmaḥ praṇihaniṣyati
prāṇānāmapaṇiṣṭā'yaṃ rāvaṇas tvāmihānayan
adevīd bandhu-bhogānāṃ, prādevīdātma-saṃpadam,
śata-kṛtvas tavaikasyāḥ smaratyahno raghūttamaḥ
tavopaśāyikā yāvad rākṣasyaś cetayanti na,
pratisaṃdiśyatāṃ tāvad bhartuḥ śārṅgasya maithili !
puraḥ praveśamāścaryaṃ buddhvā śākhā-mṛgeṇa sā
cūḍā-māṇimabhijñānaṃ dadau rāmasya saṃmatam
rāmasya śayitaṃ bhuktaṃ jalpitaṃ hasitaṃ sthitam
prakrāntaṃ ca muhuḥ pṛṣṭvā hanūmantaṃ vyasarjayat
asau dadhadabhijñānaṃ cikīrṣuḥ karma dāruṇam
gāmuko apyantikaṃ bhartur manasā acintayat kṣaṇam
"kṛtvā karma yathā''diṣṭaṃ pūrva-kāryā'virodhi yaḥ
karotyabhyadhikaṃ kṛtyaṃ, tamāhur dūtamuttamam
vaidehīṃ dṛṣṭavān karma kṛtvā anyairapi duṣkaram
yaśo yāsyāmyupādātā vārtāmākhyāyakaḥ prabhoḥ
rākṣasendrasya saṃrakṣyaṃ mayā lavyamidaṃ vanam,"
iti saṃcitya sadṛśaṃ nandanasyā abhavak kapiḥ
rāghavābhyāṃ śivaṃ, dūtas tayorahamiti bruvan
hito bhanajmi rāmasya, kaḥ kiṃ brūte atra rākṣasaḥ,
vilulita-puṣpa-reṇu-kapiśaṃ praśānta-kalikā-palāśa-kusumaṃ kusuma-nipāta-vicitra-vasudhaṃ sa-śabda-nipatad drumotka-śakunam
śakuna-nināda-nādi-kakub vilola-vipalāyamāna-hariṇaṃ hariṇa-vilocanā'dhivasatiṃ babhañja pavanā''tmajo ripu-vanam

dru-bhaṅga-dhvani-saṃvignāḥ kuvad-pakṣi-kulā ākulāḥ
akārṣuḥ kṣaṇadā-caryo rāvaṇasya nivedanam
"yadatāpsīc chanair bhānur, yatrā'vāsīn mitaṃ marut
yadāpyānaṃ himosreṇa, bhanaktyupavanaṃ kapiḥ"
tato aśīti-sahasrāṇi kiṅkarāṇāṃ samādiśat
indrajit-sūr vināśāya māruteḥ krodha-mūrcchitaḥ
śaktyṛṣṭi-parigha-prāsa-gadā-mudgara-pāṇayaḥ
vyaśnuvānā diśaḥ prāpur vanaṃ dṛṣṭi-viṣopamāḥ
dadhvāna megha-vad bhīmamādāya parighaṃ kapiḥ
nedur dīptāyudhās te'pi taḍitvanta ivā'mbudāḥ
kapinā ambhodhi-dhīreṇa samagaṃsata rākṣasāḥ
varṣāsūddhata-toyaughāḥ samudreṇeva sindhavaḥ
lāṅgūlamuddhataṃ dhunvannudvahan parighaṃ gurum
tasthau toraṇamāruhya, pūrvaṃ na prajahāra saḥ
akṣāriṣuḥ śarāmbhāṃsi tasmin rakṣaḥ-payodharāḥ,
na cā ahvālīn, na cā'vrājīt trāsaṃ kapi-mahīdharaḥ
avādīt tiṣṭhatetyuccaiḥ, prādevīt parighaṃ kapiḥ
tathā, yathā raṇe prāṇān bahūnāmagrahīd dviṣām
vraṇairavamiṣū raktaṃ, dehaiḥ prāṛnāviṣur bhuvam,
diśaḥ praurṇāviṣuś cā'nye yātudhānā bhavad-bhiyaḥ
arāsiṣuś cyutotsāhā bhinna-dehāḥ priyā'savaḥ
kaperatrāsiṣur nādān mṛgāḥ siṃha-dhvaneriva
sicivṛddhyadhikāraḥ

māyānāmīśvarās te api śastra-hastā rathaiḥ kapim
pratyāvavṛtire hantuṃ hantavyā māruteḥ punaḥ
tāṃś cetavyān kṣitau śritvā vānaras toraṇaṃ yutān
jaghānā''dhūya parighaṃ vijighṛkṣūn samāgatān
saṃjughukṣava āyūṃṣi tataḥ pratirurūṣavaḥ
rāvaṇā'ntikamājagmur hata-śeṣā niśā-carāḥ
"ekena bahavaḥ śūrāḥ sā''viṣkārāḥ pramatta-vat
vaimukhyaṃ cakṛme" tyuccairūcur daśa-mukhā'ntike
māṃsopabhoga-saṃśūnānudvignāṃs tānavetya saḥ
udvṛttā-nayano mitrān mantriṇaḥ svān vyasarjayat
prameditāḥ sa-putrās te su-svāntā bāḍha-vikramāḥ
a-mliṣṭa-nādā niraguḥ phāṇṭacitrā'stra-pāṇayaḥ
tān dṛṣṭvā atidṛḍhān dhṛṣṭān prāptān parivṛḍhā''jñayā
kaṣṭaṃ vinardataḥ krūrān śastra-ghuṣṭa-karān kapiḥ
a-vyarṇo giri-kūṭābhānabhyarṇānārdidad drutam
vṛtta-śastrān mahā'rambhyān-dāntāṃs tridaśairapi
damitā'riḥ praśāntaujā nādā''pūrita-diṅmukhaḥ
jaghāna ruṣito ruṣṭāṃs tvaritas tūrṇamāgatān
teṣāṃ nihanyamānānāṃ saṃghuṣṭaiḥ karṇa-bhedibhiḥ
abhūdabhyamita-trāsamāsvāntā'śeṣa-dig jagat
bhaya-saṃhṛṣṭa-romāṇas tatas te apacita-dviṣaḥ
kṣaṇena kṣīṇa-vikrāntāḥ kapinā aneṣata kṣayam
hatvā rakṣāṃsi lavitumakramīn mārutiḥ punaḥ
aśokavanikāmeva nigṛhītā'ri-śāsanaḥ
āvarītumivā ākāśaṃ varituṃ vīnivotthitam
vanaṃ prabhañjana-suto nā adayiṣṭa vināśayan
variṣīṣṭa śivaṃ kṣipyan maithilyāḥ kalpa-śākhinaḥ,
prāvāriṣuriva kṣoṇīṃ kṣiptā vṛkṣāḥ samantataḥ
saṃvuvūrṣuḥ svamākūtamājñāṃ vivariṣur drutam
avariṣṭākṣama-kṣamyaṃ kapiṃ hantuṃ daṣānanaḥ
ūce-"saṃvariṣīṣṭhās tvaṃ gaccha śatroḥ parākramam,
dhvṛṣīṣṭhā yudhi māyābhiḥ svaritā śatru-sammukham
drutaṃ saṃsvariṣīṣṭhās tvaṃ nir-bhayaḥ pradhanottame"
sa māyānāmagāt sotā kaper vidhavituṃ dyutim
vigāḍhā araṃ vanasyā asau śatrūṇāṃ gāhitā kapiḥ
akṣaṃ radhitumārebhe raddhā laṅkā'nivāsinām
niṣkoṣitavyān niṣkoṣṭuṃ prāṇān daśamukhā''tmajāt
ādāya parighaṃ tasthau vanān niṣkuṣita-drumaḥ
eṣṭārameṣitā saṃkhye soḍhāraṃ sahitā bhṛśam
reṣṭāraṃ reṣitaṃ vyāsyad roṣṭā akṣaḥ śastra-saṃhatīḥ
śastrair dideviṣuṃ saṃkhye dudyūṣuḥ parighaṃ kapiḥ
ardidhiṣur yaśaḥ kīrtimīrtsuṃ vṛkṣairatāḍayat
bhūyas taṃ dhipsumāhūya rāja-putraṃ didambhiṣuḥ
ahaṃs tataḥ sa mūrcchā-vān saṃśiśrīṣurabhūd dhvajam
āśvasyā akṣaḥ kṣaṇāl lokān bibhrakṣuriva tejasā
ruṣā bibhrajjiṣu-prakhyaṃ kapiṃ bāṇairavākirat
saṃyuyūṣuṃ diśo bāṇairakṣaṃ yiyaviṣur drumaiḥ
kapir māyāmivā akārṣīd darśayan vikramaṃ raṇe
vānaraṃ prorṇunaviṣuḥ śastrairakṣo vididyute,
taṃ prorṇunūṣurupalaiḥ sa-vṛkṣairābabhau kapiḥ,
svāṃ jijñāpayiṣū śaktiṃ bubhūrṣū nu jaganti kim
śastrairityakṛṣātāṃ tau paśyatāṃ buddhimāhave
māyābhiḥ su-ciraṃ kliṣṭvā rākṣaso akliśita-kriyam
saṃprāpya vānaraṃ bhūmau papāta parighā''hataḥ
pavito anuguṇair vātaiḥ śītaiḥ pūtvā payo-nidhau
babhañjā'dhyuṣitaṃ bhuyaḥ kṣudhitvā patribhir vanam
uccairañcita-lāṅgūlaḥ śiro añcitveva saṃvahan
dadhad vilubhitaṃ vātaiḥ keśaraṃ vahni-piṅgalam
jaritveva javenā anye nipetus tasya śākhinaḥ,
vraścitvā vivaśānanyān balenā apātayat tarūn
damitvā'pyari-saṃghātānaśrāntvā kapi-keśarī
vanaṃ cacāra kartiṣyan nartsyanniva niraṅkuśaḥ
pāraṃ jigamiṣan so atha punarāvartsyatāṃ dviṣām
matta-dvirada-vad reme vane laṅkā-nivāsinām
"yadyakalpsyadabhiprāyo yoddhuṃ rakṣaḥ-pateḥ svayam,
tamapyakartsyamadyā ahaṃ" vadannityacarat kapiḥ
"hate tasmin priyaṃ śrutvā kalptā prītiṃ parāṃ prabhuḥ,
toṣo adyaiva ca sītāyāḥ paraś cetasi kalpsyati"
āhūya rāvaṇo avocadathendrajitamantikāt
"vane matta iva kruddho gajendraḥ pradhaneṣvaṭan
yayātha tvaṃ dviṣāmantaṃ, bhūyo yātāsi cā asakṛt
śaśaktha jetuṃ tvaṃ devān, māyāḥ sasmartha saṃyati
tvaṃ sasarjitha śastrāṇi, dadraṣṭhā arīṃś ca duḥsahān,
śastrairāditha śastrāṇi tvameva mahatāmapi
sa tvaṃ haniṣyan dur-buddhiṃ kapiṃ vraja mamā ājñayā,
mā nā añjī rākṣasīr māyāḥ, prastāvīr mā na vikramam
mā na sāvīr mahā'strāṇi, mā na dhāvīrariṃ raṇe,
vānaraṃ mā na saṃyaṃsīr, vraja tūrṇamaśaṅkitaḥ"
anaṃsīc caraṇau tasya mandirādindrajid vrajan,
avāpya cā''śiṣas tasmādāyāsīt prītimuttamām
gate tasminnupāraṃsīt saṃrambhād rakṣasāṃ patiḥ
indrajid vikramā'bhijño manvāno vānaraṃ jitam
saṃsismayiṣamāṇo agān māyāṃ vyañjijiṣur dviṣaḥ
jagat pipaviṣur vāyuḥ kalpānta iva durdharaḥ
lokānāśiśiṣos tulyaḥ kṛtāntasya viparyaye
vane cikariṣor vṛkṣān balaṃ jigariṣuḥ kapeḥ
roditi smeva cā āyāti tasmin pakṣi-gaṇaḥ śucā
mukta-kaṇṭhaṃ hatān vṛkṣān bandhūn bandhorivā āgame
āśvasīdiva cā āyāti tad vega-pavanā''hatam
vicitra-stabakodbhāsi vanaṃ lulita-pallavam
"na prāṇiṣi durācāra !, māyānāmīśiṣe na ca
neḍiṣe yadi kākutsthaṃ" tamūce vānaro vacaḥ

sa-sainyaś chādayan saṃkhye prāvartiṣṭa tamindrijit
śaraiḥ kṣuraprair māyābhiḥ śataśaḥ sarvato muhuḥ
vānaraḥ kula-śailā''bhaḥ prasahyā āyudha-śīkaram
rakṣas-pāśān yaśas-kāmyaṃs tamas-kalpānadudruvat
dhanuṣ-pāśaŌbhṛtaḥ saṃkhye jyotiṣ-kalporu-keśaraḥ
dudhāva nir namas-kārān rākṣasendra-puras-kṛtān
svāmino niṣ-krayaṃ gantumāviṣ-kṛta-balaḥ kapiḥ
rarāja samare śatrūn ghnan duṣ-kṛta-bahiṣ-kṛtaḥ
catuṣ-kāṣṭhaṃ kṣipan vṛkṣān tiras-kurvannarīn raṇe
tiras-kṛta-digābhogo dadṛśo bahudhā bhraman
dviṣ-kurvatāṃ catuṣ-kurvannabhighātaṃ narair dviṣām
bahiṣ-kariṣyan saṃgrāmād ripūn jvalana-piṅgalaḥ
jyotiṣ-kurvannivaiko asāvāṭīt saṃkhye parārdhya-vat,
tamarāyuṣ-karaṃ prāpa śakra-śatrur dhanuṣ-karaḥ
asyannaruṣ-karān bāṇān jyotiṣ-kara-sama-dyutiḥ
yaśas-karo-yaśas-kāmaṃ kapiṃ bāṇairtāḍayat
cakārā adhas-padaṃ nā asau caran viyati mārutiḥ
marmā-vidbhis tamas-kāṇḍair vidhyamāno'pyanekadhā
satvādhikāraḥ

puruhūta-dviṣo dhūrṣu yuktān yānasya vājinaḥ
āyūṃṣi tvakṣu nirbhidya prābhañjaniramocayat
suṣupus te yadā bhūmau, rāvaṇiḥ sārathiṃ tadā
āhartumanyānaśiṣat proṣita-trāsa-karkaśaḥ
pratuṣṭūṣuḥ punar yuddhamāsiṣañjayiṣur bhayam
ātasthau rathamātmīyānutsisāhayiṣanniva
balānyabhiṣiṣikṣantaṃ tarubhiḥ kapi-vāridam
vijigīṣuḥ punaś cakre vyūhaṃ dur-jayamindrajit
abhiṣyantaḥ kapiṃ krodhādabhyaṣiñcannivā ātmanaḥ
saṃprahāra-samudbhūtai raktaiḥ koṣṇairaruś-cyutaiḥ
saṃgrāme tānadhiṣṭhāsyan niṣadya pura-toraṇam
aviṣīdannavaṣṭabdhān vyaṣṭabhnān nara-viṣvaṇān
viṣahya rākṣasāḥ kruddhāḥ śastra-jālamavākiran,
yan na vyaṣahatendro api; kapiḥ paryaṣahiṣṭa tat
viṣyandamāna-rudhiro rakta-visyanda-pāṭalān
viṣkant n parigheṇā ahannaviskantā kapir dviṣaḥ
megha-nādaḥ pariskandan pariṣkandantamāśvarim
abadhnādapariskandaṃ brahma-pāśena visphuran
visphuladbhir gṛhīto asau niṣphulaḥ puruṣā'śanaiḥ
viṣkambhituṃ samartho api nā'calad brahma-gauravāt
kṛṣīḍhvaṃ bharturānandaṃ, mā na proḍhvaṃ drutaṃ viyat
vānaraṃ netumityuccairindra-jit prāvadat svakān
"gatamaṅguli-ṣaṅgaṃ tvāṃ bhīru-ṣṭhānādihā āgatam
khādiṣyāma" iti procur nayanto mārutiṃ dviṣaḥ
"agniṣṭomādi-saṃstheṣu jyotiṣṭomā''diṣu dvijān
yo arakṣīt, tasya dūto ayaṃ mānuṣasyeti cā'vadan
"nāsāṃ mātṛ-ṣvaseyyāś ca rāvaṇasya lulāva yaḥ,
mātuḥ svasuś ca tanayān kharā''dīn vijaghāna yaḥ
prāduḥṣanti na saṃtrāsā yasya rakṣaḥ-samāgame,
tasya kṣatriya-duḥṣūterayaṃ praṇidhirāgataḥ
dṛṣṭvā su-ṣuptaṃ rājendraṃ pāpo ayaṃ viṣamā'śayaḥ
cāra-karmaṇi niṣṇātaḥ praviṣṭaḥ pramadā-vanam
supratiṣṇāta-sūtrāṇā kapiṣṭhala-sama-tviṣām
sthitāṃ vṛtte dvijātīnāṃ rātrāvaikṣata maithilīm
sarva-nārī-guṇaiḥ praṣṭhāṃ viṣṭara-sthāṃ gavi-ṣṭhirām
śayānāṃ ku-ṣṭhale tārāṃ divi-ṣṭhāmiva nir-malām
su-ṣāmnīṃ sarva-tejassu tanvīṃ jyotiṣṭamāṃ śubhām
niṣṭapantīmivā ātmānaṃ jyotiḥsāt-kurvatīṃ vanam
madhusād-bhūta-kiñjalka-piñjara-bhramarā''kulām
ullasat-kusumāṃ puṇyāṃ hema-ratna-latāmiva
vilocanā'mbu muñcantīṃ-kurvāṇāṃ pari-sesicām
hṛdayasyeva śokā'gni-saṃtaptasyottama-vratām
dṛṣṭvā tāmabhanag vṛkṣān dviṣo ghnan parisedhataḥ
paritas tān vicikṣepa kruddhaḥ svayamivā anilaḥ
a-pratistabdha-vikrāntama-nistabdho mahā''have,
visoḍhavantamastrāṇi vyatastambhad ghana-dhvaniḥ"
te vijñāyā abhisoṣyanataṃ raktai rakṣāṃsi sa-vyathāḥ
anyairapyāyataṃ nehur varatrā-śṛṅkhalā''dibhiḥ
viṣasādendrajid buddhvā bandhe bandhā'ntarakriyām
divya-bandho viṣahate nā aparaṃ bandhanaṃ yataḥ
ṣatvādhikāraḥ

muṣṇantamiva tejāṃsi vistīrṇoras-sthalaṃ puraḥ
upasedur daśa-grīvaṃ gṛhītvā rākṣasāḥ kapim
bahudhā bhinna-marmāṇo bhīmāḥ kharaṇasā''dayaḥ
agre-vaṇaṃ vartamāne pratīcyāṃ candra-maṇḍale
"nirvaṇaṃ kṛtamudyānamanenā āmravaṇā''dibhiḥ
devadāru-vanāmiśrai" rityūcur vānara-dviṣaḥ
upāsthiṣata saṃprītāḥ pūrvāhṇe roṣa-vāhaṇam
rākṣasāḥ kapimādāya patiṃ rudhira-pāyiṇām
surā-pāṇa-parikṣībaṃ ripu-darpa-harodayam
para-strī-vāhinaṃ prāyuḥ sā''viṣkāraṃ surā-piṇaḥ
saṃgharṣa-yogiṇaḥ padau praṇemus tridaśa-dviṣaḥ
prahiṇvanto hanūmantaṃ pramīṇantaṃ dviṣan-matīḥ
"pravapāṇi śiro bhūmau vānarasya vanacchidaḥ"
āmantrayata saṃkruddhaḥ samitiṃ rakṣasāṃ patiḥ
praṇyagādīt praṇighnantaṃ ghanaḥ praṇinadanniva
tataḥ praṇihitaḥ svā'rthe rākṣasendraṃ vibhīṣaṇaḥ
"praṇiśāmya daśā-grīva !, praṇiyātumalaṃ ruṣam,
praṇijānīhi, hanyante dūtā doṣe na satyapi"
prāṇayantamariṃ proce rākṣasendro vibhīṣaṇam
"prāṇiṇiṣur na pāpo ayaṃ, yo abhāṅkṣīt pramadā-vanam
prāghāniṣata rakṣāṃsi yenā āptāni vane mama,
na prahaṇmaḥ kathaṃ pāpaṃ vada pūrvā'pakāriṇam
veśmā'ntar-haṇanaṃ kopān mama śatroḥ kariṣyataḥ
mā kārṣīra'ntarayaṇaṃ, prayāṇā'rhamavehyamum
prahīṇa-jīvitaṃ kuryur ye na śatrumupasthitam
nyāyyāyā api te lakṣmyāḥ kurvantyāśu prahāpaṇam
kaḥ kṛtvā rāvaṇā''marṣa-prakopaṇamavadya-dhīḥ
śakto jagati śākro api kartumāyuḥ-pragopaṇam
vanā'nta-preṅkhaṇaḥ pāpaḥ phalānāṃ pariṇiṃsakaḥ
praṇikṣiṣyati no bhūyaḥ praṇindyā asmān madhūnyayam
hareḥ pragamanaṃ nā asti, na prabhānaṃ hima-druhaḥ,
nā ati-pravepanaṃ vāyor mayā gopāyite vane
duṣpānaḥ punaretena kapinā bhṛṅga-saṃbhṛtaḥ
pranaṣṭa-vinayenā agryaḥ svāduḥ puṣpā''savo vane"
roṣa-bhīma-mukhenaivaṃ kṣubhnatokte, plavaṅgamaḥ
proce sā''nunayaṃ vākyaṃ rāvaṇaṃ svā'rtha-siddhaye
ṇatvā'dhikāraḥ

"dūtamekaṃ kapiṃ baddhamānītaṃ veśma paśyataḥ
loka-traya-pateḥ krodhaḥ kathaṃ tṛṇa-laghus tava
agnyāhita-jana-prahve vijigīṣā-parāṅmukhe
kasmād vā nīti-niṣṇasya saṃrambhas tava tāpase
na sarva-rātra-kalyānyaḥ striyo vā ratna-bhūmayaḥ
yaṃ vinirjitya labhyante, kaḥ kuryāt tena vigraham
saṃgaccha rāma-sugrīvau bhuvanasya samṛddhaye
ratna-pūrṇāvivā ambhodhī himavān pūrva-paścimau
suhṛdau rāma-sugrīvau, kiṃkarāḥ kapi-yūtha-pāḥ,
para-dārā'rpaṇenaiva-labhyante, muñca maithilīm
dharmaṃ pratyarpayan sītāmarthaṃ rāmeṇa mitratām
kāmaṃ viśvāsa-vāsena sītāṃ dattvā āpnuhi trayam
virādha-tāḍakā-vāli-kabandha-khara-dūṣaṇaiḥ
na ca na jñāpito yādṛḍ mārīcenā api te ripuḥ
kharā''di-nidhanaṃ cā api mā maṃsthā vaira-kāraṇam,
ātmānaṃ rakṣituṃ yasmāt kṛtaṃ tan na jigīṣayā"
tataḥ krodhā'nilā''pāta- kamprā''syā'mbhoja-saṃhatiḥ
mahā-hrada iva kṣubhyan kapimāha sma rāvaṇaḥ
"hata-rākṣasa-yodhasya virugṇodyāna-śākhinaḥ
dūto'smīti bruvāṇasya kiṃ ? dūta-sadṛśaṃ tava
paṅgu-bāla-striyo nighnan kabandha khara-tāḍakāḥ
tapasvī yadi kākutsthaḥ, kīdṛk ? kathaya pātakī
abhimāna-phalaṃ jānan mahattvaṃ kathamuktavān
ratnā''di-lābha-śūnya-tvān niṣphalaṃ rāma-vigraham
para-strī-bhoga-haraṇaṃ dharma eva narā'śinām,
mukhamastītyabhāṣiṣṭhāḥ, kā ? mesā''śaṅkatā tvayi
brūhi dūra-vibhinnānāmṛddhi-śīla-kriyā'nvayaiḥ
hanūman ! kīdṛśaṃ ? sakhyaṃ nara-vānara-rakṣasām
eko dvābhyāṃ virādhas tu jitābhyāma-vivakṣitaḥ
hataś chalena mūḍho'yaṃ, tenā api tava kaḥ ? smayaḥ
man-niyogāc ca mārīcaḥ palāyana-parāyaṇaḥ
yuyutsā-rahito rāmaṃ mamārā apaharan vane
nijaghānā anya-saṃsaktaṃ satyaṃ rāmo latā-mṛgam
tvameva brūhi saṃcintya, yuktaṃ tan mahatāṃ yadi
puṃsā bhakṣyeṇa bandhūnāmātmānaṃ rakṣituṃ vadhaḥ
kṣamiṣyate daśā''syena, kva-tyeyaṃ tava dur-matiḥ"
kapir jagāda-"dūto ahamupāyaṃ tava darśane
druma-rākṣasa-vidhvaṃsamakārṣaṃ buddhi-pūrvakam
ā-trikūṭamakārṣur ye tvat-kā nir-jaṅgamaṃ jagat,
daśagrīva ! kathaṃ brūṣe ? tāna-vadhyām mahī-pateḥ
abhimāna-phalaṃ proktaṃ yat tvayā rāma-vigrahe,
vineśus tena śata-śaḥ kulānyasura-rakṣasām
yat sva-dharmama-dharmaṃ tvaṃ dur-balaṃ pratyapadyathāḥ
ripau rāme ca niḥ-śaṅko, naitat kṣemaṃkaraṃ ciram
anvayā''di-vibhinnānāṃ yathā sakhyamanīpsitam
naiṣīr, virodhamapyevaṃ sārdhaṃ puruṣa-vānaraiḥ
virādhaṃ tapasāṃ vighnaṃ jaghāna vijito yadi
varo dhanur-bhṛtāṃ rāmaḥ, sa kathaṃ na vivakṣitaḥ ?
praṇaśyannapi nā aśaknodatyetuṃ bāṇa-gocaram
tvayaivoktaṃ mahā-māyo mārīco rāma-hastinaḥ
anyā''saktasya yad vīryaṃ na tvaṃ smarasi vālinaḥ
mūrcchā-vān namataḥ saṃdhyāṃ dhruvaṃ tad bāhu-pīḍitaḥ
a-sad-bandhu-vidhopajñaṃ vimuñca bali-vigraham,
sītāmarpaya nantavye kośa-daṇḍā''tma-bhūmibhiḥ"
sphuṭa-paruṣama-sahyamitthamuccaiḥ sadasi marut-tanayena bhāṣyamāṇaḥ
parijanamabhito vilokya dāhaṃ daśa-vadanaḥ pradideśa vānarasya

atha sa valka-dukūla-kuthā''dibhiḥ parigato jvaladuddhata-vāladhiḥ
udapatad divamākula-locanair nṛ-ripubhiḥ sa-bhyairabhivīkṣitaḥ
raṇa-paṇḍito agrya-vibudhā'ri-pure kalahaṃ sa rāma-mahitaḥ kṛtavān,
jvaladagni rāvaṇa-gṛhaṃ ca balāt balahaṃs-rāmama-hitaḥ kṛtavān

nikhilā abhavan na sa-hasā sahasā jvalanena pūḥ prabhavatā bhavatā
vanitā-janena viyatā viyatā tri-purā'padaṃ nagamitā gamitā
sarasāṃ sa-rasāṃ parimucya tanuṃ patatāṃ patatāṃ kakubho bahuśaḥ
sa-kalaiḥ sakalaiḥ paritaḥ karuṇai- ruditai ruditairiva khaṃ nicitam
na ca kāṃcana kāñcana-sadma-citiṃ na kapiḥ śikhinā śikhinā samayaut,
na ca na dravatā dravatā parito hima-hāna-kṛtā na kṛtā kva ca na
avasitaṃ hasitaṃ prasitaṃ, mudā vilasitaṃ hrasitaṃ smara-bhāsitam,
na sa-madāḥ pramadā hata-saṃmadāḥ, pura-hitaṃ vihitaṃ na samīhitam
samiddha-śaraṇā dīptā dehe laṅkā mateśvarā
samid-dha-śaraṇā''dīp-tā dehe'laṃ-kāma-teśvarā
piśitā'śināmanu-daśaṃ sphuṭatāṃ sphuṭatāṃ jagāma parivihvala-tā,
halatā janena bahudhā caritaṃ caritaṃ mahattva-rahitaṃ mahatā
na gajā naga-jā dayitā dayitā, vi-gataṃ vigataṃ, lalitaṃ lalitam,
pramadā pra-madā āma-hatā, mahatā- ma-raṇaṃ maraṇaṃ samayāt samayāt
na vānaraiḥ parākrāntāṃ mahadbhir bhīma-vikramaiḥ
na vā naraiḥ parākrāntāṃ dadahā nagarīṃ kapiḥ
drutaṃ drutaṃ vahni-samāgataṃ gataṃ mahīmahīna-dyuti-rocitaṃ citam
samaṃ samantādapa-gopuraṃ puraṃ paraiḥ parairapyanirākṛtaṃ kṛtam
naśyanti dadarśa vṛndāni kapīndraḥ
hārīṇyā-balānāṃ hārīṇyā-balānām
nārīṇāmapanunudur na deha-khedān nā ārīṇā'mala-salilā hiraṇya-vāpyaḥ,
nā ārīṇāmanala-parīta-patra-puṣpān nā arīṇāmabhavadupetya śarma vṛkṣān
atha lulita-patatri-mālaṃ rugṇā'sana-bāṇa-keśara-tamālam
sa vanaṃ vivikta-mālaṃ sītāṃ draṣṭuṃ jagāmā'lam
ghana-girīndra-vilaṅghana-śālinā vana-gatā vana-ja-dyuti-locanā
jana-matā dadṛśe janakā''tmajā taru-mṛgeṇa taru-sthala-śāyinī
kāntā mahamānā duḥkhaṃ cyuta-bhūṣā
rāmasya viyuktā kāntā saha-mānā
mitamavadadudāraṃ tāṃ hanūmān mudā araṃ raghu-vṛṣabha-sakāśaṃ yāmi devi ! prakāśam
tava vidita-viṣādo dṛṣṭa-kṛtsnā''miṣādaḥ śriyamaniśamavantaṃ parvataṃ mālyavantam
udapatad viyada-pragamaḥ paraiŌ rucitamunnati-mat-pṛthu-sattva-vat
rucita-mun nati-mat pṛthu-sattva-vat pratividhāya vaṇur bhaya-daṃ dviṣām
babhau marutvān vi-kṛtaḥ sa-mudro, babhau marutvān vikṛtaḥ sa-mudraḥ,
babhau marutvān vikṛtaḥ samudro, babhau marutvān vikṛtaḥ sa mudraḥ
abhiyātā varaṃ tuṅgaṃ bhū-bhṛtaṃ ruciraṃ puraḥ karkaśaṃ prathitaṃ dhāma sa-satvaṃ puṣkarekṣaṇam
abhiyā atā''varaṃ tuṅgaṃ bhū-bhṛtaṃ ruciraṃ puraḥ karkaśaṃ prasthitaṃ dhāma sa-satvaṃ puṣkare kṣaṇam
citraṃ citramivā āyāto vicitraṃ tasya bhū-bhṛtam
harayo vegamāsādya saṃtrastā mumuhur muhuḥ
gacchan sa vārīṇyakirat pāyodheḥ, kūla-sthitāṃs tāni-tarūnadhunvan,
puṣpā''starāṃs te aṅga-sūkhānatanvan, tān kinnarā manmathino adhyatiṣṭhan
sa giriṃ taru-khaṇḍa-maṇḍitaṃ samavāpya tvarayā latā-mṛgaḥ
smita-darśita-kārya-niścayaḥ kapi-sainyair muditairamaṇḍayat
garuḍā'nila-tigma-raśmayaḥ patatāṃ yadhapi saṃmatā jave,
a-cireṇa kṛtā'rthamāgataṃ tamamanyanta tathāpyatīva te
vraṇa-kandara-līna-śastra-sarpaḥ pṛthu-vakṣaḥ-sthala-karkaśoru-bhittiḥ
cyuta-śoṇita-baddha-dhātu-rāgaḥ śuśubhe vānara-bhū-dharas tadā asau
bhedā apare catvāraḥ etad viśiṣṭopamā-yuktaṃ rūpakamŌ
cala-piṅga-keśara-hiraṇya-latāḥ sthuṭa-netra-paṅkti-maṇi-saṃhatayaḥ
kaladhaita-sānava ivā atha gireḥ kapayo bahūḥ pavana-jā''gamane
kapi-toya-nidhīn plavaṅgamendur madayitvā madhureṇa darśanena
vacanā'mṛta-dīdhitīr vitanva- nnakṛtā ānanda-parīta-netra-vārīn
parikhedita-vindhya-vīrudhaḥ paripītā'mala-nirjharā'mbhasaḥ
dudhuvur madhu-kānanaṃ tataḥ kapi-nāgā muditā'ṅgadā''jñayā
lalāmakamŌ
viṭapi-mṛga-viṣāda-dhvānta-nud vānarā'rkaḥ priya-vacanama-yukhair bodhitā'rthā'ravindaḥ,
udaya-girimivā adriṃ saṃpramucyā abhyagāt khaṃ nṛpa-hṛdaya-guhā-khaṃ ghnan pra-mohā'ndhakāram
raghu-tanayamagāt tapo-vana-khaṃ vidhṛta-jaṭā'jina-valkalaṃ hanūmān
paramiva puruṣaṃ nareṇa yuktaṃ sama-śama-veśa-samādhinā anujena,
kara-puṭa-nihitaṃ dadhat sa ratnaṃ pariviralā'ṅguli nirgatā'lpa-dīpti
tanu-kapila-ghana-sthitaṃ yathenduṃ nṛpamanamat paribhugna-jānu-mūrdhā
rucironnata-ratna-gauravaḥ paripūrṇā-'mṛta-raśmi-maṇḍalaḥ
samadṛśyata jīvitā''śayā saha rāmeṇa vadhū-śiro-maṇiḥ
avasanna-ruciṃ vanā''gataṃ tamanā''mṛṣṭarajo-vidhūsaram
samapaśyadapeta-maithiliṃ dadhataṃ gaurava-mātramātma-vat
sāmarthya-saṃpādita-vāñchitā'rthaś cintā-maṇiḥ syān na kathaṃ hanūmān,
sa-lakṣmaṇo bhūmi-patis tadānīṃ śākhā-mṛgā'nīka-patiś ca mene
"yuśmāna-cetan kṣaya-vāyu-kalpān sītā-sphuliṅgaṃ parigṛhya jālmaḥ
laṅkā-vanaṃ siṃha-samo adhiśete martuṃ dviṣannityavadaddhanūmān
"ahṛta dhaneśvarasya yudhi yaḥ sameta-māyo dhanaṃ, tamahamito vilokya vibudhaiḥ kṛtottamā''yodhanam
vibhava-madena nihnuta-hriyā atimātra-saṃpannakaṃ, vyathayati sat-pathādadhigatā athaveha saṃpan na kam
ṛddhi-mān rākṣaso mūḍhaś, citraṃ nā'sau yaddudhataḥ,
ko vā heturanāryāṇāṃ dharmye vartmani vartitum
evaŌ
tasyā adhivāse tanurutsukā asau dṛṣṭā mayā rāma-patiḥ pra-manyuḥ,
kāryasya sāro ayamudīrito vaḥ, proktena śeṣeṇa kimuddhatena
samatāṃ śaśi-lekhayopayāyā- davadātā pra-tanuḥ kṣayeṇa sītā,
yadi nāma kalaṅka indu-lekhā- mativṛtto laghayen na cā api bhāvī
a-parīkṣita-kāriṇā gṛhītāṃ tvamanāsevita-vṛddha-paṇḍitena
a-virodhita-niṣṭhureṇa sādhvīṃ dayitāṃ trātumalaṃ ghaṭasva rājan !"
sa ca vihvala-sattva-saṃkulaḥ pariśuṣyannabhavan mahā-hradaḥ
paritaḥ paritāpa-mūrcchitaḥ, patitaṃ cā ambu nirabhramīpsitam
atha lakṣmaṇa-tulya-rūpa-veśaṃ gamanā''deśa-vinirgatā'gra-hastam
kapayo anuyayuḥ sametya rāmaṃ nata-sugrīva-gṛhīta-sā''darājñam
kapi-pṛṣṭha-gatau tato narendrau kapayaś ca jvalitā'gni-piṅgalā'kṣāḥ
mumucuḥ, prayayur, drutaṃ samīyur, vasudhāṃ, vyoma, mahīdharaṃ mahendram
sthitamiva parirakṣituṃ samantā- dudadhi-jalaugha-pariplavād dharitrīm
gagana-tala-vasundhrā'ntarāle jala-nidhivega-sahaṃ prasārya deham
viṣa-dhara-nilaye niviṣṭa-mūlaṃ śikhara-śataiḥ parimṛṣṭa-deva-lokam
ghana-vipula-nitamba-pūritāśaṃ phala-kusumā''cita-vṛkṣa-ramya-kuñjam
madhu-kara-virutaiḥ priyādhvanīnāṃ sarasi-ruhair dayitā''sya-hāsya-lakṣmyāḥ
sphuṭamanuharamāṇamādadhānaṃ puruṣa-pateḥ sahasā paraṃpramodam
graha-maṇi-rasanaṃ divo nitambaṃ vipulamanuttama-labdha-kānti-yogam
cyuta-ghana-vasanaṃ mano'bhirāmaṃ śikhara-karair madanādiva spṛśantam
pracapalama-guruṃ bharā'sahiṣṇuṃ janamasamānamanūrjitaṃ vivarjya
kṛta-vasatimivā'rṇavopakaṇṭhe sthirama-tulonnatimūḍha-tuṅga-megham
sphaṭhika-maṇi-gṛhaiḥ sa-ratna-dīpaiḥ prataruṇa-kinnara-gīta-nisvanaiś ca
amara-pura-matiṃ surā'ṅganānāṃ dadhatama-duḥkhamanalpa-kalpa-vṛkṣam
atha dadṛśurudīrṇa-dhūma-dhūmrāṃ diśamudadhi-vyavadhiṃ sameta-sītām
saha-raghutanayāḥ plavaṅga-senāḥ pavana-sutā'ṅguli-darśitāmudakṣāḥ
jala-nidhimagaman mahendra-kuñjāt pracaya-tirohita-tigma-raśmi-bhāsaḥ
salila-samudayair mahā-taraṅgair bhuvana-bhara-kṣamamapya-bhinna-velam
pṛthu-guru-maṇi-śukti-garbha-bhāsā glapita-rasā-tala-saṃbhṛtā'ndhakāram
upahata-ravi-raśmi-vṛttimuccaiḥ pralaghu-pariplavamāna-vajra-jālaiḥ
samupacita-jalaṃ vivardhamānai- ra-mala-sarit-salilair vibhāvarīṣu
sphuṭamavagamayantamūḍha-vārīn śaśa-dhara-ratna-mayān mahendra-sānūn

bhuvana-bhara-sahāna-laṅghya-dhāmnaḥ puru-ruci-ratna-bhṛto gurūru-dehān
śrama-vidhura-vilīna-kūrma-nakrān dadhatamudūḍha-bhuvo girīnahīṃś ca
pradadṛśururu-mukta-śīkaraughān vimala-maṇi-dyuti-saṃbhṛtendra-cāpān
jala-muca iva dhīra-mandra-ghoṣān kṣiti-paritāpa-hṛto mahā-taraṅgān
vidruma-maṇi-kṛta-bhūṣā muktā-phala-nikara-rañjitā''tmānaḥ
babhurudaka-nāga-bhagnā velā-taṭa-śikhariṇo yatra,
bhṛta-nikhila-rasā-talaḥ sa-ratnaḥ śikhari-samormi-tirohitā'ntarīkṣaḥ
kuta iha paramā'rthato jalaugho jala-nidhimīyurataḥ sametya māyām
śaśi-rahitamapi prabhūta-kāntiṃ vibudha-hṛta-śriyamapya-naṣṭa-śobham
mathitamapi surair divaṃ jalaughaiḥ samabhibhavantama-vikṣata-prabhāvam
kṣiti-kula-giri-śeṣa-dig-gajendrān salila-gatāmiva nāvamudvahantam
dhṛta-vidhura-dharaṃ mahā-varāhaṃ giri-guru-potramapīhitair jayantam
giri-parigata-cañcalā''pagā'ntaṃ jala-nivahaṃ dadhataṃ mano'bhirāmam
galitamiva bhuvo vilokya rāmaṃ dharaṇi-dhara-stana-śukla-cīna-paṭṭam
a-parimita-mahā'dbhutair vicitraś cyuta-malinaḥ śucibhir mahāna-laṅghyaiḥ
taru-mṛga-pati-lakṣmaṇa-kṣitīndraiḥ samadhigato jaladhiḥ paraṃ babhāse
na bhavati mahimā vinā vipatte- ravagamayanniva paśyataḥ payodhiḥ
a-viratamabhavat kṣaṇe kṣaṇe asau śikhari-pṛthu-prathita-praśānta-vīciḥ
mṛdubhirapi bibheda puṣpa-bāṇaiś calaśiśirairapi mārutair dadāha
raghu-tanayamanartha-paṇḍito asau, na ca madanaḥ kṣatamātatān, nā arciḥ
atha mṛdu-malina-prabhau dinā'nte jaladhi-samīpa-gatāvatīta-lokau
anukṛtimitaretarasya mūrtyor dina-kara-rāghava-nandanāvakārṣṭām
apaharadiva sarvato vinodān dayita-gataṃ dadhadekadhā samādhim
ghana-ruci vavṛdhe tato andhakāraṃ saha raghu-nandana-manmathodayena
adhi-jaladhi tamaḥ kṣipan himāṃśuḥ paridadṛśe atha dṛśāṃ kṛtā'vakāśaḥ
vidadhadiva jagat punaḥ pralīnam bhavati mahān hi parā'rtha eva sarvaḥ
aśanirayamasau, kuto nirabhre śita-śara-varṣama-sat tadapya-śārṅgam
iti madana-vaśo muhuḥ śaśā'ṅke raghu-tanayo, na ca niścikāya candram
kumuda-vana-cayeṣu kīrṇa-raśmiḥ kṣata-timireśu ca dig-vadhū-mukheṣu
viyati ca vilalāsa tad-vadindur, vilasati candramaso na yad-vadanyaḥ
śaraṇamiva gataṃ tamo nikuñje viṭapi-nirākṛta-candra-raśmyarātau
pṛthu-viṣama-śilā'ntarāla-saṃsthaṃ sa-jala-ghana-dyuti bhīta-vat sasāda
atha nayana-mano-haro abhirāmaḥ smara iva citta-bhavo apya-vāma-śīlaḥ
raghu-sutamanujo jagāda vācaṃ sa-jala-ghana-stanayitnu-tulya-ghoṣaḥŌ
"pati-vadha-parilupta-lola-keśīr nayana-jalā'pahṛtā'ñjanauṣṭha-rāgāḥ
kuru ripu-vanitā, jahīhi śokaṃ, kva ca śaraṇaṃ jagatāṃ bhavān, kva mohaḥ
adhigata-mahimā manuśya-loke vata sutarāmavasīdati pramādī,
gaja-patiruru-śaila-śṛṅga-varṣmā gururavamajjati paṅka-bhāṅ, na dāru
boddhavyaṃ kimiva hi, yat tvayā na buddhaṃ, kiṃ vā te nimiṣitamapya-buddhi-pūrvam,
labdhā''tmā tava sukṛtairaniṣṭa-śaṅkī snehaugho ghaṭayati māṃ tathāpi vaktum"
saumitreriti vacanaṃ niśamya rāmo jṛmbhā-vān bhuja-yugalaṃ vibhajya nidrān
adhyaṣṭhāc chiśayiṣayā pravāla-talpaṃ rakṣāyai prati-diśamādiśan plavaṅgān

athā astamāseduṣi manda-kāntau puṇya-kṣayeṇeva nidhau kalānām
samālalambe ripu-mitra-kalpaiḥ padmaiḥ prahāsaḥ kumudair viṣādaḥ
dūraṃ samāruhya divaḥ patantaṃ bhṛgorivenduṃ vihitopakāram
baddhā anurāgo anupapāta tūrṇaṃ tārā-gaṇaḥ saṃbhṛta-śubhra-kīrtiḥ
kva te kaṭākṣāḥ, kva vilāsavanti proktāni vā tāni mameti matvā
laṅkā'ṅganānāmavabodha-kāle lulāmanāruhya gato astaminduḥ
mānena talpeṣva-yathā-mukhīnā mithyā-prasuptair gamita-triyāmāḥ
strībhir niśā'tikrama-vihvalābhir dṛṣṭe api doṣe patayo anunītāḥ
īrśyā-virugṇāḥ sthira-baddha-mūlā nirasta-niḥśeṣa-śubha-pratānāḥ
āpyāyitā netra-jala-prasekaiḥ prema-drumāḥ saṃruruhuḥ priyāṇām
tataḥ samāśaṅkita-viprayogaḥ punar-navībhūta-raso avitṛṣṇaḥ
smarasya santaṃ punarukta-bhāvaṃ nā āvartamānasya viveda lokaḥ
vṛttau prakāśaṃ hṛdaye kṛtāyāṃ sukhena sarvendriya-saṃbhavena
saṃkocamevā asahamānamasthā- da-śakta-vad vañcita-māni cakṣuḥ
pīne bhaṭasyorasi vīkṣya bhugnāṃs tanu-tvacaḥ pāṇi-ruhān su-madhyā
icchā-vibhaṅgā''kula-mānasatvād bhartre nakhebhyaś ca ciraṃ jujūre
srastā'ṅga-ceṣṭo vinimīlitā'kṣaḥ svedā'mbu-romodgama-gamya-jīvaḥ
a-śeṣa-naṣṭa-pratibhā-paṭutvo gāḍhopagūḍho dayitair jano abhūt
tamaḥ, prasuptaṃ maraṇaṃ, sukhaṃ nu, mūrcchā nu, māyā nu manobhavasya,
kiṃ tat kathaṃ vetyupalabdha-saṃjñā vikalpayanto api na saṃpratīyuḥ
vakṣaḥ stanābhyāṃ, sukhamānanena gātrāṇi gātrair ghaṭayanna-mandam
smarā'turo naiva tutoṣa lokaḥ, paryāptatā premṇi kuto viruddhā
srastā'ṅga-yaṣṭiḥ parirabhyamāṇā saṃdṛśyamānā'pyupasaṃhṛtā'kṣī
anūḍhamānā śayane navoḍhā paropakāraika-rasaiva tasthau
āliṅgitāyāḥ sahasā trapā-vāṃs trāsā'bhilāṣā'nugato ratā''dau
viśvāsitāyā ramaṇena vadhvā vimarda-ramyo-madano babhūva
sāmonmukhenā ācchuritā priyeṇa datte atha kācit pulakena bhede
antaḥ-prakopā'pagamād vilolā vaśīkṛtā kevala-vikrameṇa
gurur dadhānā paruṣa-tvamanyā kāntā api kāntendu-karā'bhimṛṣṭā
prahlāditā candra-śileva tūrṇaṃ kṣobhāt sravat-svedajalā babhūva
śaśāṅka-nāthā'pagamena dhūmrāṃ mūrcchā-parītāmiva nir-vivekām
tataḥ sakhīva prathitā'nurāgā prābodhayat dyāṃ madhurā'ruṇaśrīḥ
a-vīta-tṛṣṇo atha paraspareṇa kṣaṇādivā''yāta-niśā'vasānaḥ
duḥkhena lokaḥ paravānivā agāt samutsukaḥ svapna-niketanebhyaḥ
ardhotthitā''liṅgita-sannimagno ruddhaḥ punar yān gamane anabhīpsuḥ
vyājena niryāya punar nivṛttas tyaktā'nya-kāryaḥ sthita eva kaścit
tālena saṃpādita-sāmya-śobhaṃ śubhā'vadhānaṃ svara-baddha-rāgam
padair gatā'rthaṃ nṛpa-mandireṣu prātar jagur maṅgala-vat taruṇyaḥ
duruttare paṅka ivā andhakāre magnaṃ jagat santata-raśmi-rajjuḥ
pranaṣṭa-mūrti-pravibhāgamudyan pratyujjahāreva tato vivasvān
pītauṣṭha-rāgāṇi hṛtā'ñjanāni bhāsvanti lolairalakair mukhāni
prātaḥ kṛtā'rthāni yathā virejus tathā na pūrvedyuralaṃkṛtāni
prajāgarā''tāmra-vilocanā'ntā nirañjanā'laktaka-patra-lekhāḥ
tulyā ivā āsan parikheda-tanvyo vāsa-cyutāḥ sevita-manmathābhiḥ
ābaddha-netrā'ñjana-paṅka-leśas tāmbūla-rāgaṃ bahulaṃ dadhānaḥ
cakāra kānto apyadharo aṅganānāṃ sahoṣitānāṃ patibhir laghutvam
cakṣūṃṣi kāntānyapi sā'ñjanāni tāmbūla-raktaṃ ca sa-rāgamoṣṭham
kurvan sa-vāsaṃ ca su-gandhi vaktraṃ cakre janaḥ kevala-pakṣa-pātam
kṣatairasaṃcetita-danta-labdhaiḥ saṃbhoga-kāle avagataiḥ prabhāte
a-śaṅkatā anyonya-kṛtaṃ vyalīkaṃ viyoga-bāhyo api jano atirāgāt
netreṣubhiḥ saṃyuta-pakṣma-patraiḥ karṇā'nta-kṛṣṭairuru-keśa-śūlāḥ
stanoru-cakrās tata-karṇa-pāśāḥ strī-yoddha-mukhyā jayino viceruḥ
payo-dharāṃś candana-paṅka-digdhān vāsāṃsi cā amṛṣṭa-mṛjāni dṛṣṭvā
strīṇāṃ sa-patnyo jahṛṣuḥ prabhāte mandāyamānā'nuśayair manobhiḥ
smarā''ture cetasi labdha-janmā rarāja lolo'pi guṇā'pahāryaḥ
kutūhalān netra-gavākṣa-saṃsthaḥ paśyannivā anyonya-mukhāni rāgaḥ
gate atibhūmiṃ praṇaye prayuktā- na-buddhi-pūrvaṃ pariluptasaṃjñaḥ
ātmā'nubhūtānapi nopacārān smarā''turaḥ saṃsmarati sma lokaḥ
vastrairanatyulbaṇa-ramya-varṇair vilepanaiḥ saurabha-lakṣmaṇīyaiḥ
āsyaiś ca lokaḥ paritoṣa-kāntai- rasūcayal labdha-padaṃ rahasyam
prātastarāṃ candana-lipta-gātrāḥ pracchādya hastairadharān vadantaḥ
śāmyan-nimeṣāḥ sutarāṃ yuvānaḥ prakāśayanti sma nigūhanīyam
sāmnaiva loke vijite api vāme ! kimudyataṃ bhrū-dhanur-prasahyam,
hantuṃ kṣamo vā vada locaneṣur digdho viṣeṇeva kimañjanena
dantacchade prajvalitā'gni-kalpe tāmbūla-rāgas tṛṇa-bhāra-tulyaḥ
nyastaḥ kimityūcurupeta-bhāvā goṣṭhīṣu nārīs taruṇīr yuvānaḥ
sukhā'vagāhāni yutāni lakṣmyā śucīni saṃtāpa-harāṇyurūṇi
prabuddha-nārī-mukha-paṅka-jāni prātaḥ sarāṃsīva gṛhāṇi rejuḥ
saṃmṛṣṭa-siktā'rcita-cāru-puṣpai- rāmoda-vad-dravya-sugandha-bhāgaiḥ
lakṣmīr vijigye bhavanaiḥ sa-bhṛṅgaiḥ sevyasya devairapi nandanasya
akṣṇoḥ patan nīla-saro-ja-lobhād bhṛṅgaḥ kareṇā alpa-dhiyā nirastaḥ
dadaṃśa tāmrā'mbu-ruhā'bhisandhis trṇā''turaḥ pāṇi-tale api dhṛṣṇuḥ
vilola-tāṃ cakṣuṣi hasta-vepathuṃ bhruvor vibhaṅgaṃ stana-yugma-valgitam
vibhūṣaṇānāṃ kvaṇitaṃ ca ṣaṭ-pado gurur yathā nṛtya-vidhau samādadhe
athā anukūlān kula-dharma-saṃpado vidhāya veśān su-divaḥ purī-janaḥ
prabodha-kāle śāta-manyu-vidviṣaḥ pracakrame rāja-niketanaṃ prati
śailendra-śṛṅgebhya iva pravṛttā vegāj jalaughāḥ pura-mandirebhyaḥ
āpūrya rathyāḥ sarito janaughā rājā'ṅganā'mbhodhimapūrayanta
prabodha-kālāt tridaśendra-śatroḥ prāgūrdhva-śoṣaṃ pariśuṣyamāṇāḥ
hīnā mahāntaś ca sama-tvamīyur dvāsa-sthairavajñā-puruṣā'kṣi-dṛṣtāḥ
gurūru-cañcat-kara-karṇa-jihvai- ravajñayā agrā'ṅguli-saṃgṛhītaiḥ
rakṣāmsyanāyāsa-hṛtairupāsthuḥ kapola-līnā'li-kulair gajendraiḥ
nikṛtta-matta-dvipa-kumbha-māṃsaiḥ saṃpṛkta-muktair harayo'gra-pādaiḥ
āninyire śreṇikṛtās tathā anyaiḥ parasparaṃ vāladhi-sannibaddhāḥ
upekṣitā deva-gaṇais trasadbhir niṣā-carair vīta-bhayair nikṛttāḥ
tasminnadṛśyanta sura-drumāṇāṃ sa-jāla-puṣpa-stabakāḥ prakīrṇāḥ
nirākariṣṇur dvija-kuñjarāṇāṃ tṛṇīkṛtā'śeṣa-guṇo'ti-mohāt
pāpā'śayānabhyudayā'rthamārcīt prāg brahma-rakṣaḥ-pravarān daśā''syaḥ
māyāvibhis trāsa-karair janānā- māptairupādāna-parairupetaḥ
satāṃ vighātaika-rasairavikṣat sadaḥ parikṣobhita-bhūmi-bhāgam
vighṛta-niśita-śastrais tad yutaṃ yātudhānai- ruru-jaṭhara-mukhībhiḥ saṃkulaṃ rākṣasībhiḥ
śvagaṇi-śata-vikīrṇaṃ vāgurā-van mṛgībhir vanamiva sa-bhayābhir deva-bandībhirāsīt
jalada iva taḍitvān prājya-ratna-prabhābhiḥ prati-kakubhamudasyan nisvanaṃ dhīra-mandram
śikharamiva sumerorāsanaṃ haimamuccair vividha-maṇi-vicitraṃ pronnataṃ so adhyatiṣthat

tato vi-nidraṃ kṛta-devatā'rcaṃ dṛṣṭyaiva citta-praśamaṃ kirantam
āviṣkṛtā'ṅga-pratikarma-ramyaṃ vibhīṣaṇaṃ vācamuvāca mātā
"prabādhamānasya jaganti dhīmaṃs ! tvaṃ sodarasyā'timadoddhatasya
ānandano nāka-sadāṃ praśāntiṃ tūrṇaṃ viṣasyā'mṛta-vat kuruṣva
kuryās tathā, yena jahāti sītāṃ viṣāda-nīhāra-parīta-mūrtim
sthitāṃ kṣitau śānta-śikhā-pratānāṃ tārāmiva trāsa-karīṃ janasya
yāvan na saṃtrāsita-deva-saṃghaḥ piṇḍo viṣasyeva hareṇa bhīṣmaḥ
saṃgrasyate asau puruṣā'dhipena, drutaṃ kulā''nanda ! yatasva tāvat
hatā janasthāna sado nikāyāḥ, kṛtā jitotkhāta-bhaṭa-drumā pūḥ,
sadāṃsi dagdhāni, vidheyamasmin yad bandhunā, tad ghaṭayasva tasmin"
cikīrṣite pūrva-taraṃ sa tasmin, kṣemaṃ-kare arthe muhurīryamāṇaḥ
mātrā atimātraṃ śubhayaiva buddhyā ciraṃ sudhīrabhyadhikaṃ samādhāt
dauvārikā'bhyāhata-śakra-dūtaṃ sopāyanopasthita-loka-pālam
sā''śaṅka-bhīṣmā''pta-viśan-niśāṭaṃ dvāraṃ yayau rāvaṇa-mandrirasya
dūrāt pratīhāra-nataḥ sa vārtāṃ pṛcchannanāvedita-saṃpraviṣṭaḥ
sa-gauravaṃ datta-patho niśāṭai- raikṣiṣṭa śailā'gramivendraśatrum
kṛśānu-varṣmaṇyadhirūḍhamuccaiḥ siṃhāsane saṃkṣaya-megha-bhīmam
nisarga-tīkṣṇaṃ nayana-sphuliṅgaṃ yugānta-vahneriva dhūma-rāśim
prītyā api dattekṣaṇa-sannipātaṃ bhayaṃ bhūjaṅgā'dhipa-vad dadhānam
tamaḥ-samūhā''kṛtimapyaśeṣā- nūrjā jayantaṃ prathita-prakāśān
taṃ ratna-dāyaṃ jita-mṛtyu-lokā rātriṃ-carāḥ kānti-bhṛto anvasarpan
pramukta-muktā-phalamambu-vāhaṃ saṃjāta-tṛṣṇā iva deva-mukhyāḥ
sa kiṅkaraiḥ kalpitamiṅgita-jñaiḥ saṃbādhakaṃ pūrva-samāgatānām
siṃhāsanopāśrita-cāru-bāhu- radhyāsta pīṭhaṃ vihita-praṇāmaḥ
tato daśā''syaḥ kṣubhitā'hi-kalpaṃ dīprā'ṅgulīyopalamūḍha-ratnam
aneka-cañcan-nakha-kānti-jihvaṃ prasārya pāṇiṃ samitiṃ babhāṣe
"śaktaiḥ suhṛdbhiḥ paridṛṣṭa-kāryai- rāmnātibhir nītiṣu buddhi-madbhiḥ
yuṣmad-vidhaiḥ sārdhamupāya-vidbhiḥ sadhyanti kāryāṇi su-mantritāni
upekṣite vāli-kharā''di-nāśe, dagdhe pure, akṣe nihate sa-bhṛtye,
sainye dviṣāṃ sāgaramuttitīrṣā- va-nantaraṃ brūta, yadatra yuktam"
bhujāṃ'sa-vakṣaḥ-sthala-kārmukā'sīn gadāś ca śūlāni ca yātudhānāḥ
parāmṛśantaḥ prathitā'bhimānāḥ procuḥ prahasta-pramukhā daśā''syam
"a-khaṇḍya-mānaṃ parikhaṇḍya śakraṃ tvaṃ paṇḍitaṃ-manyamudīrṇa-daṇḍaḥ
narā''bhiyogaṃ nṛ-bhujāṃ pradhāna ! mantronmukhaḥ kiṃ nayase gurutvam
niryat-sphuliṅgā''kula-dhūma-rāśiṃ kiṃ brūhi bhūmau pinaṣāma bhānum,
ā danta-niṣpīḍita-pītaminduṃ ṣṭhīvāma śuṣkekṣu-latā'sthi-kalpam
sa-rāghavaiḥ kiṃ bata vānarais tair yaiḥ prātarāśo api na kasyacin naḥ
sa-sthāṇu-kailāsa-dhāra abhidhatsva, kiṃ dyauradho astu, kṣitirantarīkṣe
cāpalya-yuktasya hareḥ kṛśānuḥ samedhito vāladhi-bhāk tvadīyaiḥ
śastreṇa vadhyasya galannadhākṣīd rājan ! pramādena nijena laṅkām"
athā añcitoraskamudīrṇa-dṛṣṭiḥ kṛtvā vivakṣā-pravaṇaṃ śarīram
vivṛtta-pāṇir vihitottarā'rthaṃ vibhīṣaṇo abhāṣata yātudhānān
"yuddhāya rājṇā subhṛtair bhavadbhiḥ saṃbhāvanāyāḥ sadṛśaṃ yaduktam,
tat prāṇa-paṇyair vacanīyameva, prajñā tu mantre adhikṛtā, na śauryam
yac cāpi yatnā-''dṛta-mantra-vṛttir guru-tvamāyāti narā'bhiyogaḥ
vaśīkṛtendrasya, kṛtottaro asmin vidhvaṃsitā'śeṣa-puro hanūmān
agniḥ pramādena dadāha laṅkāṃ vadhyasya dehe svayamedhitaś cet,
vimṛśya tad deva-dhiyā abhidhatta brahmā'stra-bandho'pi yadi pramādaḥ
jagantyameyā'dbhuta-bhāva-bhāñji, jitā'bhimānāś ca janā vicitrāḥ,
kārye tu yatnaṃ kuruta prakṛṣṭaṃ, mā nīti-garbhān su-dhiyo avamandhvam
vṛddhi-kṣaya-sthāna-gatāmajasraṃ vṛttiṃ jigīṣuḥ prasamīkṣamāṇaḥ
ghaṭeta sandhyā''diṣu yo guṇeṣu, lakṣmīr na taṃ muñcati cañcalā api
upekṣaṇīyaiva parasya vṛddhiḥ pranaṣṭa-nīterajitendrayasya
madā''di-yuktasya virāga-hetuḥ, sa-mūla-ghātaṃ vinihanti yā ante
janā'nurāgeṇa yuto avasādaḥ phalā'nubandhaḥ sudhiyā ātmano api
upekṣaṇīyo abhyupagamya saṃdhiṃ kāmā''di-ṣaḍ-varga-jitā adhipena
yadā vigṛhṇan na ca saṃdadhāno vṛddhiṃ kṣayaṃ cā anuguṇaṃ prapaśyet,
āsīta rājā avasara-pratīkṣas tadā prayāsaṃ vitathaṃ na kuryāt
saṃdhau sthito vā janayet sva-vṛddhiṃ hanyāt paraṃ vopaniṣatprayogaiḥ
āśrāvayedasya janaṃ parair vā vigrāhya kuryādavahīna-saṃdhim
saṃdarśita-sneha-guṇaḥ sva-śatrūn vidveṣayan maṇḍalamasya bhindyāt
ityevamādi pravidhāya saṃdhir vṛddher vidheyo adhigamābhyupāyaḥ
matvā sahiṣṇūnaparopajapyān svakānadhiṣṭhāya jalā'nta-durgān
drumā'dri-durlaṅghya-jalāpradhṛṣyān vardheta rājā ripu-vigraheṇa
śaknoti yo na dviṣato nihantuṃ, vihanyate nā apya-balair dviṣadbhiḥ,
sa śvā-varāhaṃ kalahaṃ vidadhyā- dāsīta durgā''di vivardhayaṃś ca
prayāṇa-mātreṇa pare prasādye varteta yānena kṛtā'bhirakṣaḥ,
a-śaknuvan kartumarer vighātaṃ sva-karma-rakṣāṃ ca paraṃ ṣrayeta
ekena saṃdhiḥ, kalaho apareṇa kāryo abhito vā prasamīkṣya vṛddhim,
evaṃ prayuñjīta jigīṣuretā nītīr vijānannahitā''tma-sāram
tvayā tu loke janito virāgaḥ, prakopitaṃ maṇḍalamindra-mukhyam,
rāme tu rājan, viparītametat paśyāmi, tenā abhyadhikaṃ vipakṣam
ekena vālī nihataḥ śareṇa suhṛt-tamas te, racitaś ca rājā
yadaiva sugrīva-kapiḥ pareṇa, tadaiva kāryaṃ bhavato vinaṣṭam
prākāra-mātrā''varaṇaḥ prabhāvaḥ kharā''dibhir yo nihatais tavā'bhūt,
laṅkāpradāhā'kṣa-vadha-dru-bhaṅgaiḥ klāmyatyasāvapyadhunā atimātram
ṣaḍvarga-vaśyaḥ parimūḍha-bandhu- rucchinna-mitro viguṇairupetaḥ
mā pāda-yuddhaṃ dvi-radena kārṣīr nama kṣitīndraṃ praṇatopabhogyam
rāmo api dārā''haraṇena tapto, vayaṃ hatair bandhubhirātma-tulyaiḥ,
taptasya taptena yathā āyaso naḥ saṃdhiḥ pareṇā astu, vimuñca sītām
saṃdhukṣitaṃ maṇḍala-caṇḍa-vātai- ramarṣa-tīkṣṇaṃ kṣiti-pāla-tejaḥ
sāmā'mbhasā śāntimupaitu rājan ! prasīda, jīvāma sa-bandhu-bhṛtyāḥ
a-pakva-kumbhāviva bhaṅga-bhājau rājanniyātāṃ maraṇaṃ samānau,
vīrye sthitaḥ kiṃtu kṛtā'nurāgo rāmo bhavaṃś cottama-bhūri-vairī
daṇḍena kośena ca manyase cet prakṛṣṭamātmānamares tathāpi
riktasya pūrṇena vṛthā vināśaḥ pūrṇasya bhaṅge bahu hīyate tu
kliṣṭā''tma-bhṛtyaḥ parimṛgya-sampan mānī yatetā api sa-saṃśaye arthe,
saṃdehamārohati yaḥ kṛtā'rtho, nūnaṃ ratiṃ tasya karoti na śrīḥ
śakyānya-doṣāṇi mahā-phalāni samārabhetopanayan samāptim
karmāṇi rājā vihitā'nurāgo, viparyaye syād vitathaḥ prayāsaḥ
jetuṃ na śakyo nṛ-patiḥ su-nītir doṣaḥ kṣayā''diḥ kalahe dhruvaś, ca
phalaṃ na kiṃcin na śubhā samāptiḥ, kṛtā'nurāgaṃ bhūvi saṃtyajā arim
tvan-mitra-nāśo, nija-mitra-lābhaḥ, sameta-sainyaḥ sa ca mitra-kṛcchre
bhogyo vaśaḥ paśya śareṇa śatroḥ prasādhito vāli-vadhe na ko arthaḥ
lobhād bhayād vā abhigataḥ kapīndro na rāghavaṃ, yena bhaved vibhedyaḥ,
sthitaḥ satāṃ vartmani labdha-rājyaḥ prati-priyaṃ so abhyagamac cikīrṣuḥ
phalāśino nirjhara-kuñja-bhājo divyā'ṅganā'naṅgarasā'nabhijñāḥ
nyag-jātayo ratna-varairalabhyā mukhyāḥ kapīnāmapi nopajapyāḥ
kṛtā'bhiṣeko yuvarāja-rājye sugrīva-rājena sutā'viśeṣam
tārā-vidheyena kathaṃ vikāraṃ tārā-suto yāsyati rākṣasā'rtham
paśyāmi rāmādadhikaṃ samaṃ vā nā anyaṃ, virodhe yamupāśrayema,
dattvā varaṃ sā'nuśayaḥ svayambhū- rindrā''dayaḥ pūrva-taraṃ viruddhāḥ
durgā''śritānāṃ bahunā api rājan ! kālena pārṣṇigrahaṇā''di-hetuḥ
durgoparodhaṃ na ca kurvato asti śatroś cireṇā api daśā''sya ! hāniḥ
śastraṃ tarūrvī-dharamambu pānaṃ vṛttiḥ phalair, no gaja-vāji-nāryaḥ
rāṣṭraṃ na paścān, na jano'bhirakṣyaḥ, kiṃ duḥsthamācakṣva bhavet pareṣām
saṃdhānamevā astu pareṇa tasmān, nā'nyo abhyupāyo asti nirūpyamāṇaḥ,
nūnaṃ vi-saṃdhau tvayi sarvametan neṣyanti nāśaṃ kapayo acireṇa"
vibhīṣaṇoktaṃ bahu manyamānaḥ pronnamya dehaṃ pariṇāma-namram
skhalad-valir vārdhaka-kampra-mūrdhā mātāmaho rāvaṇamityuvāca
"ekaḥ padātiḥ puruṣo dhanuṣmān yo aneka-māyāni viyad-gatāni
rakṣaḥ-sahasrāṇi caturdaśā ārdīt, kā tatra vo mānuṣa-mātra-śaṅkā
brahmarṣibhir nūnamayaṃ sa-devaiḥ saṃtāpitau rātricara-kṣayāya
narā''kṛtir vānara-sainyaśālī jagatya-jayyo vihito abhyupāyaḥ
vajrā'bhighātaira-virugṇa-mūrteḥ pheṇair jalānāmasurasya mūrdhnaḥ
cakāra bhedaṃ mṛdubhir mahendro yathā, tathaitat kimapīti bodhyam
kva strī-viṣahyāḥ karajāḥ, kva vakṣo daityasya śailendra-śilā-viśālam,
saṃpaśyataitad dyusadāṃ sunītaṃ, bibheda tais tan nara-siṃha-mūrtiḥ
pramāda-vāṃs tvaṃ kṣata-dharma-vartmā gato munīnāmapi śatru-bhāvam,
kulasya śāntiṃ bahu manyase cet kuruṣva rājendra ! vibhīṣaṇoktam"
ghoṣeṇa tena pratilabdha-saṃjño nidrā''vilā'kṣaḥ ṣruta-kārya-sāraḥ
sphurad-ghanaḥ sā'mburivā antarīkṣe vākyaṃ tato abhāṣata kumbhakarṇaḥ
"kriyā-samārambha-gato abhyupāyo, nṛ-dravya-sampat saha-deśa-kalā,
vipat-pratīkāra-yutā artha-siddhir mantrā'ṅgametāni vadanti pañca
na niścitā'rthaṃ samayaṃ ca deśaṃ kriyā'bhyupāyā''diṣu yo atiyāyāt,
sa prāpnuyān mantra-phalaṃ na mānī kāle vipanne kṣaṇadā-carendra !
auṣṇyaṃ tyajen madhya-gato api bhānuḥ, śaityaṃ niśāyāmathavā hi-māṃśuḥ
anartha-mūlaṃ bhuvanā'vamānī manye na mānaṃ piśitāśi-nātha !
tathā api vaktuṃ prasabhaṃ yatante yan mad-vidhāḥ siddhimabhīpsavas tvām
viloma-ceṣṭaṃ vihitā'vahāsāḥ parair hi tat sneha-mayais tamobhiḥ
krūrāḥ kriyāḥ, grāmya-sukheṣu saṅgaḥ, puṇyasya yaḥ saṃkṣaya-heturuktaḥ,
niṣevito asau bhavatā atimātraṃ phalatya-valgu dhruvameva rājan !
dattaṃ na kiṃ, ke viṣayā na bhuktāḥ, sthito asmi vā kaṃ paribhūya noccaiḥ,
itthaṃ kṛtā'rthasya mama dhruvaṃ syān mutyus tvadarthe yadi, kiṃ na labdham
kiṃ durnayais tvayyuditair mṛṣā'rthair vīryeṇa vaktā asmi raṇe samādhim"
tasmin prasupte punaritthamuktvā vibhīṣaṇo abhāṣata rākṣasendram
"nimitta-śūnyaiḥ sthagitā rajobhir diśo, marudbhir vikṛtair vilolaiḥ
svabhāva-hīnair mṛga-pakṣi-ghoṣaiḥ krandanti bhartāramivā abhipannam
utpāta-jaṃ chidramasau vivasvān vyādāya vaktrā''kṛti loka-bhīṣmam
attuṃ janān dhūsara-raśmi-rāśiḥ siṃho yathā kīrṇa-saṭo abhyudeti
mārgaṃ gato gotra-gurur bhṛgūṇā- magastinā adhyāsita-vindhya-śṛṅgam,
saṃdṛśyate śakra-purohito ahni, kṣmāṃ kampayantyo nipatanti colkāḥ
māṃsaṃ hatānāmiva rākṣasānā- māśaṃsavaḥ krūra-giro ruvantaḥ
kravyā'śino dīpta-kṛśānu-vaktrā bhrāmyantya-bhītāḥ paritaḥ puraṃ naḥ
payo ghaṭodhnīrapi gā duhanti mandaṃ vi-varṇaṃ vi-rasaṃ ca gopāḥ,
havyeṣu kīṭopajanaḥ sa-keśo na dīpyate agniḥ su-samindhano api
tasmāt kuru tvaṃ pratikāramasmin snehān mayā rāvaṇa ! bhāṣyamāṇaḥ,
vadanti duḥkhaṃ hyanujīvi-vṛtte sthitāḥ padasthaṃ pariṇāma-pathyam
virugṇa-saṃkīrṇa-vipanna-bhinnaiḥ pakṣuṇṇa-saṃhrīṇa-śitā'stra-vṛkṇaiḥ
yāvan narā'śair na ripuḥ śava'śān saṃtarpayatyānama tāvadasmai"
bhrū-bhaṅgamādhāya vihāya dhairyaṃ vibhīṣaṇaṃ bhīṣaṇa-rūkṣa-cakṣuḥ
giraṃ jagādogra-padāmudagraḥ svaṃ sphāvayan śakra-ripuḥ prabhāvam
"śilā tariṣyatyudake na parṇaṃ, dhvāntaṃ raveḥ syantsyati, vahnirindoḥ,
jetā paro ahaṃ yudhi jeṣyamāṇas tulyāni manyasva pulastya-naptaḥ !
a-nirvṛtaṃ bhūtiṣu gūḍha-vairaṃ satkāra-kāle api kṛtā abhyasūyam
vibhinna-karmā''śaya-vāk kule no mā jñāti-celaṃ, bhuvi kasyacid bhūt
icchantyabhīkṣṇaṃ kṣayamātmano api na jñātayas tulya-kulasya lakṣmīm
namanti śatrūn, na ca bandhu-vṛddhiṃ saṃtapyamānair hṛdayaiḥ sahante
tvayā'dya laṅkā'bhibhave ati-harṣād duṣṭo ati-mātraṃ vivṛto antarātmā,
dhik tvāṃ, mṛṣā te mayi dustha-buddhir" vadannidaṃ tasya dadau sa pārṣṇim
tataḥ sa kopaṃ kṣamayā nigrhṇan, dhairyeṇa manyuṃ, vinayena garvam,
mohaṃ dhiyotsāha-vaśādaśaktiṃ, samaṃ caturbhiḥ sacivairudasthāt
uvāca cainaṃ kṣaṇadā-carendraṃŌ "sukhaṃ mahā-rāja ! vinā mayā āssva
mūrkhā''turaḥ pathya-kaṭūnanaśnan yat sā''mayo''sau, bhiṣajāṃ na doṣaḥ
karoti vairaṃ sphuṭamucyamānaḥ, pratuṣyati śrotra-sukhaira-pathyaiḥ
viveka-śūnyaḥ prabhurātma-mānī, mahānanarthaḥ suhṛdāṃ batā ayam
krīḍan bhujaṅgena gṛhā'nupātaṃ kaścid yathā jīvati saṃśaya-sthaḥ,
saṃsevamāno nṛ-patiṃ pra-mūḍhaṃ tathaiva yaj jīvati, so asya lābhaḥ
dattaḥ sva-doṣair bhavatā prahāraḥ pādena dharmye pathi me sthitasya,
sa cintanīyaḥ saha mantri-mukhyaiḥ kasyā āvayor lāghavamādadhātu
iti vacanamasau rajani-cara-patiṃ bahu-guṇamasakṛt prasabhamabhidadhat
niragamada-bhayaḥ puruṣa-ripu-purān nara-pati-caraṇau navitumari-nutau
atha tamupagataṃ vidita-sucaritaṃ pavana-suta-girā giri-guru-hṛdayaḥ
nṛ-patiramadayan mudita-parijanaṃ sva-pura-pati-karaiḥ salila-samudayaiḥ

cāru-samīraṇa-ramaṇe hariṇa-kalaṅka-kiraṇā''valī-sa-vilāsā
ābaddha-rāma-mohā velā-mūle vibhāvarī parihīṇā
baddho vāsara-saṅge bhīmo rāmeṇa lavaṇa-salilā''vāse
sahasā saṃrambha-raso dūrā''rūḍha-ravi-maṇḍala-samo lole
gāḍha-guru-puṅkha-pīḍā- sa-dhūma-salilā'ri-saṃbhava-mahā-bāṇe
āruḍhā saṃdehaṃ rāme sa-mahī-dhāra mahī sa-phaṇi-sabhā
ghora-jala-danti-saṃkula- maṭṭa-mahāpaṅka-kāhala-jalā''vāsam
ārīṇaṃ lavaṇa-jalaṃ samiddha-phala-bāṇa-viddhi-ghora-phaṇi-varam
sa-bhayaṃ pariharamāṇo mahā'hi-saṃcāra-bhāsuraṃ salila-gaṇam
ārūḍho lavaṇa-jalo jala-tīraṃ hari-balā''gama-vilola-guham
cañcala-taru-hariṇa-gaṇaṃ bahu-kusumā''bandha-baddha-rāmā''vāsam
hari-pallava-taru-jālaṃ tuṅgoru-samiddha-taru-vara-hima-cchāyam
vara-vāranaṃ salila-bhareṇa giri-mahī-maṇḍala-saṃvara-vāraṇam
vasudhāryaṃ tuṅga-taraṅga-saṅga-parihīṇa-lola-vasudhā-rayam
etāni sapta saṃkīrṇāni
praṇipatya tato vacanaṃ jagāda hitamāyato patir vārīṇām
gaṅgā'valambi-bāhū rāmaṃ bahaloru-hari-tamāla-cchāyam
niravadyam
"tuṅgā giri-vara-dehā, a-gamaṃ salilaṃ, samīraṇo rasa-hārī,
a-himo ravi-kiraṇa-gaṇo, māyā saṃsāra-kāraṇaṃ te paramā
āyāsa-saṃbhavāruṇa ! saṃhara saṃhāra-hima-hara-sama-cchāyam
bāṇaṃ, vāri-samūhaṃ saṃgaccha purāṇa-cāru-dehā''vāsam
a-sulabha-hari-saṃcāraṃ jala-mūlaṃ bahala-paṅka-ruddhā''yāmam
bhaṇa kiṃ jala-parihīṇaṃ su-gamaṃ timi-kambu-vāri-vāraṇa-bhīmam
gantuṃ laṅkā-tīraṃ baddha-mahāsalila-saṃcareṇa sa-helam
taru-hariṇā giri-jālaṃ vahantu giri-bhāra-saṃsahā guru-deham
hara-hāsa-ruddha-vigamaṃ para-kaṇṭha-gaṇaṃ mahā''hava-samārambhe
chindantu rāma-bāṇā gambhīre me jale mahā-giri-baddhe
gacchantu cāru-hāsā vīra-rasā''bandha-ruddha-bhaya-saṃbandham
hantuṃ bahu-bāhu-balaṃ hari-kariṇo giri-varoru-dehaṃ sahasā
ṣaṭ saṃkīrṇāni
jigamiṣayā saṃyuktā bahūva kapi-vāhinī mate dāśaratheḥ
buddha-jalā''laya-cittā giri-haraṇā''rambha-saṃbhava-samālolā
niravadyam
guru-giri-vara-haraṇa-sahaṃ saṃhāra-himāri-piṅgalaṃ rāma-balam
ārūḍhaṃ sahasā khaṃ varuṇā''laya-vimala-salila-gaṇa-gambhīram
avagāḍhaṃ giri-jālaṃ tuṅga-mahā-bhitti-ruddha-sura-saṃcāram
a-bhayahari-rāsa-bhīmaṃ kari-parimala-cāru-bahala-kandara-salilam
ali-gaṇa-vilola-kusumaṃ sa-kamala-jala-matta-kurara-kāraṇḍava-gaṇam
phaṇi-saṃkula-bhīma-guhaṃ kari-danta-samūḍha-sa-rasa-vasudhā-khaṇḍam
aravinda-reṇu-piñjara- sārasa-rava-hāri-vimala-bahu-cāru-jalam
ravi-maṇi-saṃbhava-hima-hara- samāgamā''baddha-bahula-sura-taru-dhūpam
hari-rava-vilola-vāraṇa- gambhīrā''baddha-sa-rasa-puru-saṃrāvam
ghoṇā-saṃgama-paṅkā''- vila-subala-bhara-mahoru-varāham
pañca saṃkīrnāni
uccakhnuḥ parirabdhān kapi-saṅghā bāhubhis tato bhūmi-bhṛtaḥ
niṣpaṣṭa-śeṣa-mūrdhnaḥ śṛṅga-vikīrṇoṣṇa-raśmi-nakṣatra-gaṇān
niravadyam
tuṅga-mahā-giri-subharā bāhu-samāruddha-bhidura-ṭaṅkā bahudhā
lavaṇa-jala-bandha-kāmā ārūḍhā ambaraṃ mahā-pariṇāham
bahu-dhavala-vāri-vāhaṃ vimalā''yasa-mahā'si-deha-cchāyam
baddha-vihaṅgama-mālaṃ hima-girimiva matta-kurara-rava-saṃbaddham
cāru-kalahaṃs-saṃkula- sa-caṇḍa-saṃcāra-sārasā''baddha-ravam
sa-kusuma-kaṇa-gandha-vahaṃ samayā''gama-vāri-saṅga-vimalā''yāmam
sahasā te taru-hariṇā giri-subharā lavaṇa-salila-bandhā''rambhe
tīra-girimārūḍhā rāmā''gama-ruddha-sa-bhaya-ripu-saṃcāram
catvāri saṃkīrṇāni
tataḥ prāṇītāḥ kapi-yūtha-mukhyair nyastāḥ kṛśānos tanayena samyak
a-kampra-brādhnā'gra-nitamba-bhāgā mahā'rṇavaṃ bhūmi-bhṛto avagāḍhāḥ
niravadyaṃ ca
tene adri-bandhyo, vavṛdhe payodhis, tutoṣa rāmo, mumude kapīndraḥ,
tatrāsa śatrur, dadṛśe suvelaḥ, prāpe jalānto, juhṛṣuḥ plavaṅgāḥ
niravadyaṃ ca
bhremur, vavalgur, nanṛtur, jajakṣur, juguḥ, samutpupluvire, niṣeduḥ,
āsphoṭayāṃcakrurabhipraṇedū, rejur, nanandur, viyayuḥ, samīyuḥ
giri-paṅka-cāru-dehaṃ kakkola-lavaṅga-badha-surabhi-parimalam
bahu-bahaloru-taraṅgaṃ parisarasārūḍhamuddharaṃ lavaṇa-jalam
lolaṃ kūlā'bhigame khe tuṅgā-mala-nibaddha-puru-pariṇāham
sura-gaṅgā-bharaṇa-sahaṃ giri-bandha-vareṇa lavaṇa-salilaṃ ruddham
ārūḍhaṃ ca suvelaṃ taru-mālā''bandha-hāri-giri-vara-jālam
rāvaṇa-citta-bhayaṅkara- māpiṅgala-lola-kesaraṃ rāma-balam
laṅkā''laya-tumulā''rava- subhara-gabhīroru-kuñja-kandara-vivaram
vīṇā-rava-rasa-saṅgama- sura-gaṇa-saṃkula-mahā-tamāla-cchāyam
sa-rasa-bahu-pallavā''vila- kesara-hintāla-baddha-bahala-cchāyam
airāvaṇa-mada-parimala- gandhavahā''baddha-danti-saṃrambha-rasam
tuṅga-taru-cchāyā-ruha- komala-hari-hāri-lola-pallava-jālam
hariṇa-bhayaṃkara-sa-kusuma- dāva-sama-cchavi-vilola-dāḍima-kuñjam
kala-hari-kaṇṭha-virāvaṃ salila-mahā-bandha-saṃkula-mahā-sālam
cala-kisalaya-saṃbaddhaṃ maṇi-jālaṃ salila-kaṇa-mayaṃ-vivahantam
tuṅga-maṇi-kiraṇa-jālaṃ giri-jala-saṃghaṭṭa-baddha-gambhīra-ravam
cāru-guhā-vivara-sabhaṃ sura-pura-samamamara-cāraṇa-susaṃrāvam
vimala-mahā-maṇi-ṭaṅkaṃ sindūra-kalaṅka-piñjara-sahā-bhittim
vīra-hari-danti-saṅgama- bhaya-ruddha-vibhāvarī-vihāra-samīham
sa-mahā-phaṇi-bhīma-bilaṃ bhūri-vihaṅgama-tumuloru-ghora-virāvam
vāraṇa-varāha-hari-vara- go-gaṇa-sāraṅga-saṃkula-mahā-sālam
cala-kisalaya-sa-vilāsaṃ cāru-mahī-kamala-reṇu-piñjara-vasudham
sa-kusuma-kesara-bāṇaṃ lavaṅga-taru-taruṇa-vallarī-vara-hāsam
a-mala-maṇi-hema-ṭaṅkaṃ tuṅga-mahā-bhitti-ruddha-ruru-paṅka-gamam
amarā''rūḍha-parisara merumivā āvila-sa-rasa-mandāra-tarum
phala-bhara-manthara-taru-vara- ma-vidūra-virūḍha-hāri-kusumā''pīḍam
hariṇa-kalaṅka-maṇi-saṃbhava- bahu-vāri-bhara-sugambhīra-guham
jala-kāma-danti-saṃkula- sa-hema-rasa-cāru-dhavala-kandara-deham
aṅkura-toha-sama-cchavi- ruru-gaṇa-saṃlīḍha-tarala-hari-maṇi-kiraṇam
gāḍha-samīraṇa-susahaṃ bhīma-ravottuṅga-vāri-dhara-saṃghaṭṭam
dhavala-jala-vāha-mālā- saṃbandhā''baddha-hima-dharā-dhara-līlam
lavaṇa-jala-bandha-sa-rasaṃ taru-phala-saṃpatti-ruddha-dehā''yāsam
laṅkā-toraṇa-vāraṇa- mārūḍhaṃ samara-lālasaṃ-rāma-balam
guru-paṇava-veṇu-guñjā- bherī-peloru-jhallarī-bhīma-ravam
ḍhakkā-ghaṇṭā-tumulaṃ sannaddhaṃ para-balaṃ raṇā''yāsa-saham
ārūḍha-bāṇa-ghoraṃ vi-malā''yasa-jāla-gūḍha-pīvara-deham
cañcala-turaṅga-vāraṇa- saṃghaṭṭā''baddha-cāru-pariṇāha-guṇam
asi-tomara-kunta-mahā- paṭṭiśa-bhalla-vara-bāṇa-guru-puru-musalam
vīra-rasā'laṅkāraṃ guru-saṃcāra-haya-danti-sa-mahī-kampam
te rāmeṇa sa-rabhasaṃ paritaralā hari-gaṇā raṇa-samārambhe
ruddhā laṅkā-parisara- bhū-dhara-paribhaṅga-lālasā dhīra-ravam
yugmakamŌ jala-tīra-tuṅga-taru-vara- kangara-giri-bhitti-kuñja-vivarā''vāsam
bhīmaṃ taru-hariṇa-balaṃ su-samiddha-himāri-kiraṇa-mālā-lolam
rāvaṇa-balamavagantuṃ jala-bhara-guru-salila-vāha-gaṇa-sama-cchāyam
aṭṭa-taru-mañca-mandrira- toraṇa-mālā-sabhāsu samārūḍham

tato daśā''syaḥ smara-vihvalā''tmā cāra-prakāśīkṛta-śatru-śaktiḥ
vimohya māyā-maya-rāma-mūrdhnā sītāmanīkaṃ prajighāya yoddhum
kambūnatha samādadhmuḥ, koṇair bheryo nijaghnire,
veṇūn pupūrire, guñjā juguñjuḥ kara-ghaṭṭitāḥ
vādayāṃcakrire ḍhakkāḥ, paṇavā dadhvanur hatāḥ,
kāhalāḥ pūrayāṃcakruḥ, pūrṇāḥ peraś ca sasvanuḥ
mṛdaṅgā dhīramāsvenur, hatair svene ca gomukhaiḥ
ghaṇṭāḥ śiśiñjire dīrghaṃ, jahrāde paṭahair bhṛśam
hayā jiheṣire harṣād, gambhīraṃ jagajur gajāḥ,
saṃtrastāḥ karabhā reṭuś, cukuvuḥ patti-paṅktayaḥ
turaṅgā-pusphuṭur bhītāḥ, pusphurur vṛṣabhāḥ param
nāryaś cukṣubhire mamlur mumuhuḥ śuśucuḥ patīn
jagarjur, jahṛṣuḥ, śurā rejus tuṣṭuvire paraiḥ,
babandhuraṅguli-trāṇi, sannehuḥ pariniryayuḥ
dhanūṣyāropayāṃcakrurāruruhū rathā''diṣu,
asīnudvavṛhur dīptān, gurvīruccikṣipur gadāḥ
śūlāni bhramayāṃcakrur, bāṇānādadire śubhān,
bhremuś, cukurdire, resur vavalguś ca padātayaḥ
amutpetuḥ kaśā-ghātai, raśmyākarṣair mamaṅgire
aśvāḥ, pradudruvur mokṣe raktaṃ nijagaruḥ śrame
gajānāṃ pradaduḥ śārīn, kambalān paritastaruḥ,
tenuḥ kakṣāṃ, dhvajāṃś caiva samucchiśriyurucchikhān
viśiśvāsayiṣāṃcakrurāliliṅguś ca yoṣitaḥ,
ājaghnur mūrdhni bālāṃś ca cucumbuś ca suta-priyāḥ
gambhīra-vedinaḥ saṃjñā gajā jagṛhurakṣatāḥ,
vavṛdhe śuśubhe caiṣāṃ mado, hṛṣṭaiś ca pupluve
mṛgāḥ pradakṣiṇaṃ sasruḥ, śivāḥ samyag vavāśire,
a-vāmaiḥ pusphure dehaiḥ, prasede citta-vṛttibhiḥ
prājyamāñjihiṣāṃcakre prahasto rāvaṇā''jñayā
dvāraṃ raraṅghatur yāmyṃ mahāpārśva-mahodarau
prayayāvindra-jit pratyagiyāya svayamuttaram
sahadhyāsisiṣāṃcakre virūpā'kṣaḥ purodaram
śuśrāva rāmas tat sarvaṃ, pratasthe ca sa-sainikaḥ
visphārayāṃcakārā'straṃ babandhā'tha ca bāṇadhī
īkṣāṃcakre atha saumitrimanujajñe balāni ca,
namaścakāra devebhyaḥ parṇa-talpaṃ mumoca ca
cakāsāṃcakruruttasthur, nedurānaśire diśaḥ
vānarā, bhūdharān, redhur, babhañjuś, ca tatas tarūn
dadāla bhūr, nabho raktaṃ goṣpadapraṃ vavarṣa ca,
mṛgāḥ prasasṛpur vāmaṃ, khagāś cukuvire'śubham
ulkā dadṛśire dīptā, ruruvuś cā'śivaṃ śivāḥ,
cakṣmāye ca mahī, rāmaḥ śaśaṅke cā'śubhā'gamam
rāvaṇaḥ śuśruvān śatrūn rākṣasānabhyupeyuṣaḥ,
svayaṃ yuyutsayāṃcakre prākārā'gre niṣedivān
nirāsū rākṣasā bāṇān, prajahuḥ śūla-paṭṭiśān
asīṃś ca vāhayāṃcakruḥ pāśaiś cā''cakṛṣus tataiḥ
bhallaiś ca bibhidus tīkṣṇair vividhus tomarais tathā
gadābhiś cūrṇayāṃcakruḥ, śitaiś cakraiś ca cicchiduḥ
vānarā muṣṭibhir jaghnur dadaṃśur daśanais tathā,
nirāsuś ca girīṃs tuṅgān, drumān vicakarus tathā
lāṅgūlair loṭhayāṃcakrus, talair, ninyuś ca saṃkṣayam,
nakhaiś cakṛtatuḥ, kruddhāḥ pipiṣuś ca kṣitau balāt
saṃbabhūvuḥ kabandhāni, prohuḥ śoṇita-toya-gāḥ,
terur bhaṭā''sya-padmāni, dhvajaiḥ pheṇairivā''babhe,
rakta-paṅke gajāḥ sedur, na pracakramire rathāḥ,
nimamajjus turaṅgāś ca, gantuṃ notsehire bhaṭāḥ
koṭyā koṭyā pura-dvāramekaikaṃ rurughe dviṣām,
ṣaṭ-triṃśaddhari-koṭyaś ca nivavrur vānarā''dhipam,
tastanur, jahvalur, mamlur, jaglur, luluṭhire kṣatāḥ,
mumūrcchur, vavamū raktaṃ, tatṛṣuś cobhaye bhaṭāḥ
sampātinā prajaṅghas tu yuyudhe, asau drumāhataḥ
cakampe, tīva cukrośa, jīvanāśaṃ nanāśa ca
uccakhnāte nalenā ājau sphurat-pratapanā'kṣiṇī,
jambumālī jahau prāṇān grāvṇā mārutinā hataḥ
mitrighnasya pracukṣoda gadayā aṅgaṃ vibhīṣaṇaḥ
sugrīvaḥ praghasaṃ nebhe, bahūn rāmas tatarda ca
vajramuṣṭer viśiśleṣa maindenā abhihataṃ śiraḥ,
nīlaś cakarta cakreṇa nikumbhasya śiraḥ sphurat
virūpākṣo jahe prāṇais tṛḍhaḥ saumitri-patribhiḥ,
pramocayāṃcakārā'sūn dvividas tvaśani-prabham
gadā śatru-jitā jighye, tāṃ pratīyeṣa vāli-jaḥ
rathaṃ mamantha sa-hayaṃ śākhinā asya tato aṅgadaḥ
tat karma vāli-putrasya dṛṣṭvā viśvaṃ visiṣmiye,
saṃtresū rākṣasāḥ sarve, bahu mene ca rāghavaḥ
sugrīvo mumude, devāḥ sādhvityūcuḥ saŌvismayāḥ,
vibhīṣaṇo abhituṣṭāva, praśaśaṃsuḥ plavaṅgamāḥ
hī citraṃ lakṣmaṇenode, rāvaṇiś ca tirodadhe
vicakāra tato rāmaḥ śarān, saṃtatrasur dviṣaḥ
vibhinnā jughurur ghoraṃ, jakṣuḥ kravyā'śino hatān,
cuṣcyota vraṇināṃ raktaṃ, chinnāś celuḥ kṣaṇaṃ bhujāḥ
kṛttairapi dṛḍha-krodho vīra-vaktrair na tatyaje,
palāyāṃcakrire śeṣā, jihriyuḥ śūra-māninaḥ
rāghavo na dayāṃcakre, dadhur dhairyaṃ na kecana,
mamre pataṅgavad vīrair hāheti ca vicukruśe
tirobabhūve sūryeṇa, prāpe ca niśayā āspadam,
jagrase kāla-rātrīva vānarān rākṣasāmś ca sā
cukopendrajidatyugraṃ sarpā'straṃ cā ājuhāva, saḥ
ājuhuve tirobhūtaḥ parānīkaṃ, jahāsa ca
babādhe ca balaṃ kṛtsnaṃ, nijagrāha ca sāyakaiḥ
utsasarja śarāṃs, te'sya sarpa-sāc ca prapedire
ācicāya sa taiḥ senāmācikāya ca rāghavau,
babhāṇa ca, "na me māyāṃ jigāyendro'pi, kiṃ nṛbhiḥ"
ācikyāte ca bhūyo api rāghavau tena pannagaiḥ
tau mumuhaturudvignau, vasudhāyāṃ ca petatuḥ
tato rāmeti cakrandus, tresuḥ parididevire
niśaśvasuś ca senānyaḥ, procur dhigiti cā''tmanaḥ
manyuṃ śekur na te roddhuṃ, nā asraṃ saṃrurudhuḥ patat,
vividur nendrajin-mārgaṃ, parīyuś ca plavaṅgamāḥ
dadhāvā adbhis tataś cakṣuḥ sugrīvasya vibhīṣaṇaḥ
vidāṃcakāra dhautā'kṣaḥ sa ripuṃ khe, nanarda ca
ujjugūre tataḥ śailaṃ hantumindrajitaṃ kapiḥ
vihāya rāvaṇis tasmādānaṃhe cā antikaṃ pituḥ
ācacakṣe ca vṛttāntaṃ, prajaharṣa ca rāvanaḥ
gāḍhaṃ copajugūhainaṃ, śirasyupaśiśiṅgha ca
dhvajānuddudhuvus tuṅgān, māṃsaṃ cemur, jaguḥ, papuḥ,
kāmayāṃcakrire kāntās, tatas tuṣṭā niśācarāḥ
darśayāṃcakrire rāmaṃ sītāṃ rājñaś ca śāsanāt,
tasyā mimīlatur netre, luluṭhe puṣpakodare
prāṇā dadhvaṃsire, gātraṃ tastambhe ca priye hate,
ucchaśvāsa cirād dīnā, rurodā asau rarāsa ca
"lauha-bandhair babandhe nu, vajreṇa kiṃ vinirmame
mano me, na vinā rāmād yat pusphoṭa sahasra-dhā
utteritha samudraṃ tvaṃ madarthe, arīn jihiṃsitha,
mamartha cā'tighorāṃ māṃ dhig jīvita-laghūkṛtām
na jijīvā asukhī tātaḥ prāṇatā rahitas tvayā,
mṛte'pi tvayi jīvantyā kiṃ mayā aṇakabhāryayā"
sā jugupsān pracakre asūn, jagarhe lakṣaṇāni ca
dehabhāñji, tataḥ keśān luluñca, luluṭhe muhuḥ
jaglau, dadhyau, vitastāna, kṣaṇaṃ prāṇa na, vivyathe,
daivaṃ nininda, cakranda, dehe cā atīva manyunā
āśvāsayāṃcakārā atha trijaṭā tāṃ, nināya ca
tataḥ prajāgarāṃcakrur vānarāḥ sa-vibhīṣaṇāḥ
ciceta rāgas tat kṛcchramoṣāṃcakre śucā atha saḥ,
manyuś cā asya samāpipye, virurāva ca lakṣmaṇam
samīhe martumānarce tena vācā akhilaṃ balam,
āpapṛcche ca sugrīvaṃ svaṃ deśaṃ visasarja ca
ādideśa sa kiṣkindhāṃ rāghavau netumaṅgadam,
pratijajñe svayaṃ caiva sugrīvo rakṣasā vadham
"nāgā'stramidametasya vipakṣas tārkṣya-saṃsmṛtiḥ"
vibhīṣaṇāditi śrutvā taṃ nidadhyau raghūttamaḥ
tato vijaghaṭe śailairudvelaṃ pupluve ambudhiḥ
vṛkṣebhyaś cucyute puṣpair, virejur bhāsurā diśaḥ
jagāhire ambudhiṃ nāgā, vavau vāyur mano-ramaḥ
tejāṃsi śaṃśamāṃcakruḥ, śara-bandhā viśiśliṣuḥ
bhrejire akṣata-vad yodhā, lebhe saṃjñāṃ ca lakṣmaṇaḥ,
vibhīṣaṇo api babhrāje, garutmān prāpa cā antikam
saṃpasparśā atha kākutsthau, jajñāte tau gata-vyathau
tayorātmānamācakhyau, yayau cā atha yathā-gatam
svenus, titviṣurudyemuraccakhnuḥ parvatāṃs tarūn,
vānarā dadramuś cā atha saṃgrāmaṃ cā''śaśāśire
ḍuḍhaukire punar laṅkāṃ, bubudhe tān daśānanaḥ
jīvataś ca vivedā arīn, babhraṃśe asau dhṛtes tataḥ
sasraṃse śara-bandhena divyeneti bubunda saḥ,
babhājā atha paraṃ mohamūhāṃcakre jayaṃ na ca
ghūmrākṣo atha pratiṣṭhāsāṃcakre rāvaṇa-saṃmataḥ
siṃhā''syair yuyuje tasya vṛkā''syaiś ca rathaḥ khagaiḥ
tvak-traiḥ saṃvivyayur dehān, vāhanānyadhiśiśyire,
ānarjur nṛ-bhujo'strāṇi, vavañcuś cā''hava-kṣitim
adhyuvāsa rathaṃ, teye purāc, cukṣāva cā aśubham,
saṃśrāvayāṃcakārā ākhyāṃ dhūmrākṣas tatvare tathā
nililye mūrdhni gṛdhro'sya, krūrā dhvāṅkṣā vivāśire,
śiśīke śoṇitaṃ vyoma, cacāla kṣmā-talaṃ tathā
tataḥ prajaghaṭe yuddhaṃ, śastrāṇyāsuḥ parasparam,
vavraścurājughūrṇuś, ca syemuś, cukūrdire tathā
rurujur, bhrejire, pheṇur, bahudhā hari-rākṣasāḥ,
vīrā na bibhayāṃcakrur, bhīṣayāṃcakrire parān
rattaṃ pracuścutuḥ kṣaṇṇāḥ, śiśviyur bāṇa-vikṣatāḥ,
asyatāṃ śuśuvur bāṇān bhujāḥ sā'ṅguṣṭha-muṣṭayaḥ
raṇe cikrīḍa dhūmrākṣas, taṃ tatarjā'nilā''tmajaḥ,
ādade ca śilāṃ, sā'śvaṃ pipeṣā asya rathaṃ tayā
papāta rākṣaso bhūmau, rarāṭa ca bhayaṃkaram,
tutoda gadayā cā'riṃ, taṃ dudhrāvā adriṇā kapiḥ
akampanas tato yoddhuṃ cakame rāvaṇā'jñayā,
sa rathenā abhidudrāva, jughure cā'tibhairavam
paspande tasya vāmā'kṣi, sasyamuś cā'śivāḥ khagāḥ,
tān vavrājā avamatyā asau, babhāse ca raṇe śaraiḥ
khamūyur, vasudhāmūvuḥ sāyakā rajju-vat tatāḥ
tasmād balairapatrepe, puprothā asmai na kaścana
sa bhasma-sāc cakārā'rīn, dudāva ca kṛtānta-vat,
cukrodha mārutis, tāla- muccakhne ca mahā-śikham
yamāyā akampanaṃ tena niruvāpa mahā-paśum,
babhrajja nihate tasmin śoko rāvaṇamagnivat
sa bibhreṣa, pracukṣoda, dantairoṣṭhaṃ cakhāda ca,
pragopāyāṃcakārā āśu yatnena paritaḥ puram
prahastamarthayāṃcakre yoddhumadbhuta-vikramam
"kiṃ vicāreṇa, rajendra ! yuddhā'rthā vayamitysau"
cakvāṇā aśaṅkito yoddhumutsehe ca mahā-rathaḥ,
niryemire asya yoddhāraś, cakwxlqqpe cā'śva-kuñjaram
yuyujuḥ syandanānaśvairījur devān purohitāḥ
ānarcur brāhmaṇān samyagāśiṣaś cā''śaśaṃsire
ūhire mūrdhni siddhārthā, gāvaś cā ālebhire bhaṭaiḥ,
pracukṣṇuvur mahā astrāṇi, jijñāsāṃcakrire hayān
laluḥ khaḍgān, mamārjuś ca, mamṛjuś ca paraśvadhān
"alaṃcakre, samālebhe vavase, bubhuje, pape,
jahase ca kṣaṇaṃ, yānair nirjagme yoddhṛbhis tataḥ
viprān prahasta ānarca, juhāva ca vibhāvasum
saṃvargayāṃcakārā āptān, candanena lilepa ca,
cacāma madhu mārdvīkaṃ, tvak-traṃ cā''cakace varam
uṣṇīṣaṃ mumuce cāru, rathaṃ, ca jujuṣe śubham,
ālalambe mahā'strāṇi, gantuṃ pravavṛte tataḥ
ājaghnus tūrya-jātāni, tuṣṭuvuś cā anujīvinaḥ,
rajaḥ pravavṛdhe ghoraṃ, ghoṣaś ca vyānaśe diśaḥ
taṃ yāntaṃ dudruvur gṛdhrāḥ, kravyādaś ca siṣevire
āvavur vāyavo ghorāḥ, khādulkāś ca pracakṣaruḥ
sasyande śoṇitaṃ vyoma, raṇā'ṅgāni prajajvaluḥ,
rathāḥ pracaskhaluḥ sā'śvā, na, raraṃhā'-śvakuñjaram
pratodā jagalur, vāmamānañcur yajñiyā mṛgāḥ
dadāla bhūḥ, pupūre dyauḥ, kapīnāmapi niḥsvanaiḥ
mimeha raktaṃ hastyaśvaṃ, rākṣasāś ca nitiṣṭhivuḥ,
tataḥ śuśubhatuḥ sene, nir-dayaṃ ca prajahratuḥ
didviśur, dudyuvuś, cacchuś, caklamuḥ, suṣupur, hatāḥ
cakhādire cakhāduś ca, vilepuś ca raṇe bhaṭāḥ
prahastasya puro-mātyān jihiṃsur, dadhṛṣus tathā
vānarāḥ, karma senānī rakṣasāṃ cakṣame ne tat
ūrṇunāva sa śastraughair vānarāṇāmanīkinīm,
śaśāsa ca bahūn, yodhān, jīvitena viveca ca,
āsasañja bhayaṃ teṣāṃ, didyute ca yathā raviḥ,
nā''yayāsa, dviṣad-dehair jagāhe ca diśo daśa
kecit saṃcukuṭur bhītā, lejire anye parājitāḥ,
saṃgrāmād babhraśuḥ kecid yayācuś cā apare abhayam
evaṃ vijigye tāṃ senāṃ prahasto, atidadarpa ca,
śaśāma na ca saṃkruddho, nirjugopa niśācarān
cukrudhe tatra nīlena, taruś coccikṣipe mahān,
prahasto abhihatas tena bāṇān visasṛje bahūn,
sehe kapī, rathā'śvāṃś ca ripos tatarha śākhinā,
dharitrīṃ musalī teye prahastaś, cikhide na ca,
saṃdudhukṣe tayoḥ kopaḥ, pasphāye śastra-lāghavam,
nunoda śākhinaṃ nīla, āvavre musalī tarum,
viyatyānabhratur, bhūmau maṇḍalāni viceratuḥ,
pradudruvaturanyonyaṃ vīrau, śaśramatur na ca, samīrayāṃcakārā atha rākṣasasya kapiḥ śilām,
kṣatas tayā mamārā asāvāśiśrāya ca bhū-talam
tutuṣur vānarāḥ sarve, neśuś citrā niśā-carāḥ,
jerurāśā daśāsyasya, sainyaṃ nīlaṃ nunāva ca,
yadā na pheluḥ kṣaṇadā-carāṇāṃ manorathā rāma-balā'bhiyoge,
laṅkāṃ tadā bhejurudīrṇa-dainyā, vyācakhyuruccaiś ca hataṃ prahastam,

rākṣasendras tato abhaiṣīdaikṣiṣṭa paritaḥ puram,
prātiṣṭhipac ca bodhā'rthaṃ kumbhakarṇasya rākṣasān,
te abhyagur bhavanaṃ tasya, suptaṃ caikṣiṣatā atha tam,
vyāhārṣus tumulān śabdān, daṇḍaiś cā avadhiṣur drutam
keśānaluñciṣus, tasya gajān gātreṣvacikraman,
śītairabhyaṣicaṃs toyairalātaiś cā'pyadambhiṣuḥ
nakhairakartiṣus tīkṣṇairadāṅkṣur daśanais tathā,
śitairatautsuḥ śūlaiś ca, bherīś cā'vīvadan śubhāḥ
sa tān nā ajīgaṇat sarvā- nicchayā abuddha ca svayam,
abūbudhata kasmān mā- maprākṣīc ca niśā-carān
te abhāṣiṣata "rājā tvāṃ didṛkṣuḥ kṣaṇadā-cara !"
so'snāsīd, vyalipan, māṃsamapsāsīd, vāruṇīmapāt
nyavasiṣṭa tato draṣṭuṃ rāvaṇaṃ, prāvṛtat gṛhāt
rājā yāntaṃ tamadrākṣīdudasthāc ceṣadāsanāt
atuṣat, pīṭhamāsanne niradikṣac ca kāñcanam
asmeṣṭa kumbhakarṇo'lpamupāvikṣadathā antike
avādīn "māṃ kimityāhvo" rājñā ca pratyavādi saḥ
"mājñāsīs tvaṃ sukhī, rāmo yadakārṣīt sa rakṣasām
udatārīdudanvantaṃ, puraṃ naḥ parito arudhat,
vyadyotiṣṭa raṇe śastrairanaiṣīd rākṣasān kṣayam
na prāvocamahaṃ kiṃcit priyaṃ, yāvadajīviṣam,
bandhus tvamarcitaḥ snehān mādviṣo na vadhīr mama
vīryaṃ mā na dadarśas tvaṃ, mā na trāsthāḥ kṣatāṃ puram,
tavā adrākṣma vayaṃ vīryaṃ, tvamajaiṣīḥ purā surān"
avocat kumbhakarṇas taṃ, "vayaṃ mantre'bhyadhāma yat
na tvaṃ sarvaṃ tadaśrauṣīḥ, phalaṃ tasyedamāgamat
prājña-vākyānyavāmaṃsthā, mūrkha-vākyeṣvavā'sthithāḥ
adhyagīṣṭhāś ca śāstrāṇi, pratyapatthā hitaṃ na ca
mūrkhās tvāmavavañcanta, ye vigrahamacīkaran,
abhāṇīn mālyavān yuktamakṣaṃsthās tvaṃ na tan madāt
rāghavasyā amuṣaḥ kāntāmāptairukto na cā'rpipaḥ,
mā nā'nubhūḥ svakān doṣān, mā muho mā ruṣo'dhunā
tasyā'pyatyakramīt kālo, yat tadā'hamavādiṣam
aghāniṣata rakṣāsi paraiḥ, kośāṃs tvamavyayīḥ
sandhāna-kāraṇaṃ tejo nyagabhūt te, kṛthās tathā,
yat tvaṃ vairāṇi kośaṃ ca saha-daṇḍamajiglapaḥ"
akrudhac cā'bhyadhād vākyaṃ kumbhakarṇaṃ daśānanaḥ
"kiṃ tvaṃ māmajugupsiṣṭhā, naididhaḥ sva-parākramam
mojjigrahaḥ su-nītāni, mā sma kraṃsthā na saṃyuge,
mopālabdhāh kṛtair doṣair mā na vākṣīr hitaṃ param"
kumbhakarṇas tato agarjīd, bhaṭāṃś cā anyān nyavīvṛtat
upāyaṃsta mahā'strāṇi, niragāc ca drutaṃ puraḥ
mūrdhnā divamivā alekhīt, khaṃ vyāpad vapuṣoruṇā,
pādābhyāṃ kṣmāmivā abhaistīt, dṛṣṭyā adhākṣīdiva dviśaḥ
dagdha-śaila ivā abhāsīt, prākraṃsta kṣaya-megha-vat,
prācakampadudanvantaṃ, rākṣasānapyatitrasat
sa-pakṣo adririvā acālīn, nyaśvasīt kalpa-vāyu-vat,
abhārṣīd dhvaninā lokā- nabhrājiṣṭa kṣayā'gni-vat
anaṃsīd bhūr bhareṇā asya, raṃhasā śākhino aluṭhan,
siṃhāḥ prādudruvan bhītāḥ, prākṣubhan kula-parvatāḥ
utpātāḥ prāvṛtaṃs tasya, dyauraśīkiṣṭa śoṇitam,
vāyavo'vāsiṣur bhīmāḥ, krūrāś cā'kuṣata dvijāḥ
aspandiṣṭā akṣi vāmaṃ ca, ghorāś cā arāṭiṣuḥ śivāḥ,
nyapaptan musale gṛdhrā, dīptayā apāti colkayā
āṃhiṣṭa tāna-saṃmānya darpāt sa pradhana-kṣitim,
tato'nardīdanandīc ca, śatrūnāhvāsta cā''have
prāśīn, na cā atṛpat krūraḥ, kṣuc cā'syā'vṛdhadaśnataḥ,
adhād vasāmadhāsīc ca rudhiraṃ vana-vāsinām
māmsenā asyā aśvatāṃ kukṣī, jaṭharaṃ cā apyaśiśviyat,
bahūnāmaglucat prāṇā- naglocīc ca raṇe yaśaḥ
sāmarthyaṃ cā api so astambhīd vikramaṃ cā'sya nā astabhan,
śākhinaḥ kecidadhyaṣṭhur nyamāṅkṣurapare ambu-dhau
anye tvalaṅghiṣuḥ, śailān, guhāsvanye nyaleṣata,
kecidāsiṣata stabdhā, bhayāt kecidaghūrṇiṣuḥ
udatāriṣurambho-dhiṃ vānarāḥ setunā apare,
alajjiṣṭā'ṅgadas tatra, pratyavāsthita corjitam
sattvaṃ samadudhukṣac ca vānarāṇāmayuddha ca,
tataḥ śailānudakṣaipsurudagūriṣata drumān
anardiṣuḥ kapi-vyāghrāḥ, samyak cā ayutsatā''have,
tānamardīdakhādīc ca, nirāsthac ca talā''hatān,
prācucūrṇac ca pādābhyāmabibhīṣata ca drutam,
atarhīc caiva śūlena kumbhakarṇaḥ plavaṅgamān
atautsīd gadayā gāḍhamapiṣac copagūhanaiḥ,
janubhyāmadamīc cā'nyān, hasta-vartamavīvṛtat,
adāliṣuḥ śilā dehe, cūrṇyabhūvan mahā-drumāḥ,
kṣiptās tasya na cā acetīt tānasau, nā api cā akṣubhat
adrāṣṭāṃ taṃ raghu-vyāghrau ākhyac cainaṃ vibhīṣaṇaḥ
"eṣa vyajeṣṭa devendraṃ, nā'śaṅkiṣṭa vivasvataḥ
yakṣendra-śaktimacchāsīn, nā aprothīdasya kaścana,
kumbhakarṇān na bhaiṣṭaṃ mā yuvāmasmān nṛpā''tmajau
ghnantaṃ mopekṣiṣāthāṃ ca, mā na kārṣṭamihā''daram,
"amuṃ mā na vadhiṣṭe"ti rāmo'vādīt tataḥ kapīn
te vyarāsiṣurāhvanta rākṣasaṃ cā apyapiplavan,
ababhāsan svakāḥ śaktīr, druma-śailaṃ vyakāriṣuḥ
te taṃ vyāśiṣatā akṣautsuḥ pādair, dantais tathā acchidan
ārjijat śarabho vṛkṣaṃ, nīlas tvā ādita parvatam
ṛṣabho adrīnudakṣaipsīt, te tairarimatardiṣuḥ
asphūrjīd, giri-śṛṅgaṃ ca vyasrākṣīd gandhamādanaḥ,
akūrdiṣṭa, vyakārīc ca gavākṣo bhū-dharān bahūn
sa tān nā'jīgaṇad vīraḥ kumbhakarṇo'vyathiṣṭa na
amanthīc ca parā'nīkamaploṣṭa ca niraṅkuśaḥ,
nihantuṃ cā'tvariṣṭā'rīnajakṣīc cā'ṅkamāgatān
vyakrukṣad vānarā'nīkaṃ, saṃpalāyiṣṭa cā''yati,
hastābhyāṃ naśyadakrākṣīd, bhīme copādhitā''nane
raktenā aciklidad bhūmiṃ, sainyaiś cā atastaraddhataiḥ,
nā atārpsīd bhakṣayan krūro, nā aśramad ghnan plavaṅgamān,
na yoddhumaśakan kecin, nā aḍhaukiṣata kecana,
prāṇaśan nāsikābhyāṃ ca, vaktreṇa ca vanaukasaḥ
udare cā ajarannanye tasya pātāla-sannibhe,
ākrandiṣuḥ, sakhīnāhvan, prapalāyiṣatā'svidan
raktamaścyotiṣuḥ kṣuṇṇāḥ, kṣatāś ca kapayo'tṛṣan,
upāsthāyi nṛpo bhagnairasau sugrīvamaijihat
yoddhuṃ so pyaruṣacchatrorairirac ca mahā-drumam
taṃ prāptaṃ prāsahiṣṭā'riḥ, śaktiṃ cogrāmudagrahīt
sa tāmabibhramad bhīmāṃ, vānarendrasya cā amucat
prāpaptan mārutis tatra tāṃ cā alāsīd viyad-gatām
aśobhiṣṭā'cakhaṇḍac ca śaktiṃ vīro, na cā ayasat
lauha-bhāra-sahasreṇa nirmitā nirakāri me
śaktiratyakupad rakṣo, giriṃ codakhanīd gurum,
vyasṛṣṭa taṃ kapī-ndrasya, tenā'mūrcchīdasau kṣataḥ
aloṭhiṣṭa ca bhū-pṛṣṭhe, śoṇitaṃ cā apyasusruvat,
tamādāyā'palāyiṣṭa, vyarociṣṭa ca rākṣasaḥ
abhaiṣuḥ kapayo, anvārat kumbhukarṇaṃ marut-sutaḥ,
śanairabodhi sugrīvaḥ, so'luñcīt karṇa-nāsikam
rākṣasasya, na cā atrāsīt, pranaṣṭumayatiṣṭa ca
akrodhi kumbhakarṇena, peṣṭumārambhi ca kṣitau
sugrīvo asyā abhraśaddhastāt, samagāhiṣṭa cā ambaram,
tūrṇamanvasṛpad rāma- mānanandac ca vānarān
atatvarac ca tān yoddhumaciceṣṭac ca rāghavau
kumbhakarṇo nyavartiṣṭa, raṇe'yutsanta vānarāḥ
aviveṣṭan nṛpā''deśādārukṣaṃś cā''śu rākṣasam
tānadhāvīt samārūḍhāṃs te apyusraṃsiṣatā ākulāḥ
agrasiṣṭa, vyadhāviṣṭa, samāślikṣac ca nir-dayam
te cā apyaghoriṣur ghoraṃ, raktaṃ cā avamiṣur mukhaiḥ
sa cā'pi rudhirair mattaḥ sveṣāmapyadayiṣṭa na,
agrahīc cā āyuranyeṣāmaruddha ca parākramam
saṃtrastānāṃapāhāri sattvaṃ ca vana-vāsinām,
acchedi lakṣmaṇenā'sya kirīṭaṃ kavacaṃ tathā
abhedi ca śarair dehaḥ prāśaṃsīt taṃ niśā-caraḥ
aspardhiṣṭa ca rāmeṇa tenā asyā akṣipsateṣavaḥ,
yairaghāni kharo, vālī, mārīco, dūṣaṇas tathā
avāmaṃsta sa tān darpāt, prodayaṃsīc ca mudgaram
vāyavyā'streṇa taṃ pāṇiṃ rāmo acchaitsīt sahā''yudham,
ādīpi taru-hasto asā- vadhāvīc cā ari-saṃmukham
sa-vṛkṣamacchidat tasya śakrā'streṇa karaṃ nṛpaḥ,
jaṅghe cā aśīśatad bāṇairaprāsīdiṣubhir mukham
aindreṇa hṛdaye avyātsīt, so adhyavātsīc ca gāṃ hataḥ
apikṣātāṃ sahasre dve tad-dehena vanaukasām
astāviṣuḥ surā rāmaṃ, diśaḥ prāpan niśā-carāḥ,
bhūrakampiṣṭa sā'drīndrā, vyacālīdambhasāṃ patiḥ
hataṃ rakṣāṃsi rājānaṃ kumbhakarṇamaśiśravan,
arodīd rāvaṇo aśocīn, mohaṃ cā aśiśriyat param
apaprathad guṇān bhrāturacikīrtac ca vikramam,
"kruddhena kumbhakarṇena ye adirṣiśata śatravaḥ
kathaṃ nvajīviṣus te ca, sa cā amṛta mahā-balaḥ"
ayuyutsiṣatā āśvāsya kumārā rāvaṇaṃ tataḥ
devāntako atikāyaś ca triśirāḥ sa narāntakaḥ
te cāṃ''hiṣata saṃgrāmaṃ balino rāvaṇā''tmajāḥ
yuddhonmattaṃ ca mattaṃ ca rājā rakṣārthamāñjihat
sutānāṃ, niragātāṃ tau rākṣasau raṇa-paṇḍitau
tairajeṣata sainyāni, dviṣo akāriṣatā ākulāḥ
parvatāniva te bhūmāvacaiṣur vānarottamān
aṅgadena samaṃ yoddhumaghaṭiṣṭa narāntakaḥ,
praiṣiṣad rākṣasaḥ prāsaṃ, so asphoṭīdaṅgadorasi
aśvān vāli-suto ahiṃsīdatatāḍac ca muṣṭinā
rāvaṇiś cā avyatho yoddhumārabdha ca mahīṃ gataḥ
tasyā ahāriṣata prāṇā muṣṭinā vāli-sūnunā
prādudruvaṃs tataḥ kruddhāḥ sarve rāvaṇayo'ṅgadam
tato nīla-hanūmantau rāvaṇīnavaveṣṭatām,
akāriṣṭāṃ girīṃs tuṅgānarautsīt triśirāḥ śaraiḥ
parigheṇā avadhiṣṭā atha raṇe devāntako balī,
muṣṭinā adadarat tasya mūrdhānaṃ mārutā''tmajaḥ
adīdipat tato vīryaṃ, nīlaṃ cā'pīpiḍac charaiḥ
yuddhonmattas, tu nīlena giriṇā'nāyi saṃkṣayam
ababhrājat tataḥ śaktiṃ triśirāḥ pavanā''tmaje,
hanūmatā kṣatās tasya raṇe amṛṣata vājinaḥ
asrasac cā''hato mūrdhni, khaḍgaṃ cā ajīharad dviṣā,
prāṇānaujjhīc ca khaḍgena chinnais tenaiva mūrdhabhiḥ
mattenā amāri saṃprāpya śarabhā'stāṃ mahā-gadām,
sahasra-hariṇā akrīḍīdatikāyas tato raṇe
rathenā avivyathac cā'rīn, vyacārīc ca ni-raṅkuśaḥ,
vibhīṣaṇena so akhyāyi rāghavasya mahā-rathaḥ
"atastambhadayaṃ vajraṃ, svayambhuvamatūtuṣat,
aśikṣiṣṭa mahā'strāṇi, raṇe arakṣīc ca rākṣasān
adyagīṣṭā artha-śāstrāṇi, yamasyā ahnoṣṭa vikramam,
devā''haveṣvadīpiṣṭa, nā ajaniṣṭā asya sādhvasam
eṣa rāvaṇirāpādi vānarāṇāṃ bhayaṅkaraḥ"
āhvatā atha sa kākutsthaṃ dhanuś cā apusphurad guru
saumitriḥ sarpa-vat siṃhamārdidat taṃ mahā''have
tau prāvīvṛtatāṃ jetuṃ śara-jālānyanekaśaḥ
acchaittāṃ ca mahā''tmānau, ciramaśramatāṃ na ca,
tathā tāvāsthatāṃ bāṇānatāniṣṭāṃ tamo yathā
sauryā''gneye vyakāriṣṭāmastre rākṣasa-lakṣmaṇau,
te copāgamatā nāśaṃ samāsādya parasparam
abibhrajat tataḥ śastramaiṣīkaṃ rākṣaso raṇe,
tadapyadhvasadāsādya māhendraṃ lakṣmaṇeritam
tataḥ saumitrirasmārṣīdadeviṣṭa ca dur-jayam
brahmā'straṃ, tena mūrdhānamadadhvaṃsan nara-dviṣaḥ
tato akrandīd daśagrīvas tamāśiśvasadindrajit,
nirayāsīc ca saṃkruddhaḥ, prārcicac ca svayambhuvam
ahauṣīt kṛṣṇavartmānaṃ, samayaṣṭā astra-maṇḍalam,
so alabdha brahmaṇaḥ śastraṃ syandanaṃ ca jayā''vaham
tamadhyāsiṣṭa dīprā'gramamodiṣṭa ca rāvaṇiḥ
channa-rūpas tato akartīd dehān rāvaṇa-vidviṣām
sapta-ṣaṣṭiṃ plavaṅgānāṃ koṭīr bāṇairasūṣupat
niśā'nte rāvaṇiḥ kruddho rāghavau ca vyamūmuhat
apisphavat sva-sāmarthyamagūhīt sāyakair diśaḥ,
aghorīc ca mahā-ghoraṃ, gatvā, praiṣīc ca rāvaṇam
vibhīṣaṇas tato abodhi sa-sphurau rāma-lakṣmaṇau,
apārīt sa gṛhītolko hata-śeṣān plavaṅgamān
"mā śociṣṭa, raghu-vyāghrau nā'mṛṣātāmiti bruvan
avābuddha sa nīlā''dīn nihatān kapi-yūtha-pān
tatraiṣaj jāmbavān prāṇīdudamīlīc ca locane,
paulastyaṃ cā'gadīt "kaccidajīvīn mārutā''tmajaḥ"
tasya kṣeme mahā-rāja ! nā amṛṣmahyakhilā vayam
paulastyo aśiśravat taṃ ca jīvantaṃ pavanā''tmajam
āyiṣṭa mārutis tatra, tau cā apyahṛṣatāṃ tataḥ,
prāhaiṣṭāṃ himavat-pṛṣṭhe sarvauṣadhi-giriṃ tataḥ
tau hanūmantamānetumoṣadhīṃ mṛta-jīvinīm
sandhāna-karaṇīṃ cā'nyāṃ vi-śalya-karaṇīṃ tathā
prodapāti nabhas tena, sa ca prāpi mahā-giriḥ,
yasminnajvaliṣū rātrau mahauṣadhyaḥ sahasra-śaḥ
niracāyi yadā bhedo nauṣadhīnāṃ hanū-matā,
sarva eva samāhāri tadā śailaḥ mahauṣadhiḥ
prāṇiṣur nihatāḥ kecit, kecit tu prodamīliṣuḥ
tamo anye ahāsiṣur yodhā, vyajṛmbhiṣata cā'pare
ajighrapaṃs tathaivā'nyānoṣadhīrālipaṃs tathā,
evaṃ te'cetiṣuḥ sarve, vīryaṃ cā'dhiṣatā'dhikam
ajihladat sa kākutsthau, śeṣāṃś cā ajījivat kapīn
hanūmānatha te laṅkā- magninā adīdipan drutam
samanātsīt tataḥ sainyamamārjīd bhalla-tomaram,
amārkṣīc cā asipatrā''dīnababhāsat paraśvadhān
kumbhakarṇa-sutau tatra samanaddhāṃ mahā-balau
nikumbhaś caiva kumbhaś ca, prāpatāṃ tau plavaṅgamān
agopiṣṭāṃ purīṃ laṅkāmagauptāṃ rakṣasāṃ balam,
atyāktāmāyudhā'nīkamanaiṣṭāṃ ca kṣayaṃ dviṣaḥ
akokūyiṣṭa tat sainyaṃ, prapalāyiṣṭa cā''kulam,
acyutac ca kṣataṃ raktaṃ, hataṃ cā adhyaśayiṣṭa gām
aṅgadenā ahasātāṃ tau yudhyakampana-kampanau,
abhyārdīd vālinaḥ putraṃ prajaṅgho api sa-matsaraḥ
tasyā apyabebhidiṣṭā asau mūrdhānaṃ muṣṭinā aṅgadaḥ,
ahārṣīc ca śiraḥ kṣipraṃ yūpākṣasya nirākulaḥ
śarīraṃ lohitākṣasya nyabhāṅkṣīd dvividas tadā,
kruddhaḥ kumbhas tato abhaitsīn maindaṃ sa-dvividaṃ śaraiḥ
āghūrṇiṣṭāṃ kṣatau, kṣmāṃ ca tāvāśiśriyatāmubhau
mātulau vihvalau dṛṣṭvā kumbhaṃ vāli-suto nagaiḥ
praurṇāvīc, chara-varṣeṇa tānaprauhīn niśā-caraḥ
vānarānaijihad rāmasya tūrṇaṃ rakṣitumaṅgadam
drutamatrāsta sugrīvo bhrātṛvyaṃ ṣatru-saṃkaṭāt,
muṣṭinā kaumbhakarṇiṃ ca kruddhaḥ prāṇairatityajat
nikumbho vānarendrasya prāhaiṣīt parighaṃ tataḥ,
hanūmāṃś cā āpatantaṃ tamabhāṅkṣīd bhogi-bhīṣaṇam
praurṇuvīt tejasā'rātimarāsīc ca bhayaṃkaram,
grīvāṃ cā asya tathākrākṣīdajijīvad yathā na tam
samagatakapi-sainyaṃ sammadenā atimātraṃ, viṭapa-hariṇa-nāthaḥ siddhimauhiṣṭa nityām,
nṛ-pati-matiraraṃsta prāpta-kāmeva harṣāt, rajani-cara-patīnāṃ santato atāyi śokaḥ

tataḥ prarudito rājā rakṣasāṃ hata-bāndhavaḥ
"kiṃ kariṣyāmi rājyena, sītayā kiṃ kariṣyate
atikāye hate vīre protsahiṣye na jīvitum
hrepayiṣyati kaḥ śatrūn, kena jāyiṣyate yamaḥ
atikāyād vinā pāśyaṃ ko vā chetsyati vāruṇam,
rāvaṇaṃ maṃsyate ko vā, svayambhūḥ kasya tokṣyati
ślāghiṣye kena, ko bandhūn neṣyatyunnatimunnataḥ,
kaḥ preṣyati pit n kāle, kṛtvā kitthaṣyate na kaḥ
udyaṃsyati harir vajraṃ, vicariṣyati nir-bhayaḥ,
bhokṣyate yajña-bhāgāṃś ca śūra-mānaṃ ca vakṣyati
ravis tapsyati niḥ-śaṅkaṃ, vāsyatyaniyataṃ marut,
nirvartsyatyṛtu-saṃghātaḥ, svecchayendurudeṣyati
tīvraṃ syandiṣyate meghairugraṃ vartiṣyate yamaḥ,
atikāyasya maraṇe kiṃ kariṣyanti nā'nyathā
anmīliṣyati cakṣur me vṛthā, yad vinayā''gatam
ājñā-lābhonmukhaṃ namraṃ na drakṣyati narāntakam
dhiṅ māṃ, triśirasā nā ahaṃ sandarśiṣye adya yat punaḥ,
ghāniṣyante dviṣaḥ kena tasmin pañcatvamāgate
śatrubhir nihate matte drakṣye ahaṃ saṃyuge sukham,
yuddhonmattād vinā śatrūn samāskantsyati ko raṇe
āhvāsyate vi-śaṅko māṃ yotsyamānaḥ śata-kratuḥ,
prakalpsyati ca tasyā artho nikumbe dur haṇe hate
kalpiṣyate hareḥ prītir, laṅkā copahaniṣyate,
devāntaka ! tvayā tyakto ripor yāsyāmi vaśyatām
mariṣyāmi, vijeṣye vā, hatāś cet tanayā mama,
haniṣyāmi ripūṃs tūrṇaṃ, na jīviṣyāmi duḥkhitaḥ
smeṣyante munayo, devāḥ kathayiṣyanti cā'niśam
"daśa-grīvasya dur-nīter vinaṣṭaṃ rakṣasāṃ kulam"
kena sambhāvitaṃ tātaŌkumbhakarṇasya rāghavaḥ
raṇe kartsyati gātrāṇi marmāṇi ca vitartsyati
patiṣyati kṣitau bhānuḥ, pṛthivī tolayiṣyate
nabhasvān bhaṅkṣyate vyoma muṣṭibhis tāḍayiṣyate
indroḥ syandiṣyate vahniḥ, samuccokṣyati sāgaraḥ,
jalaṃ dhakṣyati, tigmāṃśoḥ syantyanti tamasāṃ cayāḥ
kumbhakarṇo raṇe puṃsā kruddhaḥ paribhaviṣyate
saṃbhāvitāni naitāni kadācit kenacij jane
kumbhakarṇe hate laṅkā- mārokṣyanti plavaṅgamāḥ,
daṅkṣyanti rākṣasān, dṛptā bhaṅkṣyanti ca mamā āśramān
cartsyanti bāla-vṛddhāṃś ca, nartsyanti ca mudā yutāḥ
tena rākṣasa-mukhyena vinā tān ko nirotsyati
amarṣo me paraḥ, sītāṃ rāghavaḥ kāmayiṣyate,
cyuta-rājyāt sukhaṃ tasmāt kiṃ kilā asāvavāpsyati
mārayiṣyāmi vaidehīṃ, khādayiśyāmi rākṣasaiḥ,
bhūmau vā nikhaniṣyāmi vidhvaṃsasyā asya kāraṇam
nā anurotsye jagal-lakṣmīṃ, ghaṭiṣye jīvituṃ na vā
na raṃsye viṣayaiḥ śūnye bhavane bāndhavairaham
modiṣye kasya saukhye ahaṃ, ko me modiṣyate sukhe,
ādeyāḥ kiṃkṛte bhogāḥ kumbhakaṛṇa ! tvayā vinā
yāḥ suhṛtsu vipanneṣu māmupaiṣyanti saṃpadaḥ,
tāḥ kiṃ manyu-kṣatā''bhogā na vipatsu vipattayaḥ
"vinaṅkṣyati purī kṣipraṃ, tūrṇameṣyanti vānarāḥ,
a-sandhitsos tave"tyetad vibhīṣaṇa-subhāṣitam
"arthena saṃbhṛtā rājñā na bhāṣiṣyāmahe vayam,
saṃyotsyāmaha," ityetat prahastena ca bhāṣitam
mānuṣo nāma patkāṣī rājānaṃ puruṣā'śinām
yodhayiṣyati saṃgrāme divyā'stra-ratha-durjayam
sannatsyāmyathavā yoddhuṃ, na koṣye sattva-hīna-vat,
adya taprsyanti māṃsā'dā, bhūḥ pāsyatyari-śoṇitam
ākarkṣyāmi yaśaḥ, śatrūnapaneṣyāmi karmaṇā,
anubhāviṣyate śoko maithilyā adya pati-kṣayāt
mantūyiṣyati yakṣendro, valgūyiṣyati no yamaḥ,
glāsyantya-pati-putrāś ca vane vānara-yoṣitaḥ
sukhaṃ svapsyanti rakṣāṃsi, bhramiṣyanti ca nirbhayam,
na vikrokṣyanti rākṣasyo, narāṃś cā atsyanti harṣitāḥ
prāṅ muhūrtāt prabhāte'haṃ bhaviṣyāmi dhruvaṃ sukhī
āgāmini, tataḥ kāle yo dvitīyaḥ kṣaṇo'paraḥ
tatra jetuṃ gamiṣyāmi tridaśendraṃ sahā'maram,
tataḥ pareṇa bhūyo api laṅkāmeṣyāmyamatsaraḥ"
tameva-vādinaṃ mūḍhamindrjit samupāgataḥ
"yuyutsiṣye ahamityevaṃ vadan ripu-bhayaṃkaraḥ
nā abhijñā te mahārāja !, jeṣyāvaḥ śakra-pālitam
dṛpta-deva-guṇā''kīrṇa- māvāṃ saha surā''layam,
nā abhijñā te, sa-yakṣendraṃ bhaṅkṣyāvo yad yamaṃ balāt,
ratnāni cā āhariṣyāvaḥ, prāpsyāvaś ca purīmimām
eṣa pekṣyāmyarīn bhūyo, na śociṣyasi rāvaṇa !
jagad drakṣyasi nī-rāmamavagāhiṣyase diśaḥ
saha-bhṛtyaḥ surā''vāse bhayaṃ bhūyo vidhāsyasi
praṇaṃsyatyadya devendras tvāṃ, vakṣyati sa sannatim
bheṣyate munibhis tvattas tvamadhiṣṭhāsyasi dviṣaḥ,
jñāsye ahamadya saṃgrāme samastaiḥ śūra-mānibhiḥ
jñāyiṣyante mayā cā adya vīraṃ-manyā dviṣad-gaṇāḥ,
gūhiṣyāmi kṣitiṃ kṛttai- radya gātrair vanākasām
ārokṣyāmi yugānta-vārida-ghaṭā- saṃghaṭṭa-dhīra-dhvaniṃ niryāsyan rathamacchrita-dhvaja-dhanuḥ- khaḍga-prabhā-bhāsuram
śroṣyasyadya vikīrṇa-vṛkṇa-vimukha- vyāpanna-śatrau raṇe tṛptāṃś choṇita-śoṇa-bhīṣaṇamukhān kravyā'śinaḥ krośataḥ"

āśāsata tataḥ śāntimasnuragnīnahāvayan,
viprānavācayan yodhāḥ, prākkurvan maṅgalāni ca
apūjayan kula-jyeṣṭhānupāgūhanta bālakān
strīḥ samāvardhayan sā'srāḥ, kāryāṇi prādiśaṃs tathā
ācchādayan, vyalimpaṃś ca, prāśnannatha surā''miṣam,
prāpiban madhu-mādhvīkaṃ bhakṣyāṃś cā ādan yathepsitān
nyaśyan śastrāṇyabhīṣṭāni, samanahyaṃś ca varmabhiḥ,
adhyāsata su-yāgāni, dviṣadbhyaś cā aśapaṃs tathā
apūjayaṃś catur-vaktraṃ, viprānārcaṃs tathā astuvan,
samālipata śakrā'rir yānaṃ cā abhyalaṣad varam
āmuñcad varma ratnā''ḍhyamabadhnāt khaḍgamujjlvalam,
adhyāsta syandanaṃ ghoraṃ, prāvartata tataḥ puraḥ
āghnan bherīr mahā-svānāḥ, kambūṃś cā apyadhaman śubhān,
atāḍayan mṛdaṅgāṃś ca, perāś cā apūrayan kalāḥ
astuvan bandinaḥ, śabdānanyonyaṃ codabhāvayan,
anadan siṃhanādāṃś ca, prādrekata haya-dvipam
a-nimittānyathā apaśyannasphuṭad ravi-maṇḍalam,
aukṣan śoṇitamambhodā, vāyavo'vānsu-duḥsahāḥ
ārcchan vāmaṃ mṛgāḥ kṛṣṇāḥ, śastrāṇāṃ vyasmaran bhaṭāḥ,
raktaṃ nyaṣṭhīvadaklāmya- dakhidyad vāji-kuñjaram
na tānagaṇayan sarvānāskandaṃś ca ripūn, dviṣaḥ
acchindannasibhis tīkṣṇairabhindaṃs tomarais tathā
nyakṛntaṃś cakra-dhārābhiratudan śaktibhir dṛḍham,
bhallairavidhyannugrā'grairatṛṃhaṃs tomarairalam
āsyan plavaṅgamā vṛkṣānadhunvan bhū-dharair bhṛśam,
ahiṃsan muṣṭibhiḥ kroghādadaśan daśanairapi
prādunvan jānubhis tūrṇamatudaṃs tala-kūrparaiḥ,
prāhiṇvannari-muktāni śastrāṇi vividhāni ca
atṛṇeṭ śakra-jic chatrūnabhrāmyac ca samantataḥ,
adhvanac ca mahā-ghoraṃ, na ca kaṃcana nā'dunot
nā'jānan sandadhānaṃ taṃ, dhanur naikṣanta bibhratam
neṣūnacetannasyantaṃ, hatās tenā avidur dviṣaḥ
aśṛṇvannanyataḥ śabdaṃ, prapalāyanta cā anyataḥ,
ākrandamanyato'kurvaṃs tenā ahanyanta cā'nyataḥ
prāloṭhanta, vyabhidyanta, parito raktamasravan,
paryaśrāmyannatṛpyaṃś ca kṣatās tenā amriyanta ca
saumitrirākulas tasmin brahmā'straṃ sarva-rakṣasām
nidhanāyā ājuhūṣat taṃ vyṣṭabhnād raghu-nandanaḥ
tato māyā-mayīṃ sītāṃ ghnan khaḍgena viyad-gataḥ
adṛśyatendrajid, vākyamavadat taṃ marut-sutaḥ
"mā aparādhnodiyaṃ kiṃcidabhraśyat patyurantikāt
sītāṃ rākṣasa ! mā smaināṃ nigṛhṇāḥ pāpa ! duḥkhitām"
"pīḍā-karama-mitrāṇāṃ kartavyamiti śakrajit
abravīt, khaḍga-kṛṣṭaś ca tasyā mūrdhānamacchinat
"yat-kṛte arīn vyagṛhṇīma, samudramatarāma ca,
sā hate"ti vadan rāmamupātiṣṭhan marut-sutaḥ
tataḥ prāmuhyatāṃ vīrau rāghavāvarutāṃ tathā,
uṣṇaṃ ca prāṇatāṃ dīrghamuccair vyākrośatāṃ tathā
tāvabhāṣata paulastyo "mā sma praruditaṃ yuvām,
dhruvaṃ sa mohayitvā'smān pāpo'gacchannikumbhilām
mā sma tiṣṭhata, tatra-stho vadhyo asmāva-hutā'nalaḥ,
astre brahma-śirasyugre syandane cā anupārjite
brahmā adadhād vadhaṃ tasya tasmin karmaṇyasaṃsthite"
prāyacchadājñāṃ saumitrer yuthapānāṃ ca rāghavaḥ
tāṃ pratyaicchan su-saṃpritās tatas te sa-vibhīṣaṇāḥ,
nikumbhilāṃ samabhyāyan, nyarudhyanta ca rākṣasaiḥ
dik-pālaiḥ kadanaṃ tatra sene prākurutāṃ mahat,
aitāṃ rakṣāṃsi nirjitya drutaṃ paulastya-lakṣmaṇau,
tatrendrajitamaikṣetāṃ kṛta-dhiṣṇyaṃ samāhitam
so ajuhot kṛṣṇavartmānamāmanan mantramuttamam
adhyāyac chakrajid brahma, samādheracalan na ca
tamāhvayata saumitriragarjac ca bhayaṃkaram
akupyadindrajit tatra, pitṛvyaṃ cā'gadad vacaḥ
"tvamatrā ajāyathā, deha ihā apuṣyat surā'miṣaiḥ,
ihā ajīva, ihaiva tvaṃ krūramārabhathāḥ katham,
nā'paśyaḥ pāṇimārdraṃ tvaṃ, bandhu-tvaṃ nā'pyapaikṣathāḥ
a-dharmān nā atrasaḥ pāpa ! loka-vādān na cā abibheḥ,
dharma-duṣaṇa ! nūnaṃ tvaṃ nā ajānā, nā aśṛṇoridam
nirākṛtya yathā bandhūn laghu-tvaṃ yātya-saṃśayam"
pitṛvyeṇa tato vākyamabhyadhīyata śakrajit
"mithyā mā sma vyatikrāmo, macchīlaṃ mā na badhyathāh
satyaṃ samabhavaṃ vaṃśe pāpānāṃ rakṣasāmaham
na tvajāyata me śīlaṃ tādṛk, yādṛk pitus tava
kṣayā''vaheṣu doṣeṣu vāryamāṇo mayā aramat
daśa-grīvaṃ ahametasmādatyajaṃ, na tu vidviṣan
para-svānyārjayan, nārīranyadīyāḥ parāmṛśat
vyajighṛkṣat surān nityaṃ, prāmādyad guṇināṃ hite,
āśaṅkata suhṛd-bandhūna-vṛddhān bahvamanyata
doṣairaramataibhis te pitā atyajyata yair mayā
tato-ruṣyadanardac ca, dvi-viṃśatibhireva ca
śarairatāḍayad bandhuṃ, pañca-viṃśatibhir nṛpam
rāvaṇis tasya saumitriramathnāc caturo hayān
sāgarathiṃ cā alunād bāṇairabhanak syandanaṃ tathā,
saumitrimakirad bāṇaiḥ parito rāvaṇis tataḥ
tāvasphāvayatāṃ śāktiṃ, bāṇāṃś cā'kiratāṃ muhuḥ
vāruṇaṃ lakṣmaṇo'kṣipyadakṣipad raudramindrajit
te parasparamāsādya śastre nāśamagacchatām,
āsuraṃ rākṣasaḥ śastraṃ tato ghoraṃ vyasarjayat,
tasmān nirapatad bhūri śilā-śūleṣṭi-mudgaram
māheśvareṇa saumitrirastabhnāt tat sudurjayam
tato raudra-samāyuktaṃ māhendraṃ lakṣmaṇo'smarat,
tenā''gamyata ghoreṇa, śiraś cā ahriyata dviṣaḥ
atuṣyannamarāḥ sarve, prāhṛṣyan kapi-yūthapāḥ,
paryaṣvajata saumitriṃ, mūrdhnyajighrac ca rāghavaḥ
arodīd rākṣasā'nīkamarodan nṛ-bhujāṃ patiḥ,
maithilyai cā aśapaddhantuṃ tāṃ prākramata cā''turaḥ
"a-yuktamidam" tyanye tamāptāḥ pratyavārayan,
nyarundhaṃś cā asya panthānaṃ bandhutā śucamāruṇat
āsphāyatā asya vīratvamamarṣaś cā apyatāyata
rāvaṇasya tataḥ sainyaṃ samastamayuyutsayat
agnīnavarivasyaṃś ca te, anamasyaṃś ca śaṅkaram,
dvijānaprīṇayan śāntyai yātudhānā bhavad-bhiyaḥ
paritaḥ paryavād vāyurājya-gandhir mano-ramaḥ,
aśrūyata sa puṇyāhaḥ svasti-ghoṣaḥ samuccaran
yoddhāro abibharuḥ śāntyai sā'kṣataṃ vāri mūrdhabhiḥ,
ratnāni cā adadur gāś ca, samavāñchannathā''śiṣaḥ
adihaṃś candanaiḥ śubhrair, vicitraṃ samavastrayan,
adhārayan srajaḥ kāntā, varma cā anye adadhur drutam
samakṣṇuvata śastrāṇi, prāmṛjan khaḍga-saṃhatīḥ,
gajā''dīni samārohan, prātiṣṭhantā ātha satvarāḥ
apūrayan nabhaḥ śabdo bala-saṃvarta-saṃbhavaḥ
apūryanta ca dig-bhāgās tumulais tūrya-nisvanaiḥ
āsīd dvāreṣu saṃghaṭṭo rathā'śva-dviparakṣasām
samahāna-nimittaiś ca samabhūyata bhīṣaṇaiḥ
kapayo abibhayus tasminnabhañjaṃś ca mahā-drumān
prodakhāyan girīṃs tūrṇamagṛhṇaṃś ca mahā-śilāḥ
tataḥ samabhavad yuddhaṃ prāharan kapi-rākṣasāḥ,
anyonyenā abhyabhūyanta, vimardamasahanta ca
prāvardhata rajo bhaumaṃ, tad vyāśnuta diśo daśa,
parā''tmīya-vivekaṃ ca prāmuṣṇāt kapi-rakṣasām
tato adviṣur nirāloke svebhyo anyebhyaś ca rākṣasāḥ
adviṣan vānarāś caiva vānarebhyo api nirdayāḥ
aghuraṃs te mahā-ghoramaścyotannatha śoṇitam,
samapadyata raktena samantāt tena kardamaḥ
gambhīrāḥ prāvahan nadyaḥ, samajāyanta ca hradāḥ,
vṛddhaṃ ca tad rajo aśāmyat, samavedyanta ca dviṣaḥ
tato acitrīyatā astraughair dhanuś cā adhūnayan mahat
rāmaḥ, samīhitaṃ tasya nā'cetan sve na cā apare
chinnānaikṣanta bhinnāṃś ca samantād rāma-sāyukaiḥ
kruṣṭaṃ hāheti cā aśṛṇvan na ca rāmaṃ nyarūpayan
abhinac chatru-saṃghātānakṣuṇad vāji-kuñjaram,
apinaṭ ca rathā'nīkaṃ, na cā ajñāyata saṃcaran
daśa danti-sahasrāṇi rathināṃ ca mahā''tmanām
caturdaśa sahasrāṇi sā''rohāṇāṃ ca vājinām
lakṣe ca dve padātīnāṃ rāghaveṇa dhanur-bhṛtā
anīyantāṣṭame bhāge divasasya parikṣayam
yama-lokamivā'grathnād, rudrā''krīḍamivā akarot,
śailairivā acinod bhūmiṃ bṛhadbhī rākṣasair hataiḥ
astuvan deva-gandharvā, vyasmayanta plavaṅgamāḥ
kapīndre'tanyata prītiḥ, paulastyo'manyatā'dbhutam
rākṣasyaḥ prārudannuccaiḥ, prājugupsanta rāvaṇam
amuhyad bāla-vṛddhaṃ ca, samarauditaro janaḥ
sarvataś cā'bhayaṃ prāpnon naicchan nṛbhyas tu rāvaṇaḥ,
phalaṃ tasyedamabhyāyād duruktasyeti cā abruvan
tato adhāvan mahā-ghoraṃ rathamāsthāya rāvaṇaḥ,
akṣmāyata mahī, gṛdhrāḥ samārāryanta bhīṣaṇāḥ
meghāḥ sa-vidyuto avarṣaṃś cela-knopaṃ ca śoṇitam,
avān bhīmā nabhasvantaḥ, prāruvanna-śivāḥ śivāḥ
āṭāṭyatā avamatyā asau durnimittāni, saṃyuge
adhunod dhanurastraughaiḥ praurṇonūyata vidviṣaḥ
vyanāśayaṃs tataḥ śatrūn sugrīvā'stā mahībhṛtaḥ,
tato vyarasadaglāyadadhyśeta mahī-talam
āścyotad rudhiraṃ, toyamalasac cā'ti vihvalam,
aśīyata nṛ-māṃsā'dāṃ balaṃ sugrīva-bādhitam
virūpākṣas tato krīḍat saṃgrāme matta-hastinā,
muṣṭinā'dālayat tasya mūrdhānaṃ vānarā'dhipaḥ
acūrṇayac ca yūpākṣaṃ śilayā tadanantaram
saṃkruddho muṣṭinā'tubhnādaṅgado'laṃ mahodaram
tato akuṣṇād daśagrīvaḥ kruddhaḥ prāṇān vanaukasām,
agopāyac ca rakṣāṃsi diśaś cā arīnabhājayat
ālokayat sa kākutsthamadhṛṣṇod, ghoramadhvanat,
dhanurabhramayad bhīmamabhīṣayata vidviṣaḥ
āskandal lakṣmaṇaṃ bānairatyakrāmac ca taṃ drutam,
rāmamabhyadravaj jiṣṇuraskunāc ceṣu-vṛṣṭibhiḥ
apauhad bāṇa-varṣaṃ tad bhallai rāmo nirākulaḥ,
pratyaskunod daṣa-grīvaṃ śarairāśī-viṣopamaiḥ
maṇḍalānyāṭatāṃ citramacchittāṃ śastra-saṃhatīḥ,
jagad vismāpayetāṃ tau, na ca vīrāvasīdatām
vyoma prācinutāṃ bāṇaiḥ, kṣmāmakṣmāpayatāṃ gataiḥ,
abhittāṃ tūrṇamanyonyaṃ śikṣāś cā atanutāṃ muhuḥ
samādhattā āsuraṃ śastraṃ rākṣasaḥ krūra-vikramaḥ,
tadakṣaran mahāsarpān vyāghra-siṃhāṃś ca bhīṣaṇān
nyaṣedhat pāvakā'streṇa rāmas tad rākṣasas tataḥ
adīvyad raudramatyugraṃ, musalā''dyagalat tataḥ
gāndharveṇa nyavidyat tat kṣitīndro, atha narā'śanaḥ
sarva-marmasu kākutstha- maumbhat tīkṣṇaiḥ śilīmukhaiḥ
tatas triśirasaṃ tasya prāvṛścal lakṣmaṇo dhvajam,
amathnāt sārathiṃ cā''śu, bhūribhiś cā atudaccharaiḥ
aśvān vibhīṣano atubhnāt syandanaṃ cā'kṣiṇod drutam,
nā'kṣubhnād rākṣaso, bhrātuḥ śaktiṃ codavṛhad gurum
tāmāpatantīṃ saumitris tridhā'kṛntacchilīmukhaiḥ,
aśabdāyanta paśyantas tataḥ kruddho niśācaraḥ
aṣṭa-ghaṇṭāṃ mahā-śaktimudayacchan mahattarām,
rāmā'nujaṃ tayā avidhyat, sa mahīṃ vyasurāśrayat
rāghavasyā'bhṛśāyanta sāyakās, tairupadrutaḥ
tatas tūrṇaṃ daśagrīvo raṇa-kṣmā paryaśeṣayat
sa-sphurasyodakarṣac ca saumitreḥ śaktimagra-jaḥ,
asiñcadoṣadhīs tā yāḥ samānītā hanūmatā
udajīvat sumitrā-bhūr bhrātā āśliṣyata tamāyatam,
sanyaṅ mūrdhanyupāśiṅgha- dapṛcchac ca nirāmayam
tataḥ prodasahan sarve yoddhumabhyadravat parān,
akṛcchrāyata ca prāpto rathenā anyena arāvaṇaḥ
"bhūmi-ṣṭhasyā asamaṃ yuddhaṃ ratha-sthene"ti mātaliḥ
āharad rathamatyugraṃ sa-śastraṃ maghavā ājñayā
so adhyaṣṭhīyata rāmeṇa, śastraṃ pāśupataṃ tataḥ
nirāsyata daśā''syas, tacchakrā'streṇājayan nṛpaḥ
tataḥ śata-mahasreṇa rāmaḥ praurṇon niśācaram
bāṇānāmakṣiṇod dhuryān, sārathiṃ cā'dunod drutam
adṛśyantā animittāni, prāhvalat kṣiti-maṇḍalam,
rāvaṇaḥ prāhiṇocchūlaṃ, śaktiṃ caindīṃ mahī-patiḥ
tābhyāmanyonyamāsādya samavāpyata saṃśamaḥ,
lakṣeṇa patriṇāṃ vakṣaḥ kruddho rāmasya rākṣasaḥ
astṛṇādadhikaṃ rāmas tato adevata sāyakaiḥ,
aklāmyadrāvaṇas, tasya sūto rathamanāśayat
rākṣaso'tarjayat sūtaṃ punaś cā'ḍhaukayad ratham,
nirāsyetāmubhaubāṇānubhau dhuryānavidhyatām
ubhāvakṛntatāṃ ketūnāvyathetāmubhau na tau
adīpyetāmubhau dhṛṣṇū, prāyuñjātāṃ ca naipuṇam
ubhau māyāṃ vyatāyetāṃ, vīrau nā aśrāmyatāmubhau
maṇḍalāni vicitrāṇi kṣipramākrāmatāmubhau
na cobhāvapyalakṣyetāṃ, yantārāvāhatāmubhau
syandanau samapṛcyetāmubhayor dīpta-vājinau
tato māyāmayān mūrdhno rākṣaso aprathayadraṇe,
rāmeṇaikaśataṃ teṣāṃ prāvṛścyata śilīmukhaiḥ
samakṣubhnannudanvantaḥ, prākampanta mahībhṛtaḥ,
santrāsamabibhaḥ śakruḥ, praiṃkhacca, kṣubhitā kṣitiḥ
tato mātalinā śastramasmaryata mahīpateḥ
vadhāya rāvaṇasyograṃ svayambhūr yadakalpayat
nabhasvān yasya vājeṣu, phale tigmāṃśu-pāvakau
gurutvaṃ meru-saṅkāśaṃ, dehaḥ sūkṣmo viyanmayaḥ
rājitaṃ gāruḍaiḥ pakṣair viśveṣāṃ ghāma tejasām
smṛtaṃ tad rāvaṇaṃ bhittvā sughoraṃ bhuvyaśāyayat
ābadhnan kapi-vadanāni saṃprasādaṃ, prāśaṃsat sura-samitir nṛpaṃ jitā arim,
anyeṣāṃ vigata-pariplavā digantāḥ, paulastyo'juṣata śucaṃ vipanna-bandhuḥ

vyaśnute sma tataḥ śoko nābhi-sambandha-sambhavaḥ
vibhīṣaṇamasāvuccai roditi sma daśā''nanam
"bhūmau śete daśa-grīvo mahārha-śayanocitaḥ,
nekṣate vihvalaṃ māṃ ca, na me vācaṃ prayacchati
vipāko'yaṃ daśa-grīva ! saṃdṛṣṭo anāgato mayā
tvaṃ tenā'bhihitaḥ pathyaṃ kiṃ kopaṃ na niyacchasi
bhajanti vipadas tūrṇamatikrāmanti sampadaḥ
tān, madān nā'vatiṣṭhante ye mate nyāyavādinām
a-pathyamāyatau lobhādāmanantyanujīvinaḥ
priyaṃ, śṛṇoti yas tebhyas, tamṛcchanti na sampadaḥ
prājñās tejasvinaḥ samyak paśyanti ca, vadanti ca,
te'vajñātā mahārāja ! klāmyanti, viramanti, ca
leḍhi bheṣaja-van nityaṃ yaḥ pathyāni kaṭūnyapi,
tadarthaṃ sevate cā āptān, kadācin na sa sīdati
sarvasya jāyate mānaḥ, sva-hitāc ca pramādyati,
vṛddhau bhajati cā apathyaṃ naro yena vinaśyati
dveṣṭi prāyo guṇebhyo yan, na ca snihyati kasyacit,
vairāyate mahadbhiś ca śīyate vṛddhimānapi
samāśvasimi kenā ahaṃ, kathaṃ prāṇimi dur-gataḥ
loka-traya-patir bhrātā yasya me svapiti kṣitau
aho jāgarti kṛcchreṣu daivaṃ, yad bala-bhijjitaḥ
luṭhyanti bhūmau klidyanti bāndhavā me svapanti ca
śivāḥ kuṣṇanti māṃsāni, bhūmiḥ pibati śoṇitam,
daśagrīva-sanābhīnāṃ samadantyāmiṣaṃ khagāḥ,
yena pūta-krator mūrdhni sthīyate sma mahā''have,
tasyā'pīndrajito daivād dhvāṃkṣaiḥ śirasi līyate
svarbhānur bhāskaraṃ grastaṃ niṣṭīvati kṛtā'hnikaḥ,
abhyupaiti punar bhūtiṃ rāma-grasto na kaścana
tvamajānannidaṃ rājannīḍiṣe sma sva-vikramam,
dātuṃ necchasi sītāṃ sma, viṣayāṇāṃ ca neśiṣe
mantre jātu vadantyajñās, tvaṃ tānapyanumanyase,
kathaṃ nāma bhavāṃs tatra nā avaiti hitamātmanaḥ
a-pṛṣṭo nu bravīti tvāṃ mantre mātāmaho hitam,
"na karomītipaulastya ! tadā mohāt tvamuktavān
tvaṃ sma vettha mahārāja ! yat smā''ha na vibhīṣanaḥ
purā tyajati yat kruddo māṃ nirākṛtya saṃsadi
havir jakṣiti niḥśaṅko makheṣu madhavānasau,
pravāti svecchayā vāyurudgacchati ca bhāskaraḥ
dhanānāmīśate yakṣā, yamo dāmyati rākṣasān,
tanoti varuṇaḥ pāśamindunodīyate adhunā
śāmyatyṛtu-samāhāras, tapasyanti vanaukasaḥ,
no namasyanti te bandhūn, varivasyanti nā amarāḥ
śrīr niṣkuṣyati laṅkāyāṃ, virajyanti samṛddhayaḥ,
na veda tan, na yasyā'sti mṛte tvayi viparyayaḥ
śaktiṃ saṃsvajate śakro, gopāyati hariḥ śriyam,
deva-vandyaḥ pramodante, citrīyante, ghanodayāḥ
bibhratyastrāṇi sā'marṣā raṇa-kāmyanti cā amarāḥ,
cakāsati ca, māṃsā'dāṃ tathārandhreṣu jāgrati
cañcūryate abhito laṅkāmasmāṃś cā apyatiśerate,
bhūmayanti sva-sāmarthyaṃ, kīrtiṃ naḥ kanayanti ca
diśo vyaṣnuvate dṛptās tvat-kṛtāṃ jahati sthitim,
kṣodayanti ca naḥ kṣudrā, hasanti tvāṃ vipad-gatam
śamaṃ śamaṃ nabhasvantaḥ punanti parito jagat,
ujjihīṣe mahārāja ! tvaṃ praśānto na kiṃ punaḥ
prorṇoti śokas cittaṃ me, satvaṃ saṃśāmyatīva me
pramārṣṭi duḥkhamālokaṃ, muñcāmyūrjaṃ tvayā vinā
kena saṃvidrate-nā'nyas tvatto bāndhava-vatsalaḥ,
viraumi śūnye, prorṇaumi kathaṃ manyu-samudbhavam
rodimyanāthamātmānaṃ bandhunā rahitas tvayā,
pramāṇaṃ nopakārāṇāmavagacchāmi yasya te
nedānīṃ śakra-yakṣendrau bibhīto, na daridritaḥ,
na garvaṃ jahito dṛptau, na kliśnīto daśā''nana !
tvayā api nāma rahitāḥ kāryāṇi tanumo vayam,
kurmaś ca jīvite buddhiṃ, dhik tṛṣṇāṃ kṛta-nāśinīm
tṛṇehmi dehamātmīyaṃ tvaṃ vācaṃ na dadāsi cet,
drāghayanti hi me śokaṃ smaryamāṇā guṇās tava
unmucya srajamātmīyāṃ māṃ srajayati ko hasan,
nedayatyāsanaṃ ko me, ko hi me vadati priyam
na gacchāmi purā laṅkā- māyur yāvad dadhāmyaham,
kadā bhavati me prītis, tvāṃ paśyāmi na cedaham
ūrdhvaṃ mriye muhūrtāddhi vihvalaḥ kṣata-bāndhavaḥ,
mantre sma hitamākhyāmi, na karomi tavā apriyam
antaḥpurāṇi paulastyaṃ paurāś ca bhṛśa-duḥkhitāḥ
saṃśrutya smā abhidhāvanti hataṃ rāmeṇa saṃyuge
mūrdhajān sma viluñcanti, krośanti smā ativihvalam,
adhīyantyupakārāṇāṃ muhur bhartuḥ pramanyu ca
rāvaṇasya namanti sma paurāḥ sāsrā rudanti ca"
bhāṣate sma tato rāmo vacaḥ paulastyamākulamŌ
"dātuḥ sthātur dviṣāṃ mūrdhni yaṣṭus tarpayituḥ pit n
yuddhā'bhagnā''vipannasya kiṃ daśā''syasya śocasi
bobhavīti na sammoho vyasane sma bhavādṛśām,
kiṃ na paśyasi, sarvo ayaṃ janas tvāmavalambate
tvamarhasi bhrāturanantarāṇi kartuṃ, janasyā asya ca śoka-bhaṅgam,
dhurye vipanne tvayi rājya-bhāro majjatyanūḍhaḥ kṣaṇadā-carendra !"

apa-manyus tato vākyaṃ paulastyo rāmamuktavānŌ
"a-śocyo'pi vrajannastaṃ sanābhir dunuyān na kim
taṃ no devā vidheyāsur yena rāvaṇa-vad vayam
sapatnāṃś ca adhijīyāsma, saṃgrāme ca mṛṣīmahi
kriyeraṃś ca daśā''syena yathā anyenā api naḥ kule
devadyañco narā'hārā nyañcaśca dviṣatāṃ gaṇāḥ
sa eva ghārayet prāṇānīdṛśe bandhu-viplave,
bhavedāśvāsako yasya suhṛcchakto bhavādṛśaḥ
mriyeyordhvaṃ muhūrtāddhi, na syās tvaṃ yadi me gatiḥ,
āśaṃsā ca hi naḥ, prete jīvema-daśamūrdhani
prakuryāma vayaṃ deśe garhyāṃ tatra kathaṃ ratim,
yatra viṃśati-hastasya na sodaryasya sambhavaḥ"
āmantrayeta tān prahvān mantriṇo'tha vibhīṣaṇaḥŌ
"gaccheta tvaritaṃ laṅkāṃ, rāja-veśma viśeta ca
ādadīdhvaṃ mahā'rhāṇi tatra vāsāṃsi sa-tvarāḥ
uddhunīyāta sat-ketūn, nirharetā'grya-candanam
muñcetā''kāśa-dhūpāṃśca, grathnīyāta srajaḥ śubhāḥ,
ānayetā amitaṃ dāru karpūrā'guru-kuṅkumam
uhyeran yajña pātrāṇi, hriyeta ca vibhāvasuḥ,
bhriyeta cā''jyamṛtvigbhiḥ, kalpyeta ca samit-kuśam
snānīyaiḥ snāpayetā''śu, ramyair limpeta varṇakaiḥ,
alaṅkuryāta ratnaiśca rāvaṇā'rhair daśā''nanam
vāsayeta su-vāsobhyāṃ medhyābhyāṃ rākṣasā''dhipam,
ṛtvik sragviṇamādadhyāt prāṅ-mūrdhānaṃ mṛgā'jine
yajña-pātrāṇi gotreṣu cinuyāc ca yathā-vidhi,
juhuyāc ca havir vahnau, gāyeyuḥ sāma sāmagāḥ"
gatvā atha te purīṃ laṅkāṃ kṛtvā sarvaṃ yathoditam
samīpe'ntyā''huteḥ sā'srāḥ proktavanto vibhīṣaṇamŌ
"kṛtaṃ sarvaṃ yathoddiṣṭaṃ, kartuṃ vahni-jala-kriyām
prayatethā mahārāja ! saha sarvaiḥ sva-bandhubhiḥ
ajñā-van notsahethās tvaṃ, dheyā dhīra-tvama-cyutam,
stheyāḥ kāryeṣu bandhūnāṃ, heyāḥ śokodbhavaṃ tamaḥ
nā'vakalpyamidaṃ, glāyed yat kṛcchreṣu bhavānapi
na pṛthag-jana-vaj jātu pramuhyet paṇḍito janaḥ
yacca yatra bhavāṃs tiṣṭhet, tatrā anyo rāvaṇasya na,
yacca yatra bhavān sīden mahadbhis tad vigarhitam
āścaryaṃ, yacca yatra tvāṃ prabrūyāma vayaṃ hitam,
api sākṣāt praśiṣyās tvaṃ kṛcchreṣvindra-purohitam
kāmo janasyaŌ"jahyās tvaṃ pramādaṃ nairṛtā'dhipa !"
uta dviṣo'nuśoceyur viplave, kimu bāndhavāḥ
sa bhavān bhrātṛ-vad rakṣed yathāvadakhilaṃ janam,
na bhavān saṃpramuhyec cedāśvasyuś ca niśācarāḥ,
tataḥ sa gatavān kartuṃ bhrāturagni-jala-kriyām
proktavān kṛta-kartavyaṃ vaco rāmo'tha rākṣasam
ambhāṃsi rukma-kumbhena siñcan mūrdhi samādhimānŌ
"tvaṃ rājā rakṣasāṃ laṅkā- mavekṣethā vibhīṣana ?
kruddhānanunayeḥ samyak, dhanairlubdhānupārjayeḥ,
mānino mānayeḥ kāle, trastān paulastya ! sāntvayeḥ
icchā me paramā, nandeḥ kathaṃ tvaṃ vṛtra-śatru-vat,
iccheddhi suhṛdaṃ sarvo vṛddhi-saṃsthaṃ yataḥ suhṛt
vardhiṣīṣṭāḥ svajāteṣu, vadhyās tvaṃ ripu-saṃhatīḥ,
bhūyās tvaṃ guṇināṃ mānyas, teṣāṃ stheyā vyavasthitau
dheyās tvaṃ suhṛdāṃ prītiṃ, vandiṣīṣṭhā divaukasaḥ,
somaṃ peyāś ca, heyāś ca hiṃsrā hāni-karīḥ kriyāḥ
avaseyāś ca kāryāṇi dharmeṇa pura-vāsinām,
anurāgaṃ kriyā rājan ! sadā sarva-gataṃ jane
ghāniṣīṣṭa tvayā manyur, grāhiṣīṣṭa samunnatiḥ,
rakṣobhir darśiṣīṣṭhās tvaṃ, drakṣīran bhavatā ca te
manyuṃ vadhyā bhaṭa-vadha-kṛtaṃ bāla-vṛddhasya rājan !, śāstrā'bhijñāḥ sadasi su-dhiyaḥ sannidhiṃ te kriyāsuḥ,
saṃraṃsīṣṭhāḥ sura-muni-gate vartmani prājya-dharme, saṃbhutsīṣṭhāḥ su-naya-nayanair vidviṣāmīhitāni"

samupetya tataḥ sītāmuktavān pavanā''tmajaḥŌ
diṣṭyā vardhasva vaidehi ! hatas trailokya-kaṇṭakaḥ
anujānīhi hanyantāṃ mayaitāḥ kṣudra-mānasāḥ
rakṣikās tava rākṣasyo, gṛhāṇaitāsu matsaram
tṛṇhāni durā''cāraghora-rūpā''śaya-kriyāḥ,
hiṃsrā bhavatu te buddhiretās, kuru niṣṭhuram
paścimaṃ karavāmaitat priyaṃ devi ! vayaṃ tava,"
tataḥ proktavatī sītā vānaraṃ karuṇā''śayā
"upaśāmyatu, te buddhiḥ piṇḍa-nirveśa-kāriṣu
laghu-satveṣu, doṣo'yaṃ yat-kṛto-nihato asakau
na hi preṣya-vadhaṃ ghoraṃ karavānyastu te matiḥ,
edhi kārya-karas tvaṃ me gatvā pravada rāghavam
"didṛkṣur maithilī rāma ! paśyatu tvā'vilambitam"
tatheti sa pratijñāya gatvā rāghavamuktavān
"utsukā''nīyatāṃ devī kākutstha-kula-nandana !"
kṣmāṃ likhitvā viniśvasya svarā''lokya vibhīṣaṇam
uktavān rāghavaḥ-"sītāmānayā alaṃkṛtāmiti"
gatvā praṇamya tenoktā maithilī madhuraṃ vacaḥ
"jahīhi śokāṃ vaidehi ! prītaye dhehi mānasam,
rāvaṇe jahihi dveṣāṃ, jahāhi pramadā-vanam
snāhyanulimpa dhūpāya, nivassvā''vidhya ca srajam,
ratnānyā''muñca, saṃdīpte havir juhudhi pāvake,
addhi tvaṃ pañca-gavyaṃ ca, chindhi saṃrodha-jaṃ tamaḥ,
āroha śibikāṃ haimīṃ, dviṣāṃ jahi mano-rathān
tṛṇeḍhu tvad-viyogotthāṃ rājanyānāṃ patiḥ śucam,
bhavatādadhiyuktā tvamata ūrdhvaṃ sva-veśmani
dīkṣasva saha rāmeṇa tvaritaṃ turagā'dhvare,
dṛśyasva patyā prītena prītyā prekṣasva rāghavam
ayaṃ niyogaḥ patyus te, kāryā nā'tra vicāraṇā,
bhūṣayā aṅgaṃ, pramāṇaṃ ced, rāmaṃ gantuṃ yatasva ca
mudā saṃyuhi kākutsthaṃ, svayaṃ cā āpnūhi sampadam,
upehyūrdhvaṃ muhūrtāt tvaṃ devi ! rāghava-sannidhim
ūrdhvaṃ muhūrtādahno aṅga ! svāminī sma bhava kṣiteḥ
rāja-patnī-niyoga-sthamanuśādhi purī-janam
uttiṣṭhasva mate patyur, yatasvā alaṅkṛtau tathā,
pratiṣṭhasva ca taṃ draṣṭuṃ draṣṭavyaṃ tvaṃ mahī-patim"
anuṣṭhāya yathā''diṣṭaṃ niyogaṃ janakā''tmajā
mamārūḍhavatī yānaṃ paṭṭāṃ'śuka-vṛtā''nanā
lajjā'natā visaṃyoga-duḥkha-smaraṇa-vihvalā
sā'srā gatvā antikaṃ patyur dīnā ruditavatyasau
prāpta-cāritrya-sandehas tatas tāmuktavān nṛpaḥ
icchāme-"nā ādade sīte ! tvāmahaṃ gamyatāmataḥ"
rāvaṇā'ṅka-pariśliṣṭā tvaṃ hṛl-lekha-karī mama
matiṃ badhāna sugrīve, rākṣasendraṃ gṛhāṇa vā
aśāna bharatād bhogān, lakṣmaṇaṃ pravṛṇīṣva vā,
kāmād vā yāhi, mucyantāmāśā rāma-nibandhanāḥ
kva ca khyāto raghor vaṃśaḥ, kva taṃ para-gṛhoṣitā,
anyasmai hṛdayaṃ dehi, nā anabhīṣṭe ghaṭāmahe
yatheṣṭaṃ cara vaidehi !, panthānaḥ santu te śivāḥ,
kāmās te'nyatra tāyantāṃ viśaṅkāṃ tyaja mad-gatām
tataḥ pragaditā vākyaṃ maithilā'bhijanā nṛpamŌ
"strīsāmānyena sambhūtā śaṅkā mayi vimucyatām
daivād bibhīhi kākutstha ! jihrīhi tvaṃ tathā janāt,
mithyā māmabhisaṃkrudhya- nna-vaśāṃ śatruṇā hṛtām
cetasas tvayi vṛttir me, śarīraṃ rakṣasā hṛtam,
vidāṃkurvantu samyañco devāḥ satyamidaṃ vacaḥ
tvaṃ punīhi punīhīti punan vāyo ! jagatŌtrayam
caran deheṣu bhūtānāṃ viddhi me buddhi-viplavam
khamaṭa, dyāmaṭā aṭorvīmityaṭantyo ati-pāvanāḥ
yūyamāpo ! vijānīta mano-vṛttiṃ śubhāṃ mama
jaganti dhatsva dhatsveti dadhatī tvaṃ vasundhare !
avehi mama cāritraṃ naktaṃ-divama-vicyutam
rasān saṃhara, dīpyasva, dhvāntaṃ jahi, nabho bhrama,
itīhamānas tigmāṃ'śo ! vṛttaṃ jñātuṃ ghaṭasva me
svarge vidyasva, bhuvyā''sva, bhujaṅga-nilaye bhava,
evaṃ vasan mamā ākāśa ! saṃbudhyasva kṛtā'kṛtam
citāṃ kuru ca saumitre ! vyasanasyā asya bheṣajam,
rāmas tuṣyatu me vā adya, pāpāṃ pluṣṇātu vā analaḥ
rāghavasya matenā atha lakṣmaṇenā''citāṃ citām
dṛṣṭvā pradakṣiṇīkṛtya rāmaṃ pragaditā vacaḥ
pravapāṇi vapur vahnau rāsā ahaṃ śāṅkitā tvayā,
sarve vidantu śṛṇvantu bhavantaḥ sa plavaṅgamāḥ
māṃ duṣṭāṃ jvalita-vapuḥ pluṣāṇa vahne ! saṃrakṣa kṣata-malināṃ suhṛd yathā vā,
eṣā ahaṃ kratuṣu vasor yathā ājya-dhārā tvāṃ prāptā vidhi-vadudīrṇa-dīpti-mālam

samutkṣipya tato vahnir maithilīṃ rāmamuktavān
"kākutstha ! dayitāṃ sādhvīṃ tvamāśaṅkiṣyathāḥ katham
nā bhaviṣyadiyaṃ śuddhā yadyapāsyamahaṃ tataḥ
na caināṃ, pakṣapāto me dharmādanyatra rāghava !
api tatra-ripuḥ sītāṃ nā arthayiṣyata dur-matiḥ,
krūraṃ jātvavadiṣyac ca jātvastoṣyacchriyaṃ svakām
saṅkalpaṃ nā akariṣyac ca tatreyaṃ śuddha-mānasā,
satyā'marṣamavāpsyas tvaṃ rāmaḥ sītā-nibandhanam
tvayā adrakṣyata kiṃ nā asyāḥ śīlaṃ saṃvasatā ciram,
adarśiṣyanta vā ceṣṭāḥ kālena badhunā na kim
yāvajjivamaśociṣyo, nā ahāsyaś cedidaṃ tamaḥ,
bhānurapyapatiṣyat kṣmāmakṣobhiṣyata cediyam
samapatsyata rājendra ! straiṇaṃ yadyatra cāpalam,
loka-pālā ihā āyāsyaṃs tato nā amī kali-druhaḥ
āścaryaṃ yacca yatra strī kṛcchre avartsyan mate tava,
trāsādasyāṃ vinaṣṭāyāṃ kiṃ kimālapsyathāḥ phalam
yatra yaccā amariṣyat strī sādhvasād doṣa-varjitā
tadasūyā-ratau loke tasyā vācyā āspadaṃ mṛṣā
amaṃtsya bhavān yadvad tathaiva ca pitā tava
nā āgamiṣyad vimāna-sthaḥ sākṣād daśaratho nṛpaḥ
nā akalpsyat sannidhiṃ sthānuḥ śūlī vṛṣabha-vāhanaḥ
anvabhāviṣyatā anyena maithilī cet pativratā
ānandayiṣyadāgamya kathaṃ tvāmaravinda-sat
rājendra ! viśva-sūr dhātā cāritrye sītayā kṣate
praṇaman brahmaṇā prokto rājakā adhipatis tataḥ
"nā, śotsyan maithilī loke, nā''cariṣyadidaṃ yadi
nā'mokṣyāma vayaṃ śaṅkā- mihādhāsyan na ced bhavān,
kiṃ vā citramidaṃ yuktaṃ, bhavān yadakariṣyata
prāvartiṣyanta ceṣṭāś ced-yāthātathya-vat tava,
anuśāsye tvayā loke rāmā'vartsyaṃstarāṃ tataḥ
prāṇamantam tato rāmamuktavāniti śaṅkaraḥ
"kiṃ nārāyaṇamātmānaṃ nā abhotsyata bhavānajam
ko nyo akartsyadiha prāṇān dṛptānāṃ ca sura-dviṣām,
ko vā viśvajanīneṣu karmasu prāghaṭiṣyata
daitya-kṣaye mahā-rāja ! yacca yatrā aghaṭiṣyathāḥ
samāptiṃ jātu tatrāpi kiṃ nā aneṣyas tvamīhitam
tātaṃ prasādya kaiyeyyā bharatāya prapīḍitam
sahasra-cakṣuṣaṃ rāmo ninaṃsuḥ paridṛṣṭavān
pretā vareṇa śakrasya prāṇantaḥ kapayas tataḥ
saṃjātāḥ phalinā ānamra-rociṣṇu-druma-sadravaḥ
bhramara kulā ākulolbaṇa-sugandhi-puṣpa-tarus taruṇa-madhūka-sambhava-piśaṅgita-tuṅga-śikhaḥ
śikhara-śilā antarāla-parikwxlqqpta-jalā avasaraḥ sa-rasa-phala-śriyaṃ sa vitatāna suvela-giriḥ
saṃvādbhiḥ sa-kusuma-reṇubhiḥ samīrai- rānamrair bahu-phala-dhāribhir vanā antaiḥ
ścyotadbhir madhu-paṭalaiś ca vānarāṇām āpyāno ripu-vadha-sambhavaḥ pramodaḥ
āyāntyaḥ sva-phala-bhareṇa bhaṅguratvaṃ bhṛṅgā''lī-nicaya-citā latās tarūṇām
sā āmodāḥ kṣiti-tala-saṃsthitā'valopyā bhokt ṇāṃ ṣramamadayaṃ na nītavatyaḥ

tato rāmo hanūmantamuktavān hṛṣṭa-mānasam
"ayodhyāṃ śvaḥ prayātāsi kape ! bharata-pālitām
gādhitāse nabho bhūyaḥ sphuṭan-megha-ghaṭā''vali,
īkṣitāse ambhasāṃ patyuḥ payaḥ śiśira-śīkaram
sevitāse plavaṅga ! tvaṃ mahendrā adreradhityakāḥ
vyutkrānta-vartmano bhānoḥ saha-jyotsnā-kumudvatīḥ
candana-druma-saṃcchannā nirākṛta-hima-śrathāḥ
darśitāras tvayā tāś ca malayopatyakāḥ śubhāḥ
pratanvyaḥ komalā vindhye sahitāraḥ syadaṃ na te
latāḥ stabaka-śālinyo madhulehi-kulā''kulāḥ
draṣṭāsi prīti-mānārāt sakhibhiḥ saha sevitām
sa-pakṣapātaṃ kiṣkindhāṃ pūrva-krīḍāṃ smaran muhuḥ
tvayā sandarśitārau te mālyavad-daṇḍakā-vane,
upadrutaś ciraṃ dvandvair yayoḥ kliśitavānaham
āptārau bhavatā ramyāvāśramau hariṇā ākulau
puṇyodaka-dvijā''kīrṇau sutīkṣṇa-śarabhaṅgayoḥ
atikrāntā tvayā ramyaṃ duḥkhamatres tapo-vanam,
pavitra-citrakūṭe adrau tvaṃ sthātāsi kutūhalāt
tataḥ paraṃ bharadvājo bhavatā darśitā muniḥ,
draṣṭāraś ca janāḥ punyā yāmunā'mbukṣatāṃ'hasaḥ
syantvā syantvā divaḥ śambhor- mūrdhni skantvā bhuvaṃ gatām
gāhitāse atha puṇyasya gaṅgāṃ mūrtimiva drutām
tamasāyā mahā-nīla-pāṣāṇa-sadṛśa-tviṣaḥ
vanā antāt bahu mantāse nāgarā''krīḍa-śākhinaḥ
nagara-strī-stana-nyasta-dhauta-kuṅkuma-piñjarām
vilokya sarayūṃ ramyāṃ gantā ayodhyā tvayā purī
ānanditāras tvāṃ dṛṣṭvā praṣṭāraś cāvayoḥ śivam
mātaraḥ saha maithilyā, toṣṭā ca bharataḥ param
ākhyātāsi hataṃ śatrumabhiṣiktaṃ vibhīṣaṇam,
sugrīvaṃ cā arjitaṃ mitraṃ, sarvāṃś cā''gāmukān drutam
gantāraḥ paramāṃ prītiṃ paurāḥ ṣrutvā vacas tava,
jñātvaitat sammukhīnaś ca sametā bharato dhruvam
gate tvayi pathā anena vayamapyaṃhitāsmahe,
labdhāhe ahaṃ dhṛtiṃ prāpte bhūyo bhavati sammukhe
gate tasmin gṛhītā arthe rāmaḥ sugrīva-rākṣasau
uktavān śvo abhigantāstho yuvāṃ saha mayā puram
draṣṭāsthas tatra tisro me māt s tuṣṭa'ntarā''tmanaḥ
āntyantīnaṃ sakhi-tvaṃ ca prāptāstho bharatā āśrayam
naivaṃ viraha-duḥkhena vayaṃ vyāghānitāsmahe,
śramo nubhavitā naivaṃ bhavadbhyāṃ ca viyoga-jaḥ,
evaṃ yuvāṃ mama prītyai kalptāsthaḥ kapi-rākṣasau !
gantuṃ prayatitāsāthe prātaḥ saha mayā yadi
utkavantau tato rāmaṃ vacaḥ paulastya-vānarau
anugraho ayaṃ kākutstha ! gantāsvo yat tvayā saha
anumantāsvahe nā''vāṃ bhavantaṃ virahaṃ tvayā
api prāpya surendra-tvaṃ, kiṃ nu prattaṃ, tvayā āspadam
tataḥ kathābhiḥ samatītya doṣā- māruhya sainyaiḥ saha puṣpakaṃ te
samprasthitā vega-vaśāda-gādhaṃ prakṣobhayantaḥ salilaṃ payodheḥ
setuṃ, mahendraṃ, malayaṃ sa-vindhyaṃ, sa-mālyavantaṃ girimṛṣyamūkam,
sa-daṇḍakā'raṇya-vātīṃ ca pampāṃ rāmaḥ priyāyāḥ kathayan jagāma
ete te muni-jana-maṇḍitā digantāḥ, śailo'yaṃ lulita-vanaḥ sa citrakūṭaḥ,
gaṅgeyaṃ su-tanu-! viśāla-tīra-ramyā, maithilyā raghu-tanayo diśan nananda
śiñjāna-bhramara-kulā''kulā'gra-puṣpāḥ śītā-'mbhaḥ-pravilaya-saṃplavā abhilīnāḥ
ete te su-tanu ! purī-janopabhogyā dṛśyante nayana-manoramā vanā antāḥ
sthānaṃ naḥ pūrva-jānāmiyamadhikamasau preyasī pūrayodhyā, dūrādālokyate yā huta-vividha-haviḥ- prīṇitā aśeṣa-devā,
so ayaṃ deśo, rudantaṃ pura-janamakhilaṃ yatra hitvā prayātau āvāṃ sīte ! vanā antaṃ saha dhṛta-dhṛtinā lakṣmaṇena kṣapā'nte
tūryāṇāmatha niḥsvanena sakalaṃ lokaṃ samāpūrayan vikrāntaiḥ kariṇāṃ girīndra-sadṛśāṃ kṣmāṃ kampayan sarvataḥ
sā ānandā aśru-vilocanaḥ prakṛtibhiḥ sārdhaṃ sahā antaḥ puraḥ samprāpto bharataḥ sa-mārutiralaṃ namraḥ samaṃ mātṛbhiḥ
atha sa-sambhrama-paura-janā āvṛto bharata-pāṇi-dhṛtojjvala-cāmaraḥ
guru-jana-dvija-bandyabhinanditaḥ praviśati sma puraṃ raghu-nandanaḥ
pravidhāya dhṛtiṃ parāṃ janānāṃ yuva-rājaṃ bharataṃ tato'bhiṣicya
jaghaṭe turagā'dhvareṇa yaṣṭuṃ kṛta-sambhāra-vidhiḥ patiḥ prajānām
idamadhigata-mukti-mārga-citraṃ vivadiṣatāṃ vadatāṃ ca san-nibandhāt
janayati vijayaṃ sadā janānāṃ yudhi susamāhitamaiśvaraṃ yathā astram
dīpa-tulyaḥ prabandho ayaṃ śabda-lakṣaṇa-cakṣuṣām
hastā amarṣa ivā andhānāṃ bhaved vyākaraṇādṛte
vyākhyā-gamyamidaṃ kāvya- mutsavaḥ su-dhiyāmalam,
hatā dur-meghasaś cā asmin vidvat-priya-tayā mayā
kāvyamidaṃ vihitaṃ mayā valabhyāṃ śrīdharasena-nerandra-pālitāyām,
kīrtirato bhavatān nṛpasya, tasya prema-karaḥ kṣiti-po yataḥ prajānām