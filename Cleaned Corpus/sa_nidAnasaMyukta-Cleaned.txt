Nidānasaṃyukta

vṛkṣa i 

śrāvastyāṃ nidānam ।

tatra bhagavān bhikṣūn āmantrayati ।

upādānīyeṣu dharmeṣv āsvādānudarśino viharatas tṛṣṇā pravardhate । tṛṣṇāpratyayam upādānam । upādānapratyayo bhavaḥ । bhavapratyayā jātiḥ । jātipratyayaṃ jarāmaraṇaṃ śokaparidevaduḥkhadaurmanasyopāyāsāḥ saṃbhavanti । evam asya kevalasya mahato duḥkhaskandhasya samudayo samudayo bhavati ।

tadyathā vṛkṣasya navasya daharasya puruṣa utpadyeta arthakāmo hitakāmo yogakṣemakāmo yas taṃ vṛkṣaṃ kālena kālam utkīlayet kālena kālaṃ śītoṣṇa kālena kālam udakaṃ dadyāt । sa vṛkṣas tannidānaṃ vṛddhiṃ virūḍhim vipulatām āpadyeta ।

evam eva upādānīyeṣu dharmeṣv āsvādānudarśino viharatas tṛṣṇā pravardhate pūrvavad yāvat samudayo bhavati ।

upādānīyeṣu dharmeṣv anityānudarśino vibhavānudarśino virāgānudarśino nirodhānudarśinaḥ pratiniḥsargānudarśinas tṛṣṇā nirudhyate । tṛṣṇānirodhād upādānanirodhaḥ। upādānanirodhād bhavanirodhāh । bhavanirodhāj jātinirodhaḥ । jātinirodhāj jarāmaraṇanirodhaḥ । śokaparidevaduḥkhadaurmanasyopāyāsā nirudhyante । evam asya kevalasya mahato duḥkhaskandhasya nirodho bhavati ।

tadyathā tasyaiva vṛkṣasya navasya daharasya puruṣa utpadyeta anarthakāmo ahitakāmo ayogakṣemakāmo yas taṃ vṛkṣaṃ mūlāc chitvā agra vātātapābhyāṃ pariśoṣayet । vātātapābhyāṃ pariśoṣayitvā agninā dahet । agninā dagdhvā ḥ ।

kiṃ manyadhve bhikṣavo nanu sa vṛkṣas tan nidānam ucchinnamūlas tālamastakavad anābhavagatika āyatyām anutpādadharmā ।

evaṃ bhadanta ।

evam eva upādānīyeṣu dharmeṣv anityānudarśino vibhavānudarśino virāgānudarśino nirodhānudarśinaḥ pratiniḥsargānudarśinas tṛṣṇā nirudhyate । tṛṣṇānirodhād upādānanirodhaḥ । upādānanirodhād bhavanirodhaḥ । bhavanirodhāj jātinirodhaḥ । jātinirodhāj jarāmaraṇanirodhaḥ । śokaparidevaduḥkhaurmanasyopāyāsā nirudhyante । evam asya kevalasya mahato duḥkhaskandhasya niodho bhavati ।

atha te bhikṣavo bhagavato bhāṣitam abhyanandan । abhinandyānumodya bhagavato antikāt prakrāntāḥ ।।

vṛkṣa ii 

śrāvastyāṃ nidānam ।

tatra bhagavān bhikṣūn āmantrayati ।

upādānīyeṣu bhikṣavo dharmeṣv āsvānudarṣino viharato hārakaṃ vijñānaṃ bhavati nāmarūpe । nāma rūpapratyayaṃ ṣaḍāyatam । ṣaḍāyatanapratyayaḥ sparśaḥ । sparśapratyayā vedanā । vedanāpratyayātṛṣṇā । tṛṣṇāpratyayam upādānam । upādānapratyayo bhavaḥ । bhavapratyayā jātiḥ । jātipratyayaṃ jarāmaraṇaṃ śokaparidevaduḥkhadaurmanasyopāyāsāḥ saṃbhavanti । evam asya kevalasya mahato duḥkhaskandhasya samudayo bhavati ।

tadyathā mahāvṛkṣasya mulāvataḥ skandhavataḥ sāravataḥ śākhāpattraphalopetasya yāni cādhogatāni mūlāni tāny tāny ūrdhvam ojam abhiharanti । evaṃ hi sa mahāvṛkṣas tadāhāras tadupādāno dīrgham adhvānaṃ tiṣṭhati ।

evam eva upādānīyeṣu dharmeṣv āsvādānudarśino viharato hārakaṃ vijñānaṃ bhavati nāmarūpe । pūrvavad yāyad evam asya kevalasya mahato duḥkhaskandhasya samudayo bhavati ।

upādānīyeṣu dharmeṣv anityānudarśino vibhavānudarśino virāgānudarśino nirodhānudarśinaḥ pratiniḥsargarśino na hārakaṃ vijñānaṃ bhavati nāmarupe । tasya nirodhāt ṣaḍāyatananirodhaḥ । ṣaḍāyatananirodhāt sparśanirodaḥ । sparśanirodhād vedanānirodhaḥ । vedanānirodhāt tṛṣṇānirodhaḥ । tṛṣṇānirodhād upādānanirodhaḥ । upādānanirodhād bhavanirodhaḥ । bhavanirodhāj jātinirodhaḥ । jātinirodhāj jarāmaraṇanirodhaḥ । śokaparidevaduḥkhadaurmanasyopāyāsā nirudhyante । evam asya kevalasya mahato duḥkhaskandhasya nirodho bhavati ।

tadyathā tasyaiva mahāvṛkṣasya mūlavataḥ skandhavataḥ sāravataḥ śākhāpattraphalopetasya puruṣa utpadyeta 

kiṃ manyadhve bhikṣavo nanu sa mahāvṛkṣas tannidānam ucchinnamūlas tālamastakavad anābhavagatika āyatyām anutpādadharmā ।

evaṃ bhadanta ।

evaṃ eva upādānīyeṣu dharmeṣv anityānudarśino vibhavānudarśino virāgānudarśino nirodhānudarśinaḥ pratiniḥsargānudarśino na hārakaṃ vijñānaṃ bhavati nāmarūpe । tasya nirodhāt ṣaḍāyatananirodhāḥ । pūrvavad yāvan nirodho bhavati ।

atha te bhikṣavo bhagavato bhāṣitam abhyanandan । abhinandyānumodya bhagavato antikāt prakrāntāḥ ।।

und dīpa i und ii 

pūrvaṃ me bhikṣavo anuttarāṃ samyaksaṃbodhim anabhisaṃbuddhasyaikākino rahasigatasyaivaṃ cetasi cetaḥparivitarka udapādi ।

kṛcchraṃ batāyaṃ loka āpanno yad uta jāyate api jīryate api mriyate api cyavate apy upapadyate api । atha ca punar ime satvā jarāmaraṇasyottare niḥsaraṇaṃ yathābhūtaṃ na prajānanti ।

tasya mamaitad abhavat । kasmin nu sati jarāmaraṇaṃ bhavati । kiṃpratyayañ ca punar jarāmaraṇam । tasya mama yoniśo manasi kurvata evaṃ yathābhūtasyābhisamaya udapādi । jātyāṃ satyāṃ jarāmaraṇaṃ bhavati । jātipratyayañ ca punar jarāmaraṇam ।

tasya mamaitad abhavat । kasmin nu sati jātir bhavati । kiṃpratyayā ca punar jātiḥ । tasya mama yoniśo manasi kurvata evaṃ yathābhūtasyābhisamaya udapādi । bhave sati jātir bhavati । bhavapratyayā ca punar jātiḥ ।

tasya mamaitad abhavat । kasmin nu sati bhavo bhavati । kiṃpratyayaś ca punar bhavaḥ । tasya mama yoniśo manasi kurvata evaṃ yathābhūtasyābhisamaya udapādi । upādāne sati bhavo bhavati । upādānapratyayaś ca punar bhavaḥ ।

tasya mamaitad abhavat । kasmin nu saty upādānaṃ bhavati । kiṃpratyayañ ca punar upādānam । tasya mama yoniśo manasi kurvata evaṃ yathābhūtasyābhisamaya udapādi । upādānīyeṣu dharmeṣv āsvādānudarśino viharatas tṛṣṇā pravardhate । tṛsṇāpratyayam upādānam । upādānapratyayo bhavaḥ । bhavapratyayā jātiḥ । jātipratyayaṃ jarāmaraṇaṃ śokaparidevaduḥkhadaurmanasyopāyāsāḥ saṃbhavanti । evam asya kevalasya mahato duḥkhaskandhasya samudayo bhavati ।

kiṃ manyadhve bhikṣavaḥ । 

evaṃ bhadanta ।

evam eva upādānīyeṣu dharmeṣv āsvādānudarśino viharatas tṛṣā pravardhate tṛṣṇāpratyayam upādānam । upādānapratyayo bhavaḥ । bhavapratyayā jātiḥ । jātipratyayaṃ jarāmaraṇaṃ śokaparidevaduḥkhadaurmanasyopāyāsāḥ saṃbhavanti । evam asya kevalasya mahato duḥkhaskandhasya samudayo bhavati ।

tasya mamaitad abhavat । kasmin nv asati jarāmaraṇaṃ na bhavati । kasya nirodhāj jarāmaraṇanirodhaḥ । tasya mama yoniśo manasi kurvata evaṃ yathābhūtasyābhisamaya udapādi । jātyām asatyāṃ jarāmaraṇaṃ na bhavati । jātinirodhāj jarāmaraṇanirodha ।

tasya mamaitad abhavat । kasmin nv asati jātir na bhavati । kasya nirodhāj jātinirodhaḥ । tasya mama yoniśo manasi kurvata evaṃ yathābhūtasyābhisamaya udpādi bhave asati jātir na bhavati । bhavanirodhāj jātinirodhaḥ ।

tasya mamaitad abhavat । kasmin nv asati bhavo na bhavati । kasya nirodhād bhavanirodhaḥ । tasya mama yoniśo manasi kurvata evaṃ yathābhūtasyābhisamaya udapādi । upādāne asati bhavo na bhavati । upādānanirodhād bhavanirodhaḥ ।

tasya mamaitad abhavat । kasmin nv asaty upādānaṃ na bhavati । kasya nirodhād upādānanirodhaḥ । tasya mama yoniśo manasi kurvata evaṃ yathābhūtasyābhisamaya udapādi । upādānīyeṣu dharmeṣv anityānudarśino vibhavānudarśino virāgānudarśino nirodhānudarśinaḥ pratiniḥsargānudarśinas tṛṣṇā nirudhyate । tṛṣṇānirodhād upādānanirodhaḥ । upādānanirodhād bhavanirodhaḥ । bhavanirodhāj jātinirodhaḥ । jātinirodhāj jarāmaraṇanirodhaḥ । śokaparidevaduḥkhadaurmanasyopāyāsā nirudhyante । evam asya kevalasya mahato duḥkhaskandhasya nirodho bhavati ।

kiṃ manyadhve bhikṣavaḥ । 

evaṃ bhadanata ।

evam eva upādānīyeṣu dharmeṣv anityānudarśino vibhavānudarśino virāgānudarśino nirodhānudarśinaḥ pratiniḥsargānudarśinas tṛṣṇā nirudhyate । tṛṣṇānirodhād upādānanirodhaḥ । pūrvavad yāvan nirodho bhavati ।

atha te bhikṣavo bhagavato bhāṣitam abhyanandan । abhinandyānumodya bhagavato antikāt prakrāntāḥ ।।

pūrvaṃ me bhikṣavo anuttarāṃ samyaksaṃbodhim anabhisaṃbuddhasyaikākino rahasigatasyaivaṃ cetasi cetaḥparivitarka udapādi ।

kṛcchraṃ batāyaṃ loka āpanno yad uta jāyate api jīryate api mriyate api cyavate apy upapadyate api । atha ca punar ime satvā jarāmaraṇasyottare niḥsaraṇaṃ yathābhūtaṃ na prajānanti ।

tasya mamaitad abhavat । kasmin nu sati jarāmaraṇaṃ bhavati । kiṃpratyayañ ca punar jarāmaraṇam । tasya mama yoniśo manasi kurvata evaṃ yathābhūtasyābhisamaya udapādi । jātyāṃ satyāṃ jarāmaraṇaṃ bhavati । jātipratyayañ ca punar jarāmaraṇam ।

tasya mamaitad abhavat । kasmin nu sati jātir bhavati । kiṃpratyayā ca punar jātiḥ । tasya mama yoniśo manasi kurvata evaṃ yathābhūtasyābhisamaya udapādi । bhave sati jātir bhavati । bhavapratyayā ca punar jātiḥ ।

tasya mamaitad abhavat । kasmin nu sati bhavo bhavati । kiṃpratyayaś ca punar bhavaḥ । tasya mama yoniśo manasi kurvata evaṃ yathābhūtasyābhisamaya udapādi । upādāne sati bhavo bhavati । upādānapratyayaś ca punar bhavaḥ ।

tasya mamaitad abhavat । kasmin nu saty upādānaṃ bhavati । kiṃpratyayañ ca punar upādānam । tasya mama yoniśo manasi kurvata evaṃ yathābhūtasyābhisamaya udapādi । upādānīyeṣu dharmeṣv āsvādānudarśino viharatas tṛṣṇā pravardhate । tṛsṇāpratyayam upādānam । upādānapratyayo bhavaḥ । bhavapratyayā jātiḥ । jātipratyayaṃ jarāmaraṇaṃ śokaparidevaduḥkhadaurmanasyopāyāsāḥ saṃbhavanti । evam asya kevalasya mahato duḥkhaskandhasya samudayo bhavati ।

kiṃ manyadhve bhikṣavaḥ । 

evaṃ bhadanta ।

evam eva upādānīyeṣu dharmeṣv āsvādānudarśino viharatas tṛṣā pravardhate tṛṣṇāpratyayam upādānam । upādānapratyayo bhavaḥ । bhavapratyayā jātiḥ । jātipratyayaṃ jarāmaraṇaṃ śokaparidevaduḥkhadaurmanasyopāyāsāḥ saṃbhavanti । evam asya kevalasya mahato duḥkhaskandhasya samudayo bhavati ।

tasya mamaitad abhavat । kasmin nv asati jarāmaraṇaṃ na bhavati । kasya nirodhāj jarāmaraṇanirodhaḥ । tasya mama yoniśo manasi kurvata evaṃ yathābhūtasyābhisamaya udapādi । jātyām asatyāṃ jarāmaraṇaṃ na bhavati । jātinirodhāj jarāmaraṇanirodha ।

tasya mamaitad abhavat । kasmin nv asati jātir na bhavati । kasya nirodhāj jātinirodhaḥ । tasya mama yoniśo manasi kurvata evaṃ yathābhūtasyābhisamaya udpādi bhave asati jātir na bhavati । bhavanirodhāj jātinirodhaḥ ।

tasya mamaitad abhavat । kasmin nv asati bhavo na bhavati । kasya nirodhād bhavanirodhaḥ । tasya mama yoniśo manasi kurvata evaṃ yathābhūtasyābhisamaya udapādi । upādāne asati bhavo na bhavati । upādānanirodhād bhavanirodhaḥ ।

tasya mamaitad abhavat । kasmin nv asaty upādānaṃ na bhavati । kasya nirodhād upādānanirodhaḥ । tasya mama yoniśo manasi kurvata evaṃ yathābhūtasyābhisamaya udapādi । upādānīyeṣu dharmeṣv anityānudarśino vibhavānudarśino virāgānudarśino nirodhānudarśinaḥ pratiniḥsargānudarśinas tṛṣṇā nirudhyate । tṛṣṇānirodhād upādānanirodhaḥ । upādānanirodhād bhavanirodhaḥ । bhavanirodhāj jātinirodhaḥ । jātinirodhāj jarāmaraṇanirodhaḥ । śokaparidevaduḥkhadaurmanasyopāyāsā nirudhyante । evam asya kevalasya mahato duḥkhaskandhasya nirodho bhavati ।

kiṃ manyadhve bhikṣavaḥ । 

evaṃ bhadanata ।

evam eva upādānīyeṣu dharmeṣv anityānudarśino vibhavānudarśino virāgānudarśino nirodhānudarśinaḥ pratiniḥsargānudarśinas tṛṣṇā nirudhyate । tṛṣṇānirodhād upādānanirodhaḥ । pūrvavad yāvan nirodho bhavati ।

atha te bhikṣavo bhagavato bhāṣitam abhyanandan । abhinandyānumodya bhagavato antikāt prakrāntāḥ ।।

nagarasūtra

siddham । evaṃ mayā śrutam ekasmin samaye bhagavāñ śrāvastyāṃ viharati sma jetavane anāthapiṇḍadasyārāme । tatra bhagavān bhikṣūn āmantrayati ।

pūrvaṃ me bhikṣavo anuttarāṃ samyaksaṃbodhim anabhisaṃbuddhasyaikākino rahasigatasya pratisaṃlīnasyaivaṃ cetasi cetaḥparivitarka udapādi ।

kṛcchraṃ batāyaṃ loka āpanno yaduta jāyate'pi jīryate api mriyate api cyavate apy upapadyate api । atha ca punar ime sattvā jarāmaraṇasyottare niḥsaraṇaṃ yathābhūtaṃ na prajānanti ।

tasya mamaitad abhavat । kasmin nu sati jarāmaraṇaṃ bhavati । kiṃpratyayañ ca punar jarāmaraṇam । tasya mama yoniśo manasikurvata evaṃ yathābhūtasyābhisamaya udapādi । jātyāṃ satyāṃ jarāmaraṇaṃ bhavati । jātipratyayañ ca punar jāramaraṇam ।

tasya mamaitad abhavat । kasmin nu sati jātir bhavati । kiṃpratyayā ca punar jātiḥ । tasya mama yoniśo manasi kurvata evaṃ yathābhūtasyābhisamaya udapādi । bhave sati jātir bhavati । bhavapratyayā ca punar jātiḥ ।

tasya mamaitad abhavat । kasmin nu sati bhavo bhavati । kiṃpratyayaś ca punar bhavaḥ । tasya mama yoniśo manasi kurvata evaṃ yathābhūtasyābhisamaya udapādi । upādāne sati bhavo bhavati । upādānapratyayaś ca punar bhavaḥ ।

tasya mamaitad abhavat । kasmin nu saty upādānaṃ bhavati । kiṃpratyayañ ca punar upādānam । tasya mama yoniśo manasi kurvata evaṃ yathābhūtasyābhisamaya udapādi । tṛṣṇāyāṃ satyām upādānaṃ bhavati । tṛṣṇāpratyayañ ca punar upādānam ।

tasya mamaitad abhavat । kasmin nu sati tṛṣṇā bhavati । kiṃpratyayā ca punas tṛṣṇā । tasya mama yoniśo manasi kurvata evaṃ yathābhūtasyābhisamaya udapādi । vedanāyāṃ satyāṃ tṛṣṇā bhavati । vedanāpratyayā ca punas tṛṣṇā ।

tasya mamaitad abhavat । kasmin nu sati vedanā bhavati । kiṃpratyayā ca punar vedanā । tasya mama yoniśo manasi kurvata evaṃ yathābhūtasyābhisamaya udapādi । sparśe sati vedanā bhavati । sparśapratyayā ca punar vedanā ।

tasya mamaitad abhavat । kasmin nu sati sparśo bhavati । kiṃpratyayaś ca punaḥ sparśaḥ । tasya mama yoniśo manasi kurvata evaṃ yathābhūtasyābhisamaya udapādi । ṣaḍāyatane sati sparśo bhavati । ṣaḍāyatanapratyayaś ca punaḥ sparśaḥ ।

tasya mamaitad abhavat । kasmin nu sati ṣaḍāyatanaṃ bhavati । kiṃpratyayañ ca punaḥ ṣaḍāyatanam । tasya mama yoniśo manasi kurvata evaṃ yathābhūtasyābhisamaya udapādi । nāmarūpe sati ṣaḍāyatanaṃ bhavati । nāmarūpapratyayañ ca punaḥ ṣaḍāyatanam ।

tasya mamaitad abhavat । kasmin nu sati nāmarūpaṃ bhavati । kiṃpratyañ ca punar nāmarūpam । tasya mama yoniśo manasi kurvata evaṃ yathābhūtasyābhisamaya udapādi । vijñāne sati nāmarūpaṃ bhavati । vijñānapratyayañ ca punar nāmarūpam ।

tasya mamaitad abhavat । kasmin nu sati vijñānaṃ bhavati । kiṃpratyayañ ca punar vijñānam । tasya mama yoniśo manasi kurvata evaṃ yathābhūtasyābhisamaya udapādi । saṃskāreṣu satsu vijñānaṃ bhavati । saṃskārapratyayañ ca punar vijñānam ।

tasya mamaitad abhavat । kasmin nu sati saṃskārā bhavanti । kiṃpratyayāś ca punaḥ saṃskārāḥ । tasya mama yoniśo manasi kurvata evaṃ yathābhūtasyābhisamaya udapādi । avidyāyāṃ satyāṃ saṃskārā bhavanti । avidyāpratyayāś ca punaḥ saṃskārāḥ ।

ity avidyāpratyayāḥ saṃskārāḥ । saṃskārapratyayaṃ vijñānam । vijñānapratyayaṃ nāmarūpam । nāmarūpapratyayaṃ ṣaḍāyatanam । ṣaḍāyatanapratyayaḥ sparśaḥ । sparśapratyayā vedanā । vedanāpratyayā tṛṣṇā । tṛṣṇāpratyayam upādānam । upādānapratyayo bhavaḥ । bhavapratyayā jatiḥ । jātipratyayaṃ jarāmaraṇaṃ śokaparidevaduḥkhadaurmanasyopāyāsāḥ saṃbhavanti । evam asya kevalasya mahato duḥkhaskandhasya samudayo bhavati ।

tasya mamaitad abhavat । kasmin nv asati jarāmaraṇaṃ na bhavati । kasya nirodhāj jarāmaraṇanirodhaḥ । tasya mama yoniśo manasi kurvata evaṃ yathābhūtasyābhisanaya udapādi । jātyām asatyāṃ jarāmaraṇaṃ na bhavati । jātinirodhāj jarāmaraṇanirodhaḥ ।

tasya mamaitad abhavat । kasmin nv asati jātir na bhavati । kasya nirodhāj jātinirodhaḥ । tasya mama yoniśo manasi kurvata evaṃ yathābhūtasyābhisamaya udapādi । bhave asati jātir na bhavati । bhavanirodhāj jātinirodhaḥ ।

tasya mamaitad ahavat । kasmin nv asati bhavo na bhavati । kasya nirodhād bhavanirodhaḥ । tasya mama yoniśo manasi kurvta evaṃ yathābhūtasyābhisamaya udapādi । upādāne asati bhavo na bhavati । upādānanirodhād bhavanirodhaḥ ।

tasya mamaitad abhavat । kasmin nv asaty upādānaṃ na bhavati । kasya nirodhād upādānanirodhaḥ । tasya mama yoniśo manasi kurvata evaṃ yathābhūtasyābhisamava udapādi । tṛṣṇāyām asatyām upādānaṃ na bhavati । tṛṣṇānirodhād upādānanirodhaḥ ।

tasya mamaitad abhavat । kasmin nv asati tṛṣṇā na bhavati । kasya nirodhāt tṛṣṇānirodhaḥ । tasya mama yoniśo manasi kurvata evaṃ yathābhūtasyābhisamaya udapādi । vedanāyām asatyāṃ tṛṣṇā na bhavati । vedanānirodhāt ṭṣṇānirodhaḥ ।

tasya mamaitad abhavat । kasmin nv asati vedanā na bhavati । kasya nirodhād vedanānirodhaḥ । tasya mama yoniśo manasi kurvata evaṃ yathābhūtasyābhisamaya udapādi । sparśe asati vedanā na bhavati । sparśanirodhād vedanānirodhaḥ ।

tasya mamaitad abhavat । kasmin nv asati sparśo na bhavati । kasya nirodhāt sparśanirodhaḥ । tasya mama yoniśo manasi kurvata evaṃ yathābhūtasyābhisamaya udapādi । ṣaḍāyatane asati sparśo na bhavati । ṣaḍāyatananirodhāt sparśanirodhaḥ ।

tasya mamaitad abhavat । kasmin nv asati ṣaḍāyatanaṃ na bhavati । kasya nirodhāt ṣaḍāyatananirodhaḥ । tasya mama yoniśo manasi kurvata evaṃ yathābhūtasyābhisamaya udapādi । nāmarūpe asati ṣaḍāyatanaṃ na bhavati । nāmarūpanirodhāt ṣaḍāyatananirodhaḥ ।

tasya mamaitad abhavat । kasmin nv asati nāmarūpaṃ na bhavati । kasya nirodhān nāmārūpanirodhaḥ । tasya mama yoniśo manasi kurvata evaṃ yathābhūtasyābhisamaya udapādi । vijñāne asati nāmarūpaṃ na bhavati । vijñānanirodhān nāmarūpanirodhaḥ ।

tasya mamaitad abhavat । kasmin nv asati vijñānaṃ na bhavati । kasya nirodhād vijñānanirodhaḥ । tasya mama yoniśo manasi kurvata evaṃ yathābhūtasyābhisamaya udapādi । saṃskāreṣv asatsu vijñānaṃ na bhavati । saṃskāranirodhād vijñānanirodhaḥ ।

tasya mamaitad abhavat । kasmin nv asati saṃskārā na bhavanti । kasya nirodhāt saṃskāranirodhaḥ । tasya mama yoniśo manasi kurvata evaṃ yathābhūtasyābhisamaya udapādi । avidyāyām asatyāṃ saṃskārā na bhavanti । avidyānirodhāt saṃskāranirodhaḥ ।

ity avidyānirodhāt saṃskāranirodhaḥ । saṃskāranirodhād vijñānanirodhaḥ । vijñānanirodhān nāmarūpanirodhaḥ । nāmarūpanirodhāt ṣaḍāyatananirodhaḥ । ṣaḍāyatananirodhāt sparśanirodhaḥ । sparśanirodhād vedanānirodhaḥ । vedanānirodhāt tṛṣṇānirodhaḥ । tṛṣṇānirodhād upādānanirodhaḥ । upādānanirodhād bhavanirodhaḥ । bhavanirodhāj jātinirodhaḥ । jātinirodhāj jarāmaraṇanirodhaḥ । śokaparidevaduḥkhadaurmanasopāyāsā nirudhyante । evam asya kevalasya mahato duḥkhaskandhasya nirodho bhavati ।

tasya mamaitad abhavat । adhigato me paurāṇo mārgaḥ paurāṇaṃ vartma paurāṇī puṭā pūrvakair ṛṣibhir yātānuyātā ।

tadyathā puruṣo araṇye pravaṇe anvāhiṇḍann adhigacchet paurāṇaṃ mārgaṃ paurāṇaṃ vartma paurāṇīṃ pūṭāṃ pūrvakair manuṣyair yātānuyātām । sa tam anugacchan sa tatra paśyet paurāṇaṃ nagaraṃ paurāṇīṃ rājadhānīm ārāmasaṃpannāṃ vanasaṃpannāṃ puṣkariṇīsaṃpannāṃ śubhāṃ dāpavatīṃ ramaṇīyām ।

tasyaivaṃ syāt । yanv ahaṃ gatvā rājña ārocayeyam । atha sa puruṣo rājña evam ārocayet । yat khalu deva jānīyāḥ । ihāham adrākṣam araṇye pravaṇe anvāhiṇḍan paurāṇaṃ mārgaṃ paurāṇaṃ vartma paurāṇīṃ puṭāṃ pūrvakair manuṣyair yātānuyātām । so ahaṃ tam anugatavān । so ahaṃ tam anugacchann adrākṣaṃ paurāṇaṃ nagaraṃ paurāṇīṃ rājadhānīṃ vanasaṃpannāṃ puṣkariṇīsaṃpannāṃ śubhāṃ dāpavatīṃ ramaṇīyām । tāṃ devo nagarīṃ māpayatu ।

atha sa rājā tāṃ nagarīṃ māpayet । sā syād apareṇa samayena rājadhānī ṛddhā ca sphītā ca kṣemā ca subhikṣā cākīrṇabahujanamanuṣyā ca ।

evam eva adhigato me paurāṇo mārgaḥ paurāṇaṃ vartma paurāṇī puṭā pūrvakair ṛṣibhir yātānuyātā ।

katamaś ca sa paurāṇo mārgaḥ paurāṇaṃ vartma paurāṇī puṭā pūrvakair ṛṣibhir yātānuyātā ।

yad utāryāṣṭāṅgo mārgas tadyathā samyagdṛṣṭiḥ samyaksaṃkaipaḥ samyagvāk samyakkarmāntaḥ samyagājīvaḥ samyagvyāyāmaḥ samyaksmṛtiḥ samyaksamādhiḥ ।

asau bhiksavaḥ paurāṇo mārgaḥ paurāṇaṃ vartma paurāṇī puṭā pūrvakair ṛṣibhir yātānuyātā ।

tam aham anugatavān । tam anugacchañ jarāmaraṇaṃ adrākṣam । jarāmaraṇasamudayaṃ jarāmaraṇanirodhaṃ jarāmaraṇanirodhagāminīṃ pratipadam adrākṣam ।

evaṃ jātibhavopādānatṛṣṇāvedanāsparśaṣaḍāyatananāmarūpavijñānaṃ saṃskārān adrākṣam । saṃskārasamudayaṃ saṃskāranirodhaṃ saṃskāranirodhagāminīṃ pratipadam adrākṣam ।

so aham imān dharmān svayam abhijñāya sākṣīkṛtvā bhikṣūṇām ārocayāmi । bhikṣūṇīnām upāsakānām upāsikānāṃ nānātīrthyaśramaṇabrāhmaṇacarakaparivrājakānām ārocayāmi ।

tatra bhikṣur api samyakpratipadyamāna ārādhiko bhavati । ārādhayati nyāyaṃ dharmaṃ kuśalam । bhikṣūṇy apy upāsako apy upāsikāpi samyakpratipadyamānā ārādhikā bhavati । ārādhayati nyāyaṃ dharmaṃ kuśalam ।

evam idaṃ brahmacaryaṃ vaistārikaṃ bhavati bahujanyaṃ pṛthubhūtaṃ yāvad devamanuṣyebhyaḥ samyaksuprakāśitam ।।

naḍakalāpika 

bhagavān rājagṛhe viharati veṇuvane kalandakanivāpe ।

tena khalu samayenāyuṣmāñ chāriputra āyuṣmāṃś ca mahākoṣṭhilo rājagṛhe viharato gṛdhrakūṭe parvate ।

athāyuṣmāñ chāriputraḥ sāyāhne pratisaṃlayanād vyutthāya yenāyuṣmān mahākoṣṭhilas tenopajagāma । upetyāyuṣmatā mahākoṣṭhilena sārdhaṃ saṃmukhaṃ sammodanīṃ saṃrañjanīṃ kathāṃ vividhām upasaṃhṛtyaikānte nyaṣīdat । ekāntaniṣaṇṇa āyuṣmāñ chāriputra āyuṣmantaṃ mahākoṣṭhilam idam avocat ।

pṛcchāma āyuṣman mahākoṣṭhila kañcid eva pradeśam । saced avakāśaṃ kuryāḥ praśnasya vyākaraṇāya ।

pṛcchāyuṣmañ chāriputra । śrutvā te vedayiṣyāmi ।

kin nv āyuṣman mahākoṣṭhila asti jarā । asty evāyuṣmañ chāriputra jarā ।

kin nv āyuṣman mahākoṣthila asti maraṇam । asty evāyuṣmañ chāriputra maraṇam ।

kin nv āyuṣmān mahākoṣṭhila svayaṃkṛtaṃ jarāmaraṇam । aho svit parakṛtam । aho svit svayaṃkṛtañ ca parakṛtañ ca । aho svid asvayaṃkāraparakārahetusamutpannaṃ jarāmaraṇam ।
na hy evāyuṣmañ chāriputra svayaṃkṛtaṃ jarāmaraṇam । na svayaṃkṛtañ ca parakṛtañ ca । nāpy asvayaṃkāraparakārahetusamutpannaṃ jarāmaraṇam । api tu jātipratyayaṃ jarāmaraṇam ।
evaṃ jātir bhava upādānaṃ tṛṣṇā vedanā sparśaḥ ṣaḍāyatanaṃ nāmarūpaṃ vācyam ।

kin nv āyuṣman mahākoṣṭhila svayaṃkṛtaṃ nāmarūpam । aho svit parakṛtaṃ । aho svit svayaṃkṛtañ ca parakṛtañ ca । aho svid asvayaṃkāraparakārahetusamutpannaṃ nāmarūpam ।

na hy evāyuṣmañ chāripurta svayaṃkṛtaṃ nāmarūpam । na svayaṃkṛtañ ca parakṛtañ ca । nāpy asvayaṃkāraparakārahetusamutpannaṃ nāmarūpam । api tu vijñānapratyayaṃ nāmarūpam ।

kin nv āyuṣman mahākoṣṭhila svayaṃkṛtaṃ vijñānam । aho svit parakṛtam । aho svit svayaṃkṛtañ ca parakṛtañ ca । aho svid asvayaṃkāraparakārahetusamutpannaṃ vijñānam । na hy evāyuṣmañ chāriputra svayaṃkṛtaṃ vijñānam । na svayaṃkṛtañ ca parakṛtañ ca । nāpy asvayaṃkāraparakārahetusamutpannaṃ vijñānam । api tu nāmarūpapratyayaṃ vijñānam ।

idānīm evaṃ vayam āyuṣmato mahākoṣthilasya bhāṣitasyārtham ājānīmaḥ ।
na svayaṃkṛtaṃ nāmarūpaṃ । na svayaṃkṛtañ ca parakṛtañ ca । nāpy asvayaṃkāraparakārahetusamutpannaṃ nāmarūpam । api tu vijñānapratyayaṃ nāmarūpam ।
idānīṃ ca punar nāmarūpapratyayaṃ vijñānam ity ājānīmaḥ । ko nv āyuṣman mahākoṣṭhila asya bhāṣitasyārtho draṣṭavyaḥ ।

tenāsyāyuṣmañ chāriputra upamāṃ te kariṣyāmi । upamayā hy atraikatyā vjñapuruṣā bhāṣitasyārtham ājānanti ।

tadyathā dvau naḍakalāpāv ākāśe ucchṛtau syātām anyonyaṃ niśṛtau । a etāv anyonyaṃ niśṛtya tiṣṭhataḥ । yaduta vijñānapratyayaṃ nāmarūpam । nāmarūpapratyayaṃ vijñānam ।

sādhu sādhv āyuṣman mahākoṣṭhila yathā śrutavatāryaśrāvakeṇa samyag eva śāstuḥ śāsanam ājānatā suvinītena viśāradenāmṛtadṛśā amṛtaṃ dhātuṃ kāyena sākṣīkṛtvopasaṃpadya viharatāyuṣmatā mahākoṣṭhilena imā evaṃrūpā gaṃbhīrā gaṃbhīrā praśnā vimṛśya vimṛśya samyakprajñayā pṛṣṭena vyākṛtāḥ ।

cailoṇḍukam ivāyuṣmantaṃ mahākoṣṭhilaṃ ye sabrahmacāriṇo mūrdhnā pariharanta āyuṣmato mahākoṣṭhilasya labherañ ca darśanaṃ labherañ ca paryupāsanaṃ teṣāṃ syur lābhāḥ sulabdhāḥ । asmākam api lābhāḥ sulabdhā ye vayam āyuṣmato mahākoṣṭhilasya labhāmahe ca darśanaṃ labhāmahe ca paryupāsanam ।

sādhv atrāyuṣmatā mahākoṣṭhilena dharmaparyāyo deśitaḥ । imam aham utsahāmi triṃśat 

jarāmaraṇasya āyuṣman mahākoṣṭhila bhikṣur nirvide virāgāya nirodhāya dharmaṃ deśayati dharmakathiko bhikṣur alam asya vacanāya ।
jātibhavopādānatṛṣṇāvedanāsparśaṣaḍāyatananāmarūpavijñānasya bhikṣur nirvide virāgāya nirodhāya dharmaṃ deśayati dharmakathiko bhikṣur alam asya vacanāya ।
jarāmaraṇasya bhikṣur nirvide virāgāya nirodhāya pratipanno bhavati dharmakathiko bhikṣur alam asya vacanāya । yāvad vijñānasya bhikṣur nirvide virāgāya nirodhāya pratipanno bhavati dharmakathiko bhikṣur alam asya vacanāya ।

jarāmaraṇasya bhikṣur nirvide virāgāya nirodhāyānupādāyāsravebhyaḥ samyaksuvimuktacitto bhavati dharmakathiko bhikṣur alam asya vacanāya । yāvad vijñānasya bikṣur nirvide virāgāya nirodhāyānupādāyāsravebyaḥ samyaksuvimuktacitto bhavati dharmakathiko bhikṣur alam asya vacanāya ।

sādhu sādhv āyuṣmañ chāriputra yathā śrutavatāryaśrāvakeṇa samyag eva śāstuḥ śāsanam ājānatā suvinītena viśāradenāmṛtadṛśā

pūrvavad yāvat paryupāsanam ।

atha kin nv asyottare karaṇīyam iti tau satpuruṣāv anyonyabhāṣitam abhinandyānumodya utthāyāsānāt prakrāntau ।।

markata 

bālo bhikṣavo aśrutavān pṛthagjanaś caturmahābhautikāt kāyān nirvidyeta virajyeta vimucyeta ।

tat kasmād dhetoḥ । dṛśyate bhikṣavo asya caturmahābhautikasya kāyasya ācayo apy apacayo apy ādānam api nikṣepaṇam api ।

yat punar idam ucyate cittam iti vā mama iti vā vijñānam iti vā tato nālaṃ bālenāśrutavatā pṛthagjanena nirvettuṃ vā viraktuṃ vā vimoktuṃ vā ।

tat kasmād dhetoḥ । dīrgharātram etad bālenāśrutavatā pṛthagjanena kelāyitaṃ gopāyitaṃ mamāyitam upagatam upādattam etan mama । eṣo aham asmi ।

tasmāt tato nālaṃ bālenāśrutavatā pṛthagjanena nirvettuṃ vā viraktuṃ vā vimoktuṃ vā ।

varaṃ bhikṣavo bālenāśrutavatā pṛthagjanenāyam eva caturmahābhautikaḥ kāyaḥ ātmata upagato na tv eva vijñānam ।

tat kasmād dhetoḥ । dṛśyate caturmahābhautikaḥ kāyo daśāpi varṣāṇi tiṣṭhamāno viṃśati triṃśac catvāriṃśat pañcāśad varṣaśatam kiñcid vā bhūyo api tiṣṭhamānaḥ parihriyamāṇaḥ ।

yat punar idam ucyate cittam iti vā mama iti vā vijñānam iti vā tat teṣāṃ teṣāṃ rātridivasānām atyayāt kṣaṇalavamuhūrtānām atyayāt pravartate bahunānāprakāram ।

anyad evotpadyamānam utpadyate anyad eva nirudhyamānaṃ nirudhyate ।

tadyathā markaṭo vṛkṣasya śākhām ālaṃbeta । tām utsṛjyānyām ālaṃbeta । evam eva yat punar idam ucyate cittam iti vā mana iti vā vijñānam iti vā tat teṣāṃ teṣāṃ rātridivasānām atyayāt pūrvavad yāvan nirudhyamānaṃ nirudhyate ।

tatra śrutavān āryāśrāvakaḥ pratītyasamutpādam eva sādhu ca suṣṭhu ca yoniśaḥ pratyavekṣate ।

yad uta sukhavedanīyaṃ sparśaṃ pratītyotpadyate sukhā vedanā । sa sukhaṃ vedayānaḥ sukhāṃ vedanāṃ vedayāmīti yathābhūtaṃ prajānāti । asyaiva sukhavedanīyasya sparśasya nirodhād yā tajjā sukhavedanīyaṃ sparśaṃ pratītyotpannā sukhā vedanā sā niruddhā sā vyupaśāntā sā śītībhūtā sā astaṃgatā ।

evam eva duḥkhavedanīyaṃ saumanasyavedanīyaṃ daurmanasyavedanīyam ।

upekṣāvedanīyaṃ sparśaṃ pratītyotpadyate upekṣā । sa upekṣakaḥ samāno upekṣāṃ vedayāmīti yathābhūtaṃ prajānāti । asyaiva upekṣāvedanīyasya sparśasya nirodhād yā tajjā upekṣāvedanīyaṃ sparśaṃ pratītyotpannā upekṣā sā niruddhā sā vyupaśāntā sā śītībhūtā sā astaṃgatā ।

tasyaivaṃ bhavati । itīmā vedanāḥ sparśajāḥ sparśasamudayāḥ sparśajātīyāḥ sparśaprabhavāḥ । tasya tasya sparśasya samudayāt tās tā vedanāḥ samudayanti । tasya tasya sparśasya nirodhāt tās tā vedanā nirudhyante vyupaśamanti śītībhavanty astaṃgacchanti ।

evaṃ paśyan śrutavān āryaśrāvako rūpād api nirvidyate vedanāyāḥ saṃjñāyāḥ saṃskārebhyo vijñanād api nirvidyate । nirviṇṇo virajyate । virakto vimucyate । vimuktasya vimukto asmīti jñānadarśanaṃ bhavati । kṣīṇā me jātir uṣitaṃ brahmacaryaṃ kṛtaṃ karaṇīyaṃ nāparam asmād bhavaṃ prajānāmi ।।

dvayaṃ kāṣṭhe 

etad eva sūtraṃ tāvad vaktavyaṃ yāvan nirudhyante vyupaśamanti śītībhavanty astaṃgacchanti ।

tadyathā dvayoḥ kāṣṭhayoḥ saṃghaṭanāt sannipātāt samavāyād agnir jāyate tejaḥ prādurbhavati । atha tayor eva dvayoḥ kāṣṭhayoḥ nānābhāvād vinābhāvād ya uṣmā so antarhīyeta śītībhavetāṃ kāṣṭhe ।

evam eva tasyaivaṃ bhavati । itīme vedanāḥ sparśajāḥ sparśasamudayāḥ sparśajātīyāḥ sparśaprabhavāḥ । tasya tasya sparśasya samudayāt tās tā vedanāḥ samudayanti । tasya tasya sparśasya nirodhāt tās tā vedanā nirudhyante vyupaśamanti śītībhavanty astaṃgacchanti ।

evaṃ paśyan śrutavān āryaśrāvakaḥ sparśād api parimucyate । vedanāyāḥ saṃjñāyāḥ saṃskārebhyo vijñānād api parimucyate । parimucyate jātijarāvyādhimaraṇaśokaparidevaduḥkhadaurmanasyopāyāsebhyaḥ । parimucyate duḥkhād iti vadāmi ।।

kāṃsī 

tatra bhagavān bhikṣūn āmantrayati sma ।

saṃmṛśatha yūyaṃ mayā deśitam antaḥsaṃmarśam ।

athānyataro bhikṣur utthāyāsanād ekāmsam uttarāsaṃgaṃ kṛtvā yena bhagavāṃs tenāñjaliṃ praṇamya bhagavantam idam avocat ।

ahaṃ tv evaṃ saṃmṛśāmi bhagavatā deśitam antaḥsaṃmarśam ।

i va nārādhayati tena praśnavyākaraṇena।

tena khalu samayena 

atīte apy adhvani ye kecic chramaṇā vā brāhmaṇā vā yal loke priyarūpaṃ sātarūpaṃ tan nityataḥ samanvadrākṣuḥ । dhruvataḥ kṣemata ārogyata ātmata ātmīyataḥ samanvadrākṣus te tṛṣṇāṃ prāvardhayiṣuḥ । ye tṛṣṇāṃ prāvardhayiṣus te upadhiṃ prāvardhayiṣuḥ । ye upadhiṃ prāvardhayiṣus te duḥkhāṃ prāvardhayiṣuḥ । ye duḥkhaṃ prāvardhayiṣus tena parimucyante sma jātijarāvyādhimaraṇaśokaparidevaduḥkhadaurmanasyopāyāsebhyaḥ । na parimucyante sma duḥkhād iti vadāmi ।

ye tu kecic chramaṇā vā brāhmaṇā vā yal loke priyarūpaṃ sātarūpaṃ tad rogataḥ samanvadrākṣuḥ । gaṇḍataḥ śalyato aghato anityato duḥkhataḥ śūnyato anātmataḥ samanvadrākṣus te tṛṣṇāṃ prajahuḥ । ye tṛṣṇāṃ prajahus te upadhiṃ prajahuḥ । ye upadhiṃ prajahus te duḥkhaṃ prajahus te parimucyante sma jātijarāvyādhimaraṇaśokaparidevaduḥkhadaurmanasyopāyāsebhyaḥ । parimucyante sma duḥkhād iti vadāmi ।{hs gaṇḍataḥ śalyato agato anityato

anāgate'; py adhvani ye kecic chramaṇā vā brahmaṇā vā yal loke priyarūpaṃ sātarūpaṃ tan nityataḥ samanudrakṣyanti । dhruvataḥ kṣemata ārogyata ātmata ātmīyataḥ samanudrakṣyanti te tṛṣṇāṃ pravardhayiṣyanti । ye tṛṣṇāṃ pravardhayiṣyanti te upadhiṃ pravardhayiṣyanti । ye upadhiṃ pravardhayiṣyanti te duḥkhaṃ pravardhayiṣyanti । ye duḥkhaṃ pravardhayiṣyanti te na parimokṣyante jātijarāvyādhimaraṇaśokaparidevaduḥkhadaurmanasyopāyāsebhyaḥ । na parimokṣyante duḥkhād iti vadāmi ।

ye tu kecic chramaṇā vā brāhmaṇā vā yal loke priyarūpaṃ sātarūpaṃ tad rogataḥ samanudrakṣyanti । gaṇḍataḥ śalyato aghato anityato duḥkhataḥ śūnyato anātmataḥ samanudrakṣyanti te tṛṣṇāṃ prahāsyanti । ye tṛṣṇāṃ prahāsyanti te upadhiṃ prahāsyanti । ye upadhiṃ prahāsyanti te duḥkhaṃ prahāsyanti । ye duḥkhaṃ prahāsyanti te parimokṣyante jātijarāvyādhimaraṇaśokaparidevaduḥkhadaurmanasyopāyāsebhyaḥ । parimokṣyante duḥkhād iti vadāmi ।। {hs gaṇḍataḥ śalyato agato anityato

kumbha 

kiyatā bhikṣavo bhikṣuḥ parimīmāṃsamānaḥ parimīmāṃseta samyagduḥkhakṣayāya duḥkhasyāntakriyāyai ।

bhagavanmūlakā bhadanta dharmāḥ pūrvavad yāvad bhāṣiṣye ।

bhikṣuḥ parimīmāṃsamānaḥ parimīmāṃsate samyagduḥkhakṣayāya duḥkhasyāntakriyāyai ।
atra cet satvānāṃ duḥkhaṃ utpadyamānam utpadyeta bahunānāprakāram ।idaṃ duḥkhaṃ kinnidānaṃ kiṃsamudayaṃ kiṃjātīyaṃ kiṃprabhavam ।
sa evaṃ parimīmāṃsamāno jānāti । idaṃ duḥkham upadhinidānam upadhisamudayam upadhijātīyam upadhiprabhavam । upadhiś cet sarveṇa sarvaṃ sarvathā sarvam apariśeṣaṃ nirudhyetāpariśeṣam adhyastaṃ parikṣayaṃ paryādānaṃ gacched duḥkham apy asya nirudhyeta ।

sa yā ca duḥkhanirodhagāminī pratipat tāṃ yathābhūtaṃ prajānāti । tathā pratipannaś ca bhavaty anudharmacārī । ayam ucyate bhikṣuḥ samyagduḥkhakṣayāya duḥkhasyāntakriyāyai pratipanno yad utopadhinirodhāya ।

punar aparaṃ bhikṣuḥ parimīmāṃsamānaḥ parimīmāṃsate samyagduḥkhakṣayāya duḥkhasyāntakriyāyai । upadhiḥ punaḥ kinnidānaḥ kiṃsamudayaḥ kiṃjātīyaḥ kiṃprabhavaḥ ।

sa evaṃ parimīmāṃsamāno jānāti । upadhis tṛṣṇānidānas tṛṣṇāsamudayas tṛṣṇājātīyas tṛṣṇāprabhavaḥ । tṛṣṇā cet sarveṇa sarvaṃ sarvathā sarvam apariśeṣaṃ nirudhyetāpariśeṣam adhyastaṃ parikṣayaṃ paryādānaṃ gacched upadhir apy asya nirudhyeta ।

sa yā copadhinirodhagāminī pratipat tāṃ yathābhūtaṃ prajānāti । tathā pratipannaś ca bhavaty anudharmacārī । ayam ucyate bhikṣuḥ samyagduḥkhakṣayāya duḥkhasyāntakriyāyai pratipanno yad uta tṛṣṇānirodhāya ।

punar aparaṃ bhikṣuḥ parimīmāṃsamānaḥ parimīmāṃsate samyagduḥkhakṣayāya duḥkhasyāntakriyāyai । tṛṣṇā punaḥ kinnidānā kiṃsamudayā kiṃjātīyā kiṃprabhavā ।

sa evaṃ parimīmāṃsamāno jānāti । tṛṣṇā vedanānidānā vedanāsamudayā vedanājātīyā vedanāprabhavā । vedanā cet sarveṇa sarvaṃ sarvathā sarvam apariśeṣaṃ nirudhyetāpariśeṣam adhyastaṃ parikṣayaṃ paryādānaṃ gacchet tṛṣṇāpy asya nirudhyeta ।

sa yā ca tṛṣṇānirodhagāminī pratipat tāṃ yathābhūtaṃ prajānāti । tathā pratipannaś ca bhavaty anudharmacārī । ayam ucyate bhikṣuḥ samyagduḥkhakṣayāya duḥkhasyāntakriyāyai pratipanno yad uta vedanānirodhāya ।

punar aparaṃ bhikṣuḥ parimīmāṃsamānaḥ parimīmāṃsate samyagduḥkhakṣayāya duḥkhasyāntakriyāyai । vedanā punaḥ kinnidānā kiṃsamudayā kiṃjātīyā kiṃprabhavā ।

sa evaṃ parimīmāṃsamāno jānāti । vedanā sparśanidānā sparśasamudayā sparśajātīyā sparśaprabhavā । sparśaś cet sarveṇa sarvaṃ sarvathā sarvam apariśeṣaṃ nirudhyetāpariśeṣam adhyastaṃ parikṣayaṃ paryādānaṃ gacched vedanāpy asya nirudhyeta ।

sa yā ca vedanānirodhagāminī pratipat tāṃ yathābhūtaṃ prajānāti । tathā pratipannaś ca bhavaty anudharmacārī । ayam ucyate bhikṣuḥ samyagduḥkhakṣayāya duḥkhasyāntakriyāyai pratipanno yad uta sparśanirodhāya ।

punar aparaṃ bhikṣuḥ parimīmāṃsamānaḥ parimīmāṃsate samyagduḥkhakṣayāya duḥkhasyāntakriyāyai । sparśaḥ kinnidānaḥ kiṃsamudayaḥ kiṃjātīyaḥ kiṃprabhavaḥ ।

sa evaṃ parimīmāṃsamāno jānāti । sparśaḥ ṣaḍāyatananidānaḥ ṣaḍāyatanasamudayaḥ ṣaḍāyatanajātīyaḥ ṣaḍāyatanaprabhavaḥ । ṣaḍāyatanaṃ cet sarveṇa sarvaṃ sarvathā sarvam apariśeṣaṃ nirudhyetāpariśeṣam adhyastaṃ parikṣayaṃ paryādānaṃ gacchet sparśo apy asya nirudhyeta ।

sa yā ca sparśanirodhagāminī pratipat tāṃ yathābhūtaṃ prajānāti । tathā pratipannaś ca bhavaty anudharmacārī । ayam ucyate bhikṣuḥ samyagduḥkhakṣayāya duḥkhasyāntakriyāyai pratipanno yad uta ṣaḍāyatananirodhāya ।

punar aparaṃ bhikṣuḥ parimīmāṃsamānaḥ parimīmāṃsate samyagduḥkhakṣayāya duḥkhasyāntakriyāyai । ṣaḍāyatanaṃ punaḥ kinnidānaṃ kiṃsamudayaṃ kiṃjātīyaṃ kiṃprabhavam ।

sa evaṃ parimīmāṃsamāno jānāti । ṣaḍāyatanaṃ nāmarūpanidānaṃ nāmarūpasamudayaṃ nāmarūpajātīyaṃ nāmarūpaprabhavam । nāmarūpaṃ cet sarveṇa sarvaṃ sarvathā sarvam apariśeṣaṃ nirudhyetāpariśeṣam adhyastaṃ parikṣayaṃ paryādānaṃ gacchet ṣaḍāyatanam apy asya nirudhyeta ।

sa yā ca ṣaḍāyatananirodhagāminī pratipat tāṃ yathābhūtaṃ prajānāti । tathā pratipannaś ca bhavaty anudharmacārī । ayam ucyate bhikṣuḥ samyagduḥkhakṣayāya duḥkhasyāntakriyāyai pratipanno yad uta nāmarūpanirodhāya ।

punar aparaṃ bhikṣuḥ parimīmāṃsamānaḥ parimīmāṃsate samyagduḥkhakṣayāya duḥkhasyāntakriyāyai । nāmarūpaṃ punaḥ kinnidānaṃ kiṃsamudayaṃ kiṃjātīyaṃ kiṃprabhavam ।

sa evaṃ parimīmāṃsamāno jānāti । nāmarūpaṃ vijñānanidānaṃ vijñānasamudayaṃ vijñānajātīyaṃ vijñānaprabhavam । vijñānaṃ cet sarveṇa sarvaṃ sarvathā sarvam apariśeṣaṃ nirudhyetāpariśeṣam adhyastaṃ parikṣayaṃ paryādānaṃ gacchen nāmarūpam apy asya nirudhyeta ।

sa yā ca nāmarūpanirodhagāminī pratipat tāṃ yathābhūtaṃ prajānāti । tathā pratipannaś ca bhavaty anudharmacārī । ayam ucyate bhikṣuḥ samyagduḥkhakṣayāya duḥkhasyāntakriyāyai pratipanno yad uta vijñānanirodhāya ।

punar aparaṃ bhikṣuḥ parimīmāṃsamānaḥ parimīmāṃsate samyagduḥkhakṣayāya duḥkhasyāntakriyāyai । vijñānaṃ punaḥ kinnidānaṃ kiṃjātīyaṃ kiṃprabhavaṃ kiṃsamudayam

sa evaṃ parimīmāṃsamāno jānāti । vijñānaṃ saṃskārasamudayaṃ saṃskārajātīyaṃ saṃskāraprabhavam । sa puṇyān abhisaṃskārān abhisaṃskaroti । puṇyopagam apy asya bhavati vijñānam । apuṇyān abhisaṃskārān abhisaṃskaroti । apuṇyopagam apy asya bhavati vijñānam । ānijyān abhisaṃskārān abhisaṃskaroti । ānijyopagam apy asya bhavati vijñānam । tad anenaiva paryāyeṇa veditavyaṃ yad vijñānam api saṃskāranidānaṃ saṃskārasamudayaṃ saṃskārajātīyaṃ saṃskāraprabhavam । saṃskārāś cet sarveṇa sarvaṃ sarvathā sarvam apariśeṣaṃ nirudhyetāpariśeṣam adhyastaṃ parikṣayaṃ paryādānaṃ gacched vijñānam apy asya nirudhyeta ।

sa yā ca vijñānanirodhagāminī pratipat tāṃ yathābhūtaṃ prajānāti । tathā pratipannaś ca bhavaty anudharmacārī । ayam ucyate bhikṣuḥ samyagduḥkhakṣayāya duḥkhasyāntakriyāyai pratipanno yad uta saṃskāranirodhāya ।

punar aparaṃ bhikṣuḥ parimīmāṃsamānaḥ parimīmāṃsate samyagduḥkhakṣayāya duḥkhasyāntakriyāyai । saṃskārāḥ punaḥ kinnidānāḥ kiṃsamudayāḥ kiṃjātīyāḥ kiṃprabhavāḥ ।

sa evaṃ parimīmāṃsamāno jānāti । saṃskārā avidyānidānā avidyāsamudayā avidyājātiyā avidyāprabhavāḥ । sa puṇyān abhisaṃskārān abhisaṃskaroty avidyāpratyayān । apuṇyān apy ānijyān apy abhisaṃskārān abhisaṃskaroty avidyāpratyayān । tad anenaiva paryāyeṇa veditavyaṃ yat saṃskārā apy avidyānidānā avidyāsamudayā avidyājātīyā avidyāprabhavāḥ । avidyā cet sarveṇa sarvaṃ sarvathā sarvam apariśeṣaṃ nirudhyetāpāriśeṣam adhyastaṃ parikṣayaṃ paryādānaṃ gacchet saṃskārā apy asya nirudhyeran ।

sa yā ca saṃskāranirodhagāminī pratipat tāṃ yathābhūtaṃ prajānāti । tathā pratipannaś ca bhavaty anudharmacārī । ayam ucyate bhikṣuḥ samyagduḥkhakṣayāya duḥkhasyāntakriyāyai pratipanno yad uta avidyānirodhāya ।

kiṃ manyadhve bhikṣavo yasya bhikṣor avidyā viraktā bhavati vidyotpannā api tu sa punar api puṇyān abhisaṃskārān abhisaṃskuryād avidyāpratyayān । apuṇyān apy ānijyān abhisaṃskārān abhisaṃskuryād avidyāpratyayān ।

no bhadanta । yataś ca śrutavata āryaśrāvakasyāvidyā viraktā vidyotpannā tasyāvidyānirodhāt saṃskāranirodhaḥ । saṃskāranirodhād vijñānanirodhaḥ pūrvavad yāvan nirodho bhavatīti ।

sādhu sādhu bhikṣavaḥ । ahaṃ caivaṃ vadāmi yūyaṃ caivaṃ prajānīdhvam । yathā teṣāṃ teṣāṃ dharmāṇām utpādāt te te dharmā utpadyante । teṣāṃ teṣāṃ dharmāṇāṃ nirodhāt te te dharmā nirudhyante vyupaśamanti śītībhavanty astaṃgacchanti ।

yataś ca śrutavata āryaśrāvakasyāvidyā viraktā bhavati vidyotpannā । sa kāyaparyantikāṃ vedanāṃ vedayānaḥ kāyaparyantikāṃ vedanāṃ vedayāmīti yathābhūtaṃ prajānāti । jīvitaparyantikāṃ vedanāṃ vedayāno jīvitaparyantikāṃ vedanāṃ vedayāmīti yathābhūtaṃ prajānāti । bhedāc ca kāyasyordhvaṃ jīvitaparyādānād ihaivāsya sarvāṇi vedayitavyāny apariśeṣaṃ nirudhyante । apariśeṣam adhyastaṃ parikṣayaṃ paryādānaṃ gacchanti ।

tad yathā balavān puruṣaḥ soṣmāt kumbhakārapākāt soṣmaṃ kumbhaṃ gṛhītvā same pṛthivīpradeśe upanikṣipeta tasya ya uṣmā so antarhīyeta śītībhaveyuḥ kapālāni । evam eva yataś ca bhikṣor avidyā viraktā bhavati vidyotpannā sa kāyaparyantikāṃ vedanāṃ vedayānaḥ kāyaparyantikāṃ vedanāṃ vedayāmīti yathābhūtaṃ prajānāti pūrvavad yāvat parikṣayaṃ paryādānaṃ gacchanti ।।

yo vadet 

vadeta bhikṣus tīrṇā me kāṃkṣā vigatā me kathaṃkathā । atrocchinno me dṛṣṭiśalyaḥ । {so ed namety utāvartate; cf swtf sv pratyudāvṛt na me pratyudāvartate mānasaṃ paritasyam upādāya । kathaṃ syād dhi me ātmā ।

tasya bhikṣor dhārmyāṃ kathāyāṃ kathyamānāyām āryāyāṃ lokottarāyāṃ

yad utāsmin satīdaṃ bhavaty asyotpādād idam utpadyate ।

yad utāvidyāpratyayāḥ saṃskārāḥ pūrvavad yāvat samudayo nirodhaś ca bhavati ।

ity evaṃrūpāyāṃ kathāyāṃ kathyamānāyāṃ bhavati kāṃkṣā bhavati vicikitsā aprapte prāptasaṃjñy anadhigate adhigatasaṃjñy asākṣākṛte sākṣākṛtasaṃjñī duḥkhī durmanā vipratisārī vihanyate vigatam āpadyate ।

tat kasmād dhetoḥ । gaṃbhīram idaṃ sthānaṃ yad uta idaṃpratyayatā pratītyasamutpādaḥ । idam api sudurdarśataraṃ padaṃ yad uta sarvopadhipratiniḥsargas tṛṣṇākṣayo virāgo nirodho nirvāṇam ।

dvayam idaṃ saṃskṛtañ cāsaṃskṛtañ ca । tatra saṃskṛtasyotpādo api prajñāyate vyayo api sthityanyathātvam api । asaṃskṛtasya naivotpādaḥ prajñāyate na vyayo na sthityanyathātvam ।

iti hi bhikṣavo duḥkhāḥ saṃskārāḥ । hetusamudayād duḥkhasamudayaḥ । hetunirodhād duḥkhanirodhaḥ । chinnaṃ vartma na pravartate । apratisandhi nirudhyate । eṣa evānto duḥkhasya ।

tatra bhikṣavaḥ kaḥ parinirvṛtaḥ anyatra yad duḥkhaṃ tan niruddhaṃ tad vyupaśāntaṃ tac chītībhūtaṃ tad astaṃgatam । śāntam idaṃ padaṃ yad uta sarvopadhipratiniḥsargas tṛṣṇākṣayo virāgo nirodho nirvāṇam ।।

nivṛta 

avidyayā nivṛtasya bālasya tṛṣṇayā saṃyuktasyaivam ayam bālasyāśrutavataḥ pṛthagjanasya savijñānakaḥ kāyaḥ samudāgataḥ । ity ayañ cāsya savijñānakaḥ kāyo bahirdhā ca nāmarūpam । evaṃ dvayam ।

dvayaṃ khalu pratītya sparśaḥ । ṣaḍ imāni sparśāyatanāni yaiḥ spṛṣṭaḥ spṛṣṭo bālo aśrutavān pṛthagjanaḥ sukhaduḥkhaṃ pratisaṃvedayati । ato vā punar upādāyaiteṣāṃ vānyatamena ।

katamāni ṣaṭ । cakṣuḥ sparśāyatanam । śrotraṃ ghrāṇaṃ jihvā kāyo manaḥ sparśāyatanam ।

avidyayā nivṛtasya paṇḍitasya tṛṣṇayā saṃyuktasyaivam ayam paṇḍitasya savijñānakaḥ kāyaḥ samudāgataḥ । ity ayañ cāsya savijñānakaḥ kāyo bahirdhā ca nāmarūpam । evaṃ dvayam ।

dvayaṃ khalu pratītya sparśaḥ । ṣaḍ imāni sparśāyatanāni yaiḥ spṛṣṭaḥ spṛṣṭaḥ paṇḍitaḥ sukhaduḥkhaṃ pratisaṃvedayati । ato vā punar upādāyaiteṣāṃ vānyatamena ।

katamāni ṣaṭ । cakṣuḥ sparśāyatanaṃ śrotraṃ ghrāṇaṃ jihvā kāyo manaḥ ।

iti bhikṣavo ko viśesaḥ ko abhiprāyaḥ kin nānākaraṇaṃ bālapaṇḍitayor mamāntike brahmacaryavāsāya ।

bhagavanmūlakā bhadanta dharmāḥ pūrvavad yāvad bhāṣiṣye ।

yayāvidyayā nivṛtasya bālasyāśrutavataḥ pṛthagjanasya yayā ca tṛṣṇayā saṃyuktasyāyaṃ savijñānakaḥ kāyaḥ samudāgatas tasya sā ca avidyā aprahīṇā sā ca tṛṣṇā aparikṣīṇā । sa tasyā avidyāyā aprahāṇāt tasyāś ca tṛṣṇāyā aparikṣayāt kāyasya bhedāt paraṃmaraṇāt kāyopago bhavati । sa kāyopagaḥ san na parimucyate jātijarāvyādhimaraṇaśokaparidevaduḥkhadaurmanasyopāyāsebhyaḥ । na parimucyate duḥkhād iti vadāmi ।

tat kasmād dhetoḥ । nācārṣīd bālaḥ pūrve brahmacaryeṣaṇāṃ samyagduḥkhakṣayāya duḥkhasyāntakriyāyai । tasmāt sa kāyasya bhedāt paraṃmaraṇāt kāyopago bhavati । sa kāyopagaḥ san na parimucyate pūrvavad yāvad duḥkhād iti vadāmi ।

yayā nv avidyayā nivṛtasya paṇḍitasya yayā ca tṛṣṇayā samyuktasya savijñānakaḥ kāyaḥ samudāgatas tasya sā ca avidyā prahīṇā sā ca tṛṣṇā parikṣīṇā । sa tasyā avidyāyāḥ prahāṇāt tasyāś ca tṛṣṇāyāḥ parikṣayāt kāyasya bhedāt paraṃmaraṇān na kāyopago bhavati । sa na kāyopagaḥ san parimucyate jātijarāvyādhimaraṇaśokaparidevaduḥkhadaurmanasyopāyāsebhyaḥ । parimucyate duḥkhād iti vadāmi ।

tat kasmād dhetoḥ । acārṣīt paṇḍitaḥ pūrve brahmacaryeṣaṇāṃ samyagduḥkhakṣayāya duḥkhasyāntakriyāyai । tasmāt sa kāyasya bhedāt paraṃmaraṇān na kāyopago bhavati । sa na kāyopagaḥ san parimucyate pūrvavad yāvad duḥkhād iti vadāmi ।

ayaṃ bhikṣavo viśeṣo ayam abhiprāya idan nānākaraṇaṃ bālapaṇḍitayor mamāntike brahmacaryavāsāya ।।

na yuṣmākam 

nāyaṃ bhikṣavaḥ kāyo yuṣmākaṃ nāpy anyeṣām । ṣaḍ imāni sparśāyatanāni pūrvam abhisaṃskṛtāny abhisañcetitāni । paurāṇaṃ karma veditavyam iti vadāmi ।

katamāni ṣaṭ । cakṣuḥ sparśāyatanam । śrotraṃ ghrāṇaṃ jihvā kāyo manaḥ sparśāyatanam ।

tatra śrutavān āryaśrāvakaḥ pratītyasamutpādam eva sādhu ca suṣṭhu ca yoniśaḥ pratyavekṣate ।

yadutāsmin sati ṣaḍ vijñānakāyā bhavanti । ṣaṭ sparśakāyāḥ ṣaḍ vedanākāyāḥ ṣaṭ saṃjñākāyāḥ ṣaṭ cetanākāyā bhavanti । yadutāsmin saty evam āyatyāṃ jātijarāvyādhimaraṇaśokaparidevaduḥkhadaurmanasyopāyāsāḥ saṃbhavanti । evam asya kevalasya mahato duḥkhaskandhasya samudayo bhavati ।

evaṃ hi sahetuḥ sapratyayo lokaḥ samudeti । evaṃ hi sahetoḥ sapratyayasya lokasya samudayo bhavati ।

yadutāsminn asati ṣaḍ vijñānakāyā na bhavanti । ṣaṭ sparśakāyāḥ ṣaḍ vedanākāyāḥ ṣaṭ saṃjñākāyāḥ ṣaṭ cetanākāyā na bhavanti । yadutāsminn asaty evam āyatyām jātijarāvyādhimaraṇaśokaparidevaduḥkhadaurmanasyopāyāsā nirudhyante । evam asya kevalasya mahato duḥkhaskandhasya nirodho bhavati ।

yataś ca śrutavatāryaśrāvakeṇa lokasamudayaś ca lokanirodhaś ca yathābhūtaṃ samyakprajñayā sudṛṣṭo bhavati suviditaḥ sujuṣṭaḥ supratividdhaḥ । ayam ucyate āryāśrāvakaḥ । āgata imaṃ saddharmam upagata imaṃ saddharmam avaiti saddharmam ity ucyate avagāḍhaprāptaḥ paryavagāḍhaprāptaḥ śaikṣeṇa jñānena śaikṣeṇa darśanena lokasyodayāstaṃgāminyā prajñayā samanvāgata āryayā nairyāṇikayā nairvedhikayā niryāti tatkaraḥ samyagduḥkhakṣayāya duḥkhasyāntakriyāyai ।

tat kasmād dhetoḥ । tathā hi śrutavatāryaśrāvakeṇa lokasamudayaś ca lokanirodhaś ca yathābhūtaṃ samyakprajñayā sudṛṣṭaḥ suviditaḥ supratividdhaḥ ।।

pratītyasamutpādaṃ vo bhikṣavo deśayiṣye pratītyasamutpannāṃś ca dharmān । tāñ chṛṇuta sādhu ca suṣṭhu ca manasi kuruta bhāṣiṣye ।

pratītyasamutpādaḥ katamaḥ । yadutāsmin satīdaṃ bhavaty asyotpādād idam utpadyate । yadutāvidyāpratyayāḥ saṃskārā yāvat samudayo bhavati ।

avidyāpratyayāḥ saṃskārā ity utpādād vā tathāgatānām anutpādād vā sthitā eveyaṃ dharmatā dharmasthitaye dhātuḥ । taṃ tathāgataḥ svayam abhijñāyābhisaṃbuddhyākhyāti prajñapayati prasthāpayati vibhajati vivaraty uttānīkaroti deśayati saṃprakāśayati yadutāvidyāpratyayāḥ saṃskārāḥ । yāvaj

jātipratyayaṃ jarāmaraṇam ity utpādād vā tathāgatānām anutpādād vā sthitā eveyaṃ dharmatā dharmasthitaye dhātuḥ । taṃ tathāgataḥ svayam abhijñāyābhisaṃbuddhyākhyāti prajñapayati prasthāpayati vibhajati vivaraty uttānīkaroti deśayati saṃprakāśayati yaduta jātipratyayaṃ jarāmaraṇam ।

iti yātra dharmatā dharmasthititā dharmaniyāmatā dharmayathātathā avitathatā ananyathā bhūtaṃ satyatā tattvatā yāthātathā aviparītatā aviparyastatā idaṃpratyayatā pratītyasamutpādānulomatā ayam ucyate pratītyasamutpādaḥ ।

pratītyasamutpannā dharmāḥ katame । avidyā saṃskārā vijñānaṃ nāmarūpaṃ ṣaḍāyatanaṃ sparśo vedanā tṛṣṇā upādānaṃ bhavo jātir jarāmaraṇaṃ । ima ucyante pratītyasamutpannā dharmāḥ ।

yataś ca śrutavatāryaśrāvakeṇa pratītyasamutpādaś ca pratītyasamutpannāś ca dharmā yathābhūtaṃ samyakprajñayā sudṛṣṭā bhavanti ।

sa na pūrvāntaṃ pratisarati । kin nv aham abhūvam atīte adhvani । aho svin nāham atīte adhvani । ko nv aham abhūvam atīte adhvani । kathaṃ nv aham abhūvam atīte adhvani ।

aparāntaṃ vā na pratisarati । kin nu bhaviṣyāmy anāgate adhvani । aho svin na bhaviṣyāmy anāgate adhvani । ko nu bhaviṣyāmy anāgate adhvani । kathaṃ nu bhaviṣyāmy anāgate adhvani ।

adhyātmaṃ vākathaṃkathībhavati । kathaṃ svid idam । ke santaḥ ke bhaviṣyāmaḥ । ayaṃ satvaḥ kuta āgataḥ । sa itaś cyutaḥ kutragāmī bhaviṣyati ।

yāni tāny ekatyānāṃ śramaṇabrāhmaṇānāṃ pṛthalloke dṛṣṭigatāni tadyathā ātmavādapratisaṃyuktāni satvavādapratisaṃyuktāni jīvavādapratisaṃyuktāni kotūhalamaṅgalavādapratisaṃyuktani tāny asya tasmin samaye prahīṇāni bhavanti parijñātāny ucchinnamūlāni tālamastakavad anābhavagatikāny āyatyām anutpādadharmāṇi ।

tat kasmād dhetoḥ । tathā hi śrutavatāryaśrāvakeṇa pratītyasamutpādaś ca pratītyasamutpannāś ca dharmā yathābhūtaṃ samyakprajñayā sudṛṣṭāḥ sujuṣṭāḥ suviditāḥ supratividdhāḥ ।।

śūnyatā 

kuruṣu nidānam ।

tatra bhagavān bhikṣūn āmantrayati ।

dharmaṃ vo deśayiṣye ādau kalyāṇaṃ madhye kalyāṇaṃ paryavasāne kalyāṇaṃ yāvat prakāśayiṣye । yad uta mahāśūnyatānāma dharmaparyāyas tac chṛṇuta sādhu ca suṣṭhu ca manasi kuruta bhāṣiṣye ।

mahāśūnyatādharmaparyāyāḥ katamāḥ । yad utāsmin satīdaṃ bhavaty asyotpādād idam utpadyate । yad utāvidyāpratyayāḥ saṃskārā yāvat samudayo bhavati ।

jātipratyayaṃ jarāmaraṇam iti । tatra ko jarāmaraṇaṃ kasya vā jarāmaraṇam iti hi syuḥ praṣṭāra iti ya evaṃ vaded ayaṃ jarāmaraṇam asya vā jarāmaraṇam । yaś caivaṃ vadet taj jīvaṃ tac charīram anyaj jīvam anyac charīram । vyañjanam atra nānā ।

taj jīvaṃ tac charīram iti dṛṣṭau satyāṃ brahmacaryavāso na bhavati । anyaj jīvam anyac charīram iti bhikṣavo dṛṣṭau satyāṃ brahmacaryavāso na bhavati । ity etāv ubhāv antāv anupagamyāsti madhyamā pratipad āryā lokottarā yathābhūtā aviparītā samyagdṛṣṭiḥ । yad uta jātipratyayaṃ jarāmaraṇam ।

evaṃ jātir bhava upādānaṃ tṛṣṇā vedanā sparśaḥ ṣaḍāyatanaṃ nāmarūpaṃ vijñānam ।

avidyāpratyayāḥ saṃskārā iti । tatra kaḥ saṃskārāḥ kasya vā saṃskārā iti hi syuḥ praṣṭāra iti ya evaṃ vaded ayaṃ saṃskārā asya vā saṃskārāḥ । yaś caivaṃ vadet taj jīvaṃ tac charīram anyaj jīvam anyac charīram । vyañjanam atra nānā ।

taj jīvaṃ tac charīram iti bhikṣavo dṛṣṭau satyāṃ brahmacaryavāso na bhavati । anyaj jīvam anyac charīram iti dṛṣṭau satyāṃ brahmacaryavāso na bhavati । ity etāv ubhāv antāv anupagamyāsti madhyamā pratipad āryā lokottarā yathābhūtā aviparītā samyagdṛṣṭiḥ । yad utāvidyāpratyayāḥ saṃskārāḥ ।

yataś ca bhikṣor avidyā viraktā bhavati vidyotpannā

tasya ko jarāmaraṇaṃ kasya vā jarāmaraṇam ।

avidyāvirāgād vidyotpādād evam asya taj jarāmaraṇaṃ prahīṇaṃ bhavati parijñātam ucchinnamūlaṃ tālamastakavad anābhavagatikam āyatyām anutpādadharma ।

yataś ca bhikṣor avidyā viraktā bhavati vidyotpannā

tasya ko jātir bhava upādānaṃ tṛṣṇā vedanā sparśaḥ ṣaḍāyatanaṃ nāmarūpaṃ vijñānam ।

tasya kaḥ saṃskārāḥ kasya vā saṃskārāḥ ।

avidyāvirāgād vidyotpādād evam asya te saṃskārāḥ prahiṇā bhavanti parijñātā ucchinnamūlās tālamastakavad anābhavagatikam āyatyām anutpādadharmāṇaḥ ।

yataś ca bhikṣor avidyā viraktā bhavati vidyotpannā

tasyāvidyānirodhāt saṃskāranirodho yāvan mahato duḥkhaskandhasya nirodho bhavati ।

ayam ucyate mahāśūnyatānāma dharmaparyāyaḥ ।

dharmaṃ vo deśayiṣye ādau kalyāṇaṃ madhye pūrvavad iti me yad uktam idaṃ tat pratyuktam ।।

ādisūtra

pratītyasamutpādasya vo bhikṣava ādiñ ca deśayiṣye vibhaṅgañ ca । tac chṛṇuta sādhu ca suṣṭhu ca manasi kuruta bhāṣiṣye ।

pratītyasamutpādasyādiḥ katamaḥ । yad utāsmin satīdaṃ bhavaty asyotpādād idam utpadyate । yad utāvidyāpratyayāḥ saṃskārāḥ pūrvavad yāvat samudayo bhavati । ayam ucyate pratītyasamutpādasyādiḥ ।

vibhaṅgaḥ katamaḥ ।

avidyāpratyayāḥ saṃskārā ity avidyā katamā । yat tat pūrvānte ajñānam aparānte ajñānaṃ pūrvāntāparānte ajñānam adhyātme ajñānaṃ bahirdhā ajñānam adhyātmabahirdhā ajñānaṃ karmaṇy ajñānaṃ vipāke ajñānaṃ buddhe ajñānaṃ dharme ajñānaṃ saṃghe ajñānaṃ duḥkhe ajñānaṃ samudaye nirodhe mārge ajñānaṃ hetāv ajñānaṃ hetusamutpanneṣu dharmeṣv ajñānaṃ kuśalākuśaleṣu sāvadyānavadyeṣu sevitavyāsevitavyeṣu hīnapraṇīteṣu kṛṣṇaśukleṣu pratibhāgapratītyasamutpanneṣu dharmeṣv ajñānam । ṣaṭsu vā punaḥ sparśāyataneṣu yathābhūtam asaṃprativedha iti । yatra tatrājñānam adarśanam anabhisamayas tamaḥ saṃmoho avidyānuśayaḥ । ayam ucyate avidyā ।

avidyāpratyayāḥ saṃskārā iti saṃskārāḥ katame । kāyasaṃskāro vāksaṃskāro manaḥsaṃskāraḥ ।

saṃskārapratyayaṃ vijñānam iti vijñānaṃ katarat । cakṣur vijñānaṃ śrotraghrāṇajihvākāyamano vijñānam ।

vijñānapratyayaṃ nāmarūpam iti nāmarūpaṃ katarat । catvāro arūpiṇaḥ skandhāḥ । vedanāskandhaḥ saṃjñāskandhaḥ saṃskāraskandho vijñānaskandhaḥ । rūpaskandhaḥ katarat । yat kiñcid rūpaṃ sarvaṃ tac catvāri mahābhūtāni । catvāri ca mahābhūtāny upādāya itīdaṃ ca rūpaṃ । pūrvakaṃ ca nāma । tad ubhayaṃ nāmarūpam । ity ucyate nāmarūpam ।

nāmarūpapratyayaṃ ṣaḍāyatanam iti ṣaḍāyatanaṃ katarat । ṣaḍ ādhyātmikāny āyatanāni । cakṣur ādhyātmikam āyatanaṃ śrotraghrāṇajihvākāyamana ādhyātmikam āyatanam ।

ṣaḍāyatanapratyayaḥ sparśa iti sparśaḥ katamaḥ । cakṣuḥ saṃsparśaḥ । śrotraghrāṇajihvākāyamanaḥsaṃsparśaḥ ।

sparśapratyayā vedaneti vedanā katamā । sukhā vedanā duḥkhā aduḥkhāsukhā ca ।

vedanāpratyayā tṛṣṇeti tṛṣṇā katamā । kāmatṛṣṇā rūpatṛṣṇā ārūpyatṛṣṇā ।

tṛṣṇāpratyayam upādānam iti upādānaṃ katarat । kāmopādānaṃ dṛṣṭyupādānaṃ śīlavratopādānam ātmopādānaṃ ca ।

upādānapratyayo bhava iti bhavaḥ katamaḥ । kāmabhavo rūpabhava ārūpyabhavaḥ ।

bhavapratyayā jātir iti jātiḥ katamā । yā teṣāṃ teṣāṃ satvānāṃ tasmin tasmin satvanikāye jātiḥ sañjātir avakrāntir abhinirvṛttiḥ prādurbhāvaḥ skandhapratilābho dhātupratilābha āyatanapratilābho jīvitendriyasya prādurbhāvaḥ । iyam ucyate jātiḥ ।

jātipratyayaṃ jarāmaraṇam iti jarā katamā । yat tat khālityaṃ pālityaṃ valipracuratā jīrṇatā bhagnatā kubjagopānasīvaṅkatā khurukhurupraśvāsakāyatā purataḥ prāgbhārakāyatā daṇḍaviṣṭaṃbhanatā tilakāḍaracitagātratā dhandhatvaṃ hāniḥ parihāṇir indriyāṇāṃ paripākaḥ paribhedaḥ saṃskārāṇāṃ purāṇībhāvo jarjarībhāvaḥ । iyam ucyate jarā ।

maraṇaṃ katarat । yat teṣāṃ teṣāṃ satvānāṃ tasmāt tasmāt satvanikāyāc cyutiś cyavanaṃ bhedo antarhāṇir āyuṣo hānir uṣmaṇo hānir jīvitasya nirodhaḥ skandhānāṃ nikṣepaṇaṃ maraṇaṃ kālakriyā । idam ucyate maraṇam । pūrvikā ca jarā । tad ubhayaṃ jarāmaraṇam ity ucyate ।

ayam ucyate pratītyasamutpādavibhaṅgaḥ ।

pratītyasamutpādasya vo ādiñ ca deśayiṣye vibhaṅgañ ca iti me yad uktam idaṃ tat pratyuktam ।।

bhikṣu 

anyataro bhikṣur yena bhagavāṃs tenopajagāma । upetya bhagavatpādau śirasā vanditvaikānte asthāt । ekāntasthitaḥ sa bhikṣur bhagavantam idam avocat ।

kin nu bhagavatā pratītyasamutpādaḥ kṛta aho svid anyaiḥ ।

na bhikṣo mayā pratītyasamutpādaḥ kṛto nāpy anyaiḥ ।

api tūtpādād vā tathāgatānām anutpādād vā sthitā eveyaṃ dharmatā dharmasthitaye dhātuḥ । taṃ tathāgataḥ svayam abhijñāyābhisaṃbuddhyākhyāti prajñapayati prasthāpayati vibhajati vivaraty uttānīkaroti deśayati saṃprakāśayati ।

yadutāsmin satīdaṃ bhavaty asyotpādād idam utpadyate ।
yadutāvidyāpratyayāḥ saṃskārā yāvat samudayo nirodhaś ca bhavati ।।

brāhmaṇa

anyataro brāhmaṇo yena bhagavāṃs tenopajagāma । upetya bhagavatā sārdhaṃ sammodanīṃ saṃrañjanīṃ kathāṃ vividhāṃ upasaṃhṛtyaikānte nyaṣīdat । ekāntaniṣaṇṇaḥ sa brāhmaṇo bhagavantam idam avocat ।

kin nu bho gautama sa karoti sa pratisaṃvedayati । avyākṛtam idaṃ brāhmaṇa mayā sa karoti sa pratisaṃvedayati ।

kin nu bho gautama anyaḥ karoty anyaḥ pratisaṃvedayati । etad api brāhmaṇa avyākṛtaṃ mayā anyaḥ karoty anyaḥ pratisaṃvedayati ।

kin nu bho gautama sa karoti sa pratisaṃvedayatīti pṛṣṭo avyākṛtam iti vadasi । anyaḥ karoty anyaḥ pratisaṃvedayatīti pṛṣṭo avyākṛtam iti vadasi । ko nu bho gautama asya bhāṣitasyārtho draṣṭavyaḥ ।

sa karoti sa pratisaṃvedayatīti brāhmaṇa śāśvatatve paraiti । anyaḥ karoty anyaḥ pratisaṃvedayatīty ucchede paraiti ।

ity etāv ubhāv antāv anupagamya madhyamayā pratipadā tathāgato dharmaṃ deśayati ।

yadutāsmin satīdaṃ bhavaty asyotpādād idam utpadyate । yadutāvidyāpratyayāḥ saṃskārā iti yāvat samudayo nirodhaś ca bhavati ।

kātyāyanaḥ

bhagavān nādikāyāṃ viharati guñjakāvasathe ।

athāyuṣmān sandhākātyāyano yena bhagavāṃs tenopajagāma । upetya bhagavatpādau śirasā vanditvaikānte asthāt । ekāntasthita āyuṣmān sandhākātyāyano bhagavantam idam avocat ।

samyagdṛṣṭiḥ samyagdṛṣṭir iti bhadanta ucyate । kiyatā samyagdṛṣṭir bhavati । kiyatā tathāgataḥ samyagdṛṣtiṃ prajñapayamānaḥ prajñapayati ।

evam ukto bhagavān āyuṣmantaṃ sandhākātyāyanam idam avocat ।

dvayaṃ niśrito ayaṃ kātyāyana loko yad bhūyasāstitāñ ca niśrito nāstitāñ ca । upadhyupādānavinibaddho ayaṃ kātyāyana loko yad utāstitāñ ca niśrito nāstitāñ ca । etāni ced upadhyupādānāni cetaso adhiṣṭhānābhiniveśānuśayān nopaiti nopādatte nādhitiṣṭhati nābhiniviśaty ātmā meti ।

duḥkham idam utpadyamānam utpadyate । duḥkhaṃ nirudhyamānaṃ nirudhyate । atra cen na kāṅkṣati na vicikitsati । aparapratyayaṃ jñānam evāsya bhavati ।

iyatā kātyāyana samyagdṛṣṭir bhavati । iyatā tathāgataḥ samyagdṛṣṭiṃ prajñapaymānaḥ prajñapayati ।

tat kasmād dhetoḥ । lokasamudayaṃ kātyāyana yathābhūtaṃ samyakprajñayā paśyato yā loke nāstitā sā na bhavati । lokanirodhaṃ yathābhūtaṃ samyakprajñayā paśyato yā loke astitā sā na bhavati ।

ity etāv ubhāv antāv anupagamya madhyamayā pratipadā tathāgato dharmaṃ deśayati ।

yad utāsmin satīdaṃ bhavaty asyotpādād idam utpadyate । yad utāvidyāpratyayāḥ saṃskārā iti pūrvavad yāvat samudayo nirodhaś ca bhavati ।

asmin khalu dharmaparyāye bhāṣyamāṇa āyuṣmataḥ sandhākātyāyanasyānupādāyāsravebhyaś cittaṃ vimuktam ।

acela 

bhagavān rājagṛhe viharati gṛdhrakūṭe parvate ।

atha bhagavān pūrvāhṇe nivasya pātracīvaram ādāya gṛdhrakūṭaparvatād avatīrṇo rājagṛhaṃ piṇḍāya prāviśat ।

tena khalu samayenācelakāśyapo rājagṛhaṃ gocarāya prasṛto abhūt kenacid eva karaṇīyena । adrākṣīd acelakāśyapo bhagavantaṃ dūrata eva । dṛṣṭvā ca punar yena bhagavāṃs tenopajagāma । upetya bhagavantam idam avocat ।

pṛcchāma bho gautama kañcid eva pradeśam । saced avakāśaṃ kuryāt praśnasya vyākaraṇāya ।

akālas tāvat tava kāśyapa praśnasya vyākaraṇāya । rājagṛhaṃ tāvat piṇḍāya caritavyam । bahir ārāmaṃ gaccha । tatra te kālo bhaviṣyati praśnasya vyākaraṇāya ।

dvir apy evam eva vācyam ।

trir apy acelakāśyapo bhagavantam idam avocat । syād bho gautamāsmākaṃ vāntarāyo bhavati gautamasyānyathātvam । ihaiva vayaṃ bhavantaṃ gautamaṃ pṛcchāmaḥ । saced avakāśaṃ kuryāḥ praśnasya vyākaraṇāya ।

pṛccha kāśyapa yad yad evākāṅkṣase ।

kin nu bho gautama svayaṃkṛtaṃ duḥkham । avyākṛtam idaṃ mayā kāśyapa svayaṃkṛtaṃ duḥkham ।

kin nu bho gautama parakṛtaṃ duḥkham । etad api kāśyapa avyākṛtaṃ mayā parakṛtaṃ duḥkham ।

kin nu bho gautama svayaṃkṛtañ ca parakṛtañ ca duḥkham । etad api kāśyapa avyākṛtaṃ mayā svayaṃkṛtañ ca parakṛtañ ca duḥkham ।

kin nu bho gautama asvayaṃkāraparakārahetusamutpannaṃ duḥkham । etad api kāśyapa avyākṛtaṃ mayā asvayaṃkāraparakārahetusamutpannaṃ duḥkham ।

kin nu bho gautama svayaṃkṛtaṃ duḥkham iti pṛṣṭo avyākṛtam iti vadasi parakṛtaṃ svayaṃkṛtañ ca parakṛtañ ca asvayaṃkāraparakārahetusamutpannaṃ duḥkham iti pṛṣṭo avyākṛtam iti vadasi । kin nu bho gautama nāsty eva duḥkham ।

na kāśyapa nāsty eva duḥkham iti tv asty eva duḥkham ।

sādhu me bhavān gautamas tathā dharmaṃ deśayatu yathāhaṃ duḥkhaṃ jāneyaṃ duḥkhaṃ paśyeyam ।

sā eva kāśyapa vedanā sa vettīti yasyaivaṃ syāt svayaṃkṛtaṃ duḥkham evam ahaṃ na vadāmi ।

anyā vedanā anyo vettīti yasyaivaṃ syāt parakṛtaṃ duḥkham evam ahaṃ na vadāmi ।

vedanābhibhūtasyaivā sataḥ pare duḥkhaṃ samavadadhatīti yasyaivaṃ syāt svayaṃkṛtañ ca parakṛtañ ca duḥkham evam apy ahaṃ na vadāmi ।

dasatsu ca pratyayeṣu duḥkhāni santīti yasyaivaṃ syād asvayaṃkāraparakārahetusamutpannaṃ duḥkham evam ahaṃ na vadāmi ।

ity etāv ubhāv antāv anupagamya madhyamayā pratipadā tathāgato dharmaṃ deśayati । yad utāsmin satīdaṃ bhavaty asyotpādād idam utpadyate pūrvavad yāvat samudayo nirodhaś ca bhavati ।

asmin khalu dharmaparyāye bhāṣyamāṇe acelakāśyapasya virajo vigatamalaṃ dharmeṣu dharmacakṣur utpannam ।

athācelakāśyapo dṛṣṭadharmā prāptadharmā viditadharmā paryavagāḍhadharmā tīrṇakāṅkṣas tīrṇavicikitso aparapratyayo ananyaneyaḥ śāstuḥ śāsane dharmeṣu vaiśāradyaprāpto yena bhagavāṃs tenāñjaliṃ praṇamya bhagavantam idam avocat ।

abhikkrānto ahaṃ bhadanta abhikkrāntaḥ । eṣo ahaṃ bhagavantaṃ śaraṇaṃ gacchāmi dharmaṃ ca bhikṣusaṃghaṃ ca । upāsākaṃ ca māṃ dhārayādyāgreṇa yāvajjīvaṃ prāṇopetaṃ śaraṇagatam abhiprasannam ।

athācelakāśyapo bhagavato bhāṣitam abhinandyānumodya bhagavatpādau śirasā vanditvā bhagavato antikāt prakrāntaḥ ।

athācelakāśyapo aciraprakrānto bhagavato antikād gavā taruṇavatsayā jīvitād vyaparopitaḥ । tasya maraṇasamaye viprasannānīndriyāṇi pariśuddho mukhavarṇaḥ paryavadātas tvagvarṇaḥ ।

atha saṃbahulā bhikṣavaḥ pūrvāhṇe nivasya pātracīvaram ādāya rājagṛhaṃ piṇḍāya prāviśan । aśrauṣuḥ saṃbahulā bhikṣavo rājagṛhaṃ piṇḍāya carantaḥ । yo asāv acelakāśyapo bhagavantaṃ rājagṛhe praśnaṃ pṛṣṭavān so aciraprakrānto bhagavato antikād gavā taruṇavatsayā jīvitād vyaparopitaḥ । tasya maraṇasamaye viprasannānīndriyāṇi pariśuddho mukhavarṇaḥ paryavadātas tvagvarṇaḥ ।

śrutvā ca punā rājagṛhaṃ piṇḍāya caritvā kṛtabhaktakṛtyāḥ paścādbhaktapiṇḍapātaṃ pratikrāntāḥ । pātracīvaraṃ pratiśamya pādau prakṣālya yena bhagavāṃs tenopajagmuḥ । upetya bhagavatpādau śirasā vanditvaikānte nyaṣīdan । ekāntaniṣaṇṇāḥ saṃbahulā bhikṣavo bhagavantam idam avocan ।

iha vayaṃ bhadanta saṃbahulā bhikṣavaḥ pūrvāhṇe nivasya pātracīvaram ādāya rājagṛhaṃ piṇḍāya prāviśāma । aśrauṣma vayaṃ saṃbahulā bhikṣavo rājagṛhaṃ piṇḍāya carantaḥ pūrvavad yāvat paryavadātas tvagvarṇaḥ । tasya bhadanta kā gatiḥ kopapattiḥ ko abhisaṃparāyaḥ ।

dravyajātīyaḥ sa bhikṣavaḥ kulaputraḥ । pratyabhijñāsīc ca me dharmeṣv anudharmam । na ca me viheṭhitavān dharmādhikārikīṃ kathāṃ vyākṛtāṃ sa kulaputraḥ । kuruta tasya śarīre śarīrapūjām iti । tatra bhagavān acelakāśyapaṃ paramaṃ vyākaraṇam akārṣīt ।।

timburuka

etad eva sūtraṃ timburukaparivrājakam ।

sukhaduḥkhaṃ pṛcchatīti viśeṣaṇam ।

bhūmika

bhagavān rājagṛhe viharati veṇuvane kalandakanivāpe ।

tena khalu samayenāyuṣmān bhūmiko rājagṛhe viharati gṛdhrakūṭe parvate ।

atha saṃbahulā anyatīrthikaparivrājakā yenāyuṣmān bhūmikas tenopajagmuḥ । upetyāyuṣmatā bhūmikena sārdhaṃ saṃmukhaṃ saṃmodanīṃ saṃrañjanīṃ kathāṃ vividhām upasaṃhṛtyaikānte nyaṣīdan । ekāntanisaṇṇāḥ saṃbahulā anyatīrthikaparivrājakā āyuṣmantaṃ bhūmikam idam avocan ।

pṛcchāma bho bhūmika kañcid eva pradeśam । saced avakāśaṃ kuryāḥ praśnasya vyākaraṇāya ।

pṛcchata bhavantaḥ । śrutvā te vedayiṣyāmi ।

kin nu bho bhūmika svayaṃkṛtaṃ sukhaduḥkham । avyākṛtam idaṃ bhadanta bhagavatā svayaṃkṛtaṃ sukhaduḥkham ।

kin nu bho bhūmika parakṛtaṃ svayaṃkṛtañ ca parakṛtañ ca asvayaṃkāraparakārahetusamutpannaṃ sukhaduḥkham । etad api bhadanta avyākṛtaṃ bhagavatā parakṛtaṃ svayaṃkṛtañ ca parakṛtañ ca asvayaṃkāraparakārahetusamutpannaṃ sukhaduḥkham ।

kin nu bho bhūmika svayaṃkṛtaṃ sukhaduḥkham iti pṛṣṭo avyākṛtam iti vadasi । parakṛtaṃ svayaṃkṛtañ ca parakṛtañ ca asvayaṃkāraparakārahetusamutpannaṃ sukhaduḥkham iti pṛṣṭo avyākṛtam iti vadasi । kathaṃ samutpannaṃ bhagavatā gautamena sukhaduḥkhaṃ prajñaptam ।

pratītyasamutpannaṃ bhavanto bhagavatā sukhaduḥkhaṃ prajñaptam ।

atha saṃbahulā anyatīrthikaparivrājakā āyuṣmato bhūmikasya bhāṣitaṃ nābhinandanti na pratikrośanti । anabhinandyāprakrośāś cotthāyāsanāt prakrāntāḥ ।

tena khalu samayenāyuṣmāñ chāriputra āyuṣmato bhūmikasya nātidūre niṣaṇṇo abhūd anyataraṃ vṛkṣamūlaṃ niśritya ।

athāyuṣmān bhūmiko aciraprakrāntān saṃbahulān anyatīrthikaparivrājakān viditvā yenāyuṣmāñ chāriputras tenopajagāma । upetya yāvad evāsyābhūt saṃbahulair anyatīrthikaparivrājakaiḥ sārdham antarākathāsamudāhāras tat sarvam āyuṣmataḥ śāriputrasya vistareṇārocayati । evaṃ cāha ।

kaścid aham evam āyuṣmañ chāriputra vyākurvāṇo no ca bhagavantam abhyācakṣe । uktavādī cāhaṃ bhagavato dharmavādī ca । dharmasya cānudharmaṃ vyākaromi । na ca me kaścid āgacchet parataḥ sahadharmeṇa vādānuvādaṃ garhasthānīyo dharmaḥ ।

tatthyaṃ tvam āyuṣman bhūmīka vyākurvāṇo no ca bhagavantam abhyākhyāsīḥ । uktavādī ca tvaṃ bhagavato dharmavādī ca । dharmasya cānudharmaṃ vyākaroṣi । na ca te kaścid āgacchet parataḥ sahadharmeṇa vādānuvādaṃ garhasthānīyo dharmaḥ ।

tat kasmād dhetoḥ । pratītyasamutpannam āyuṣman bhūmika bhagavatā sukhaduḥkhaṃ prajñaptam ।

tatrāyuṣman bhūmika ye te śramaṇabrāhmaṇāḥ svayaṃkṛtaṃ sukhaduḥkhaṃ prajñapayanti tad api pratītyasamutpannam । tad bata pratītyasamutpannaṃ bhaviṣyati । nedaṃ sthānaṃ vidyate ।

parakṛtaṃ svayaṃkṛtañ ca parakṛtañ ca asvayaṃkāraparakārahetusamutpannaṃ sukhaduḥkhaṃ prajñapayanti tad api pratītyasamutpannam । tad bata pratītyasamutpannaṃ bhaviṣyeti । nedaṃ sthānaṃ vidyate ।

tatrāyuṣman bhūmika ye te śramaṇabrāhmaṇāḥ svayaṃkṛtaṃ sukhaduḥkhaṃ prajñapayanti tad api sparśapratyayam । tad bata anyatrasparśāt pratisaṃvedayiṣyanti । nedaṃ sthānaṃ vidyate ।

parakṛtaṃ svayaṃkṛtañ ca parakṛtañ ca asvayaṃkāraparakārahetusamutpannaṃ sukhaduḥkhaṃ prajñāpayanti tad api sparśapratyayam । tad bata anyatrasparśāt pratisaṃvedayiṣyanti । nedaṃ sthānaṃ vidyate ।

tena khalu samayenāyuṣmān ānanda āyuṣmataḥ śāriputrasya nātidūre niṣaṇṇo abhūd anyataraṃ vṛkṣamūlaṃ niśritya ।

athāyuṣmān ānando yāvad evābhūd āyuṣmato bhūmikasyāyuṣmatā śāriputreṇa sārdham antarākathāsamudāhāras tat sarvam udgṛhya paryavāpya yena bhagavāṃs tenopajagāma । upetya bhagavatpādau śirasā vanditvaikānte asthāt । ekāntasthita āyuṣmān ānando yāvad evābhūd āyuṣmato bhūmikasyāyuṣmatā śāriputreṇā sārdham antarākathāsamudāhāras tat sarvaṃ bhagavato vistareṇārocayati ।

evam ukto bhagavān āyuṣmantam ānandam idam avocat । sādhu sādhv ānanda paṇḍitaḥ śāriputro bhikṣuḥ । kālagatena praśnaḥ samyakprajñayā pṛṣṭena vyākṛtaḥ । icchāmi kaś ca śrāvakaḥ kālagatena praśnaṃ pṛṣṭo vyākuryāt tadyathā śāriputreṇa bhikṣuṇā vyākṛtaḥ ।

eko ayaṃ samayaḥ । rājagṛhe viharāmi girivraje । tatra mamānyatīrthikāḥ parivrājakā etad evārtham ebhiḥ padair ebhir vyañjanaiḥ praśnaṃ pṛṣṭavantaḥ । teṣāṃ mayā eṣa evārtho ebhiḥ padair ebhir vyañjanaiḥ praśnaḥ pṛṣṭena vyākṛtas tadyathā śāriputreṇa bhikṣuṇā ।

tatra ye kecic chramaṇabrāhmaṇāḥ svayaṃkṛtaṃ sukhaduḥkhaṃ prajñapayanti tān aham upasaṃkramāmi । upasaṃkramyaivaṃ vadāmi । satyaṃ kila bhavantaḥ svayaṃkṛtaṃ sukhaduḥkhaṃ prajñapayanti । te mayā pṛṣṭā evam iti pratijānanti । tān aham evaṃ vadāmi । asty etad bhadanta evam ucyate । yat punar atra bhavantaḥ sthāmaśaḥ parāmṛśyābhiniviśyānuvyavaharanti । idam eva satyaṃ moham anyat । idam atrāhaṃ nānujānāmi ।

tat kasmād dhetoḥ । anyathāsamutpannaṃ mayā bhavantaḥ sukhaduḥkhaṃ prajñaptam । te mama pṛcchanti । kathaṃ samutpannaṃ bhagavatā gautamena sukhaduḥkham prajñaptam । tān aham evaṃ vadāmi । pratītyasamutpannaṃ mayā sukhaduḥaṃ prajñaptam ।

evaṃ parakṛtaṃ svayaṃkṛtañ ca parakṛtañ ca asvayaṃkāraparakārahetusamutpannaṃ sukhadukhaṃ prajñapayanti tān aham upasaṃkramāmi pūrvavad yāvat ।

yathā khalv ahaṃ bhadanta bhagavato bhāṣitasyārtham ājānāmi jātyāṃ satyāṃ jarāmaraṇaṃ bhavati । nānyatrajātipratyayaṃ jarāmaraṇam । yāvad avidyāyāṃ satyāṃ saṃskārā bhavanti । nānyatrāvidyāpratyayāḥ saṃskārāḥ ।

evaṃ nirodho vācyaḥ ।

etad eva bhagavān āyuṣmata ānandasya pratyācārayati ।

dṛṣṭisampanna 

rājagṛhe nidānam ।

tena khalu samayenāyuṣmāñ chāriputra āyuṣmāṃś ca mahākoṣṭhilo rājagṛhe viharato gṛdhrakūṭe parvate ।

athāyuṣmān mahākoṣṭhilaḥ sāyāhne pratisaṃlayanād vyutthāya yenāyuṣmāñ chāriputras tenopajagāma । upetyāyuṣmatā śāriputreṇa sārdhaṃ saṃmukhaṃ sammodanīṃ saṃraṃjanīṃ kathāṃ vividhām upasaṃhṛtyaikānte nyaṣīdat । ekāntaniṣaṇṇa āyuṣmān mahākoṣṭhila āyuṣmantaṃ śāriputram idam avocat ।

pṛcchāma āyuṣmañ chāriputra kañcid eva pradeśam । saced avakāśaṃ kuryāḥ praśnasya vyākaraṇāya ।

pṛcchāyuṣman mahākosṭhila । śrutvā te vedayiṣyāmi ।

kiyatāyuṣmañ chāriputra āryaśrāvako asmin dharmavinaye dṛṣṭisaṃpannaś ca bhavati । ṛjvyā ca dṛṣṭyā samanvāgato bhavati । buddhe cāvetyaprasādena samanvāgato bhavati । āgata imaṃ saddharmam upagata imaṃ saddharmam avaiti saddharmam ity ucyate ।

yataś cāyaṃ mahākoṣṭhila āryaśrāvako akuśalaṃ yathābhūtaṃ prajānāti । akuśalamūlaṃ yathābhūtaṃ prajānāti । kuśalaṃ yathābhūtaṃ prajānāti । kuśalamūlaṃ yathābhūtaṃ prajānāti ।

kim akuśalaṃ yathābhūtaṃ prajānāti । akuśalaṃ kāyakarma vākkarma manaḥkarma । idam akuśalam । evam akuśalaṃ yathābhūtaṃ prajānāti ।

kim akuśalamūlaṃ yathābhūtaṃ prajānāti । trīṇy akuśalamūlāni । lobho akuśalamūlam । dveṣo moho akuśalamūlam । idam akuśalamūlam । evam akuśalamūlaṃ yathābhūtaṃ prajānāti ।

kuśalaṃ kāyakarma vākkarma manaḥkarma । evaṃ kuśalaṃ yathābhūtaṃ prajānāti ।

kiṃ kuśalamūlaṃ yathābhūtaṃ prajānāti । trīṇi kuśalamūlāni । alobhaḥ kuśalamūlam । adveṣo amohaḥ kuśalamūlam । idaṃ kuśalamūlam । evaṃ kuśalamūlaṃ yathābhūtaṃ prajānāti ।

yataś cāyuṣman mahākoṣṭhila āryāśrāvaka evam akuśalaṃ yathābhūtaṃ prajānāti । akuśalamūlaṃ yathābhūtaṃ prajānāti । kuśalaṃ yathābhūtaṃ prajānāti । kuśalamūlaṃ yathābhūtaṃ prajānāti ।

iyatāryaśrāvako asmin dharmavinaye dṛṣṭisaṃpannaś ca bhavati । ṛjvyā ca dṛṣṭyā samanvāgato bhavati । buddhe cāvetyaprasādena samanvāgato bhavati । āgata imaṃ saddharmam upagata imaṃ saddharmam avaiti saddharmam ity ucyate ।

kin nv āyuṣmañ chāriputra eṣa eva paryāyaḥ । syād āyuṣman mahākoṣṭhila anyo api ।

yataś cāryaśrāvaka āhārān yathābhūtaṃ prajānāti । āhārasamudayam āhāranirodham āhāranirodhagāminīṃ pratipadaṃ yathābhūtaṃ prajānāti ।

kim āhārān yathābhūtaṃ prajānāti । kabaḍiṃkāra āhāra audārikaḥ sūkṣmaś ca । manaḥsañcetanā tṛtīyaḥ । vijñānaṃ caturthaḥ । ima āhārāḥ । evam āhārān yathābhūtaṃ prajānāti ।

kim āhārasamudayaṃ yathābhūtaṃ prajānāti । tṛṣṇā paunarbhavikī nandirāgasahagatā tatratatrābhinandinī । ayam āhārasamudayaḥ । evam āhārasamudayaṃ yathābhūtaṃ prajānāti ।

kim āhāranirodhaṃ yathābhūtaṃ prajānāti । yad asyā eva tṛṣṇāyāḥ paunarbhavikyā nandirāgasahagatāyās tatratatrābhinandinyā yad aśeṣaṃ prāhāṇaṃ pratiniḥsargo vyantibhāvaḥ kṣayo virāgo nirodho vyupaśamo astaṃgamaḥ । ayam āhāranirodhaḥ । evam āhāranirodhaṃ yathābhūtaṃ prajānāti ।

kim āhāranirodhagāminīṃ pratipadaṃ yathābhūtaṃ prajānāti । yadutāryāṣṭāṅgo mārgaḥ । tadyathā samyagdṛṣṭiḥ samyaksaṃkalpaḥ samyagvāk samyakkarmāntaḥ samyagājīvaḥ samyagvyāyāmaḥ samyaksmṛtiḥ samyaksamādhiḥ । iyam āhāranirodhagāminī pratipat । evam āhāranirodhagāminīṃ pratipadaṃ yathābhūtaṃ prajānāti ।

yataś cāryaśrāvaka evam āhārān yathābhūtaṃ prajānāti । āhārasamudayam āhāranirodham āhāranirodhagāminīṃ pratipadaṃ yathābhūtaṃ prajānāti ।

iyatāryaśrāvako asmin dharmavinaye dṛṣṭisampannaś ca bhavati pūrvavat ।

kin nv āyuṣmañ chāriputra eṣa eva paryāyaḥ । syād āyuṣman mahākoṣṭhila anyo'pi ।

yataś cāryaśrāvaka āsravān yathābhūtaṃ prajānāti । āsravasamudayam āsravanirodham āsravanirodhagāminīṃ pratipadaṃ yathābhūtaṃ prajānāti ।

kim āsravān yathābhūtaṃ prajānāti । kāmāsravo bhavāsravo avidyāsravaḥ । evam āsravān yathābhūtaṃ prajānāti ।

kim āsravasamudayaṃ yathābhūtaṃ prajānāti । avidyāsamudayād āsravasamudayaḥ । ayam āsravasamudayaḥ । evam āsravasamudayaṃ yathābhūtaṃ prajānāti ।

kim āsravanirodhaṃ yathābhūtaṃ prajānāti । avidyānirodhād āsravanirodhaḥ । evam āsravanirodhaṃ yathābhūtaṃ prajānāti ।

kim āsravanirodhagāminīṃ pratipadaṃ yathābhūtaṃ prajānāti । āryāṣṭāṅgo mārgaḥ pūrvavat ।

yataś cāryaśrāvaka evam āsravān yathābhūtaṃ prajānāti । āsravasamudayam āsravanirodham āsravanirodhagāminīṃ pratipadaṃ yathābhūtaṃ prajānāti ।

iyatāryaśrāvako asmin dharmavinaye dṛṣṭisampannaś ca bhavati pūrvavat ।

kin nv āyuṣmañ chāriputra eṣa eva paryāyaḥ । syād āyuṣman mahākoṣṭhila anyo'pi ।

yataś cāryaśrāvako duḥkhaṃ yathābhūtaṃ prajānāti । duḥkhasamudayaṃ duḥkhanirodhaṃ duḥkhanirodhagāminīṃ pratipadaṃ yathābhūtaṃ prajānāti ।

kiṃ duḥkhaṃ yathābhūtaṃ prajānāti । jarā duḥkham । maraṇaṃ duḥkham । priyaviprayogo duḥkham । apriyasaṃprayogo duḥkham । yad apīcchate paryeṣamāṇo na labhate tad api duḥkham । saṃkṣiptena pañcopādānaskandhā duḥkham । evaṃ duḥkhaṃ yathābhūtaṃ prajānāti ।

kiṃ duḥkhasamudayaṃ yathābhūtaṃ prajānāti । tṛṣṇā paunarbhavikī pūrvavat । ayaṃ duḥkhasamudayaḥ । evaṃ duḥkhasamudayaṃ yathābhūtaṃ prajānāti ।

kiṃ duḥkhanirodhaṃ yathābhūtaṃ prajānāti । yad asyā eva tṛṣṇāyāḥ paunarbhavikyāḥ pūrvavat । ayaṃ duḥkhanirodhaḥ । evaṃ duḥkhanirodhaṃ yathābhūtaṃ prajānāti ।

kiṃ duḥkhanirodhagāminīṃ pratipadaṃ yathābhūtaṃ prajānāti । āryāṣṭāṅgomārgaḥ pūrvavat । iyaṃ duḥkhanirodhagāminī pratipat । evaṃ duḥkhanirodhagāminīṃ pratipadaṃ yathābhūtaṃ prajānāti ।

iyatāryaśrāvako asmin dharmavinaye dṛṣṭisampannaś ca bhavati pūrvavat ।

kin nv āyuṣmañ chāriputra eṣa eva paryāyaḥ । syād āyuṣman mahākoṣṭhila anyo api ।

yataś cāryaśrāvako jarāmaraṇaṃ yathābhūtaṃ prajānāti । jarāmaraṇasamudayaṃ jarāmaraṇanirodhaṃ jarāmaraṇanirodhagāminīṃ pratipadaṃ yathābhūtaṃ prajānāti ।

kiṃ jarāmaraṇaṃ yathābhūtaṃ prajānāti । pūrvavad yathā ādisūtre ।

kiṃ jarāmaraṇasamudayaṃ yathābhūtaṃ prajānāti । jātisamudayāj jarāmaraṇasamudayaḥ ।

evaṃ jātinirodhāj jarāmaraṇanirodhaḥ ।

āryāṣṭāṅgo mārgaḥ pūrvavat ।

yataś cāryaśrāvaka evaṃ jarāmaraṇaṃ yathābhūtaṃ prajānāti । jarāmaraṇasamudayaṃ jarāmaraṇanirodhaṃ jarāmaraṇanirodhagāminīṃ pratipadaṃ yathābhūtaṃ prajānāti ।

iyatāryaśrāvako asmin dharmavinaye dṛṣṭisampannaś ca bhavati pūrvavat ।

evaṃ jātir bhava upādānaṃ tṛṣṇā vedanā sparśaḥ ṣadāyatanaṃ nāmarūpaṃ vijñānaṃ saṃskārāḥ ।

yataś cāryaśrāvakaḥ saṃskārān yathābhūtaṃ prajānāti । saṃskārasamudayaṃ saṃskāranirodhaṃ saṃskāranirodhagāminīṃ pratipadaṃ yathābhūtaṃ prajānāti ।

kiṃ saṃskārān yathābhūtaṃ prajānāti । kāyasaṃskāro vāksaṃskāro manaḥsaṃskāraḥ ।

kiṃ saṃskārasamudayaṃ yathābhūtaṃ prajānāti । avidyāyāḥ samudayāt saṃskārasamudayaḥ । ayaṃ saṃskārasamudayaḥ । evaṃ saṃskārasamudayaṃ yathābhūtaṃ prajānāti ।

kiṃ saṃskāranirodhaṃ yathābhūtaṃ prajānāti । avidyāyā nirodhāt saṃskāranirodhaḥ । ayaṃ saṃskāranirodhaḥ ।

kiṃ saṃskāranirodhagāminīṃ pratipadaṃ yathābhūtaṃ prajānāti । āryāṣṭāṅgo mārgaḥ pūrvavat ।

yataś cāyuṣman mahākoṣṭhila āryaśrāvaka evaṃ saṃskārān yathābhūtaṃ prajānāti saṃskārasamudayaṃ saṃskāranirodhaṃ saṃskāranirodhagāminīṃ pratipadaṃ yathābhūtaṃ prajānāti ।

iyatāryaśrāvako asmin dharmavinaye dṛṣṭisaṃpannaś ca bhavati । ṛjvyā ca dṛṣṭyā samanvāgato bhavati । buddhe cāvetyaprasādena samanvāgato bhavati । āgata imaṃ saddharmam upagata imaṃ saddharmam avaiti saddharmam ity ucyate ।

kin nv āyuṣmañ chāriputra eṣa eva paryāyaḥ ।

atisarasy atisarasy āyuṣman mahākoṣṭhila । na śakṣyase praśnān āparyantam udgṛhītuṃ yataś caryaśrāvakasyāvidyā viraktā bhavati vidyotpannā ।

atha kin nv asyottare karaṇīyam iti tau satpuruṣāv anyonyabhāṣitam abhinandyānumodya utthāyāsanāt prakrāntau ।।

bhūtam idam

tatra bhagavān āyuṣmantaṃ śāriputram āmantrayati ।

uktam idaṃ śāriputra mayā parāyaṇeṣv ajitapraśneṣu ।

ye ca saṅkhyātadharmāṇi ye ca śaikṣāḥ pṛthagvidhāḥ । teṣāṃ me nipakasyeryāṃ pṛṣṭaḥ prabrūhi māriṣa ।।

ke śāriputra śaikṣāḥ ke ca saṅkhyātadharmāṇi ।

evam ukta āyuṣmāñ chāriputras tūṣṇī ।

dvir api trir api bhagavān āyuṣmantaṃ śāriputram idam avocat ।

uktam idaṃ śāriputra mayā parāyaṇesv ajitapraśneṣu ।

ye ca saṅkhyātadharmāḥ pūrvavat ।

dvir api trir apy āyuṣmāñ chāriputras tūṣṇīm abhūt ।

tatra bhagavān āyuṣmantaṃ śāriputram āmantrayati ।

bhūtam idaṃ śāriputra ।

evam etad bhūtaṃ bhadanta । bhūtasya bhadanta bhikṣur nirvide virāgāya nirodhāya pratipanno bhavati ।

tadāhārasaṃbhavaḥ । tadāhārasaṃbhavasya bhikṣur nirvide virāgāya nirodhāya pratipanno bhavati ।

tadāhāranirodha iti । yad bhūtaṃ tan nirodhadharmam iti viditvā nirodhadharmasya bhikṣur nirvide virāgāya nirodhāya pratipanno bhavati ।

ima ucyante śaikṣāḥ ।

bhūtam idaṃ śāriputra ।

evam etad bhūtaṃ bhadanta । bhūtasya bhadanta bhikṣur nirvide virāgāya nirodhāyānupādāyāsravebhyaḥ samyaksuvimuktacitto bhavati ।

tadāhārasaṃbhavaḥ । tadāhārasaṃbhavasya bhikṣur nirvide virāgāya nirodhāyānupādāyāsravebhyaḥ samyaksuvimuktacitto bhavati ।

tadāhāranirodha iti । yad bhūtaṃ tan nirodhadharmam iti viditvā nirodhadharmasya bhikṣur nirvide virāgāya nirodhāyānupādāyāsravebhyaḥ samyaksuvimuktacitto bhavati ।

ima ucyante saṅkhyātadharmāṇaḥ ।

evam etac cchāriputra bhūtam । evam etac cchāriputra bhūtasya bhikṣur nirvide virāgāya pūrvavad yāvat saṅkhyātadharmāṇaḥ ।

atha bhagavān utthāyāsanād vihāraṃ prāviśat pratisaṃlayanāya ।

athāyuṣmāñ chāriputro aciraprakrāntaṃ bhagavantaṃ viditvā bhikṣūn āmantrayati ।

apratisaṃviditaṃ mām āyuṣmanto bhagavān etaṃ prathamaṃ praśnaṃ pṛṣṭavān । tasya me abhūd apūrvaṃ dhandhāyitatvam ।

yataś ca me bhagavāṃs tat prathamaṃ praśnavyākaraṇam abhyanumoditavān tasya me etad abhavat ।

sacet kevalikāṃ rātriṃ bhagavān etam evārtham anyaiḥ padair anyair vyañjanaiḥ praśnaṃ pṛcchet kevalikām apy ahaṃ rātriṃ bhagavata etam evārtham anyaiḥ padair anyair vyañjanaiḥ praśnaṃ pṛṣṭo vyākuryām ।

saced ekam divasam । saptāpi rātridivasāni bhagavān mām etam evārtham anyaiḥ padair anyair vyañjanaiḥ praśnaṃ pṛcchet । saptāpy ahaṃ rātridivasāni bhagavata etam evārtham anyaiḥ padair anyair vyañjanaiḥ praśnaṃ pṛṣṭo vyākuryām ।

athānyataro bhikṣur yena bhagavāṃs tenopajagāma । upetya bhagavatpādau śirasā vanditvaikānte asthāt । ekāntasthitaḥ sa bhikṣur bhagavantam idam avocat ।

āyuṣmatā bhadanta śāriputreṇa udārārṣahī vāg bhāṣitaikāṃśa udgṛhītaḥ pariṣadi samyaksiṃhanādo nāditaḥ ।

apratisaṃviditaṃ mām āyuṣmanto bhagavān etaṃ pūrvavat ।

sacet kevalikām apy ahaṃ rātrim āyuṣmantaṃ śāriputram etam evārtham anyaiḥ padair anyair vyañjanaiḥ praśnaṃ pṛccheyaṃ yāvat saptāpi rātridivasāni śāriputra etam evārtham anyaiḥ padair anyair vyañjanaiḥ praśnaṃ pṛṣṭo vyākuryāt ।

tathā hi śāriputrasya bhikṣor dharmadhātuḥ supratividdhaḥ । abhavya 

magadheṣu nidānam ।

traya ime bhikṣavo dharmāḥ saṃvidyante aniṣṭā akāntā amanāpā lokasya । tadyathā vyādhir jarā maraṇam । ime cet trayo dharmā aniṣṭā akāntā amanāpā lokasya nābhaviṣyan tathāgatā arhantaḥ samyaksaṃbuddhā loke na utpatsyante supraveditasya dharmavinayasya prakāśanāya ।

yasmāt tu vyādhir jarā maraṇam ime trayo dharmā aniṣṭā akāntā amanāpā lokasya bhavanti tasmāt tathāgatā arhantaḥ samyaksaṃbuddhā loke utpadyante supraveditasya dharmavinayasya prakāsanāya ।

trīn dharmān aprahāya abhavyo vyādhiṃ jarāṃ maraṇaṃ prahātum । tadyathā rāgadveṣamoham । imāṃs trīn dharmān aprahāya abhavyovyādhiṃ jarāṃ maraṇaṃ prahātum ।

trīn dharmān aprahāya abhavyo rāgadveṣamohaṃ prahātum । tadyathā satkāyadṛṣṭiṃ śīlavrataparāmarśaṃ vicikitsām । imāṃs trīn dharmān aprahāya abhavyo rāgadveṣamohaṃ prahātum ।

trīn dharmān aprahāya abhavyo satkāyadṛṣṭiṃ śīlavrataparāmarśaṃ vicikitsāṃ ca prahātum । ayoniśo manasikāraṃ kumārgasevanāṃ līnacittatāṃ ca । imāṃs trīn dharmān aprahāya abhavyo satkāyadṛṣṭiṃ śilavrataparāmarśaṃ vicikitsāṃ ca prahātum ।

trīn dharmān aprahāya abhavyo ayoniśo manasikāraṃ kumārgasevanāṃ līcacittatāṃ ca prahātum ।
muṣṭasmṛtitām asaṃprajanyaṃ vikṣepaṃ ca । imāṃs trīn dharmānaprahāya abhavyo ayoniśo manasikāraṃ kumārgasevanāṃ līnacittatāṃ ca prahātum ।
trīn dharmān aprahāya abhavyo muṣṭasmṛtitām asaṃprajanyaṃ vikṣepaṃ ca prahātum । auddhatyam asaṃvaraṃ duḥśīlaṃ ca । imāṃs trīn dharmān aprahāya abhavyo muṣṭasmṛtitām asaṃprajanyaṃ vikṣepaṃ ca prahātum ।

trīn dharmān aprahāya abhavyo auddhatyam asaṃvaraṃ duḥśīlaṃ ca prahātum । āśraddhyam avadānyatāṃ kausīdyam । imāṃs trīn dharmān aprahāya abhavyo auddhatyam asaṃvaraṃ duḥśīlaṃ ca prahātum ।

trīn dharmān aprahāya abhavyo āśraddhyam avadānyatāṃ kausīdyaṃ prahātum ।
āryāṇām adarśanakāmatām āryasya dharmasya aśravaṇakāmatām upālaṃbhacittatāṃ ca । imāṃs trīn dharmān aprahāya abhavyo āśraddhyam avadānyatāṃ kausīdyaṃ prahātum ।
trīn dharmān aprahāya abhavyo āryāṇām adarśanakāmatām āryasya dharmasya aśravaṇakāmatām upālaṃbhacittatāṃ ca prahātum ।
anādaryaṃ daurvacasyaṃ pāpamitratāṃ ca । imāṃs trīn dharmān aprahāya abhavyo āryāṇām adarśanakāmatām āryasya dharmasya aśravaṇakāmatām upālaṃbhacittatāṃ ca prahātum ।
trīn dharmān aprahāya abhavyo anādaryaṃ daurvacasyaṃ pāpamitratāṃ ca prahātum ।
āhrīkyam anapatrāpyaṃ pramādam । imāṃs trīn dharmān aprahāya abhavyo anādaryaṃ daurvacasyaṃ pāpamitratāṃ ca prahātum ।
tat kasmād dhetoḥ । ahrīmān anapatrāpī pramatto bhavati । sa pramattaḥ sann anādaro bhavati । sa anādaraḥ samānaḥ pāpamitro bhavati । sa pāpamitraḥ samānaḥ o bhavaty upālaṃbhacitto bhavati । sa upālaṃbhacittaḥ samāno aśraddho bhavati । so aśraddhaḥ samāno bhavati । sa samānaḥ duḥśīlo bhavati । sa auddhatyakāmaḥ । sa muṣṭasmṛtitām asaṃprajanyaṃ vikṣepaṃ līnacitto bhavati । sa līnacittaḥ samāno vicikitsāṃ satkāyadṛṣṭiṃ ca niviśati । śīlavrataṃ parāmṛśati । atīrṇakāṅkṣaḥ samānaḥ sarāgadveṣamoho bhavati । avītarāgadveṣamoho abhavyo vyādhim jarāṃ maraṇam apakrāmitum ।

trīṃs tu dharmān prahāya bhavyo vyādhiṃ jarāṃ maraṇaṃ prahātum ।
rāgadveṣamohān । imāṃs trīn dharmān prahāya bhavyo vyādhiṃ jarāṃ maraṇaṃ prahātum ।
trīṃs tu dharmān prahāya bhavyo rāgadveṣamohān prahātum । satkāyadṛṣṭiṃ śīlavrataparāmarśaṃ vicikitsām । imāṃs trīn dharmān prahāya bhavyorāgadveṣamohān prahātum ।

trīṃs tu dharmān prahāya bhavyaḥ satkāyadṛṣṭiṃ śīlavrataparāmarśaṃ vicikitsāṃ ca prahātum । ayoniśo manasikāraṃ kumārgasevanāṃ līnacittatāṃ ca । imāṃs trīn dharmān prahāya bhavyaḥ satkāyadṛṣṭiṃ śīlavrataparāmarśaṃ vicikitsāṃ ca prahātum ।

trīṃs tu dharmān prahāya bhavyo ayoniśo manasikāraṃ kumārgasevanāṃ līnacittatāṃ ca prahātum ।
muṣṭasmṛtitām asaṃprajanyaṃ vikṣepaṃ ca । imāṃs trīn dharmān prahāya bhavyo ayoniśo manasikāraṃ kumārgasevanāṃ līnacittatāṃ ca prahātum ।