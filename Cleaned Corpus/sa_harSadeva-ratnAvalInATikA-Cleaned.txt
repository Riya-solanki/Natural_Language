Harṣadeva Ratnāvalīnāṭikā

harṣadeva ratnāvalīnāṭikā

pādāgrasthitayā muhuḥ stanabhareṇānītayā namratāṃ śaṃbhoḥ saspṛhalocanatrayapathaṃ yāntyā tadārādhane । hrīmatyā śirasīhitaḥ sapulakasvedodgamotkampayā viśliṣyan kusumāñjalir girijayā kṣipto antare pātu vaḥ ।। autsukyena kṛtatvarā sahabhuvā vyāvartamānā hriyā tais tair bandhuvadhūjanasya vacanair nītābhimukhyaṃ punaḥ । dṛṣṭvāgre varam āttasādhvasarasā gaurī nave saṃgame saṃrohatpulakā hareṇa hasatā śliṣṭā śivāyāstu vaḥ ।। krodheddhair dṛṣtipātais tribhir upaśamitā vahnayo amī trayo api trāsārtā ṛtvijo adhaś capalagaṇahṛtoṣṇīṣapaṭṭāḥ patanti । dakṣaḥ stautyasya patnī vilapati kṛpaṇaṃ vidrutaṃ cāpi devaiḥ śaṃsan nityāttahāso makhamathanavidhau pātu devyai śivo vaḥ ।। jitam uḍupatinā namaḥ surebhyo dvijavṛṣabhā nirupadravā bhavantu । bhavatu ca pṛthivī samṛddhasasyā pratapatu candravapur narendracandraḥ ।। 

nāndyante sūtradhāraḥ । adyāhaṃ vasantotsave sabahumānam āhūya nānādigdeśāgatena rājñaḥ śrīharṣadevasya pādapadmopajīvinā rājasamūhenokto yathā । asmatsvāminā śrīharṣadevenāpūrvavasturacanālaṅkṛtā ratnāvalī nāma nāṭikā kṛtety asmābhiḥ śrotraparamparayā śrutā na tu prayogato dṛṣṭā । tat tasyaiva rājñaḥ sakalajanahṛdayāhlādino bahumānād asmāsu cānugrahabuddhyā yathāvat prayogeṇa tvayā nāṭayitavyeti । tad yāvad idānīṃ nepathyaracanāṃ kṛtvā yathābhilaṣitaṃ saṃpādayāmi । parikramyāvalokya ca । āvarjitāni sakalasāmājikānāṃ manāṃsīti me niścayaḥ । śrīharṣo nipuṇaḥ kaviḥ pariṣad apy eṣā guṇagrāhiṇī loke hāri ca vatsarājacaritaṃ nāṭye ca dakṣā vayaṃ । vastv ekaikam apīha vāñchitaphalaprāpteḥ padaṃ kiṃ punar madbhāgyopacayād ayaṃ samuditaḥ sarvo guṇānāṃ gaṇaḥ ।। tad yāvad ahaṃ gṛhaṃ gatvā gṛhiṇīm āhūya saṃgītakam anutiṣṭhāmi । parikramya nepathyābhimukham avalokya ca । idam asmadīyaṃ gṛham । yāvat praviśāmi । ārye । praviśya naṭī । iamhi । ko ṇioo aṇuciṭṭhīadu tti । ārye । ratnāvalīdarśanotsuko ayaṃ rājalokaḥ । tad gṛhyatāṃ nepathyam । sodvegam । ṇiccinto dāṇiṃ si tumaṃ । tā kīsa ṇa ṇaccasi । mama uṇa mandabhāiṇīe ekkā jjevva duhidā । sā vi tae kahiṃ pi desantare diṇṇā । dūraṭṭhideṇa jāmāduṇā se pāṇiggahaṇaṃ kadhaṃ bhavissadi tti imāe cintāe appā vi ṇa me paḍibhādi । kiṃ uṇa ṇaccidavvaṃ । sūtradhāraḥ । dūrasthitenety alam udvegena । dvīpād anyasmād api madhyād api jalanidher diśo apy antāt । ānīya jhaṭiti ghaṭayati vidhir abhimatam abhimukhībhūtaḥ ।। sādhu bharataputra sādhu । kaḥ saṃdehaḥ । dvīpād anyasmād iti punaḥ paṭhati । sūtradhāraḥ । ākarṇya nepathyābhimukham avalokya ca । ārye । kim ataḥ paraṃ vilambase । nanv ayaṃ mama kanīyān bhrātā gṛhītayaugandharāyaṇabhūmikaḥ prāpta eva । nepathyagrahaṇāya sajjībhavāva । iti prastāvanā ।

tataḥ praviśati yaugandharāyaṇaḥ । evam etat । dvīpād anyasmād iti punaḥ paṭhati । anyathā kva siddhādeśapratyayaprārthitāyāḥ siṃhaleśvaraduhituḥ samudre pravahaṇabhaṅganimagnāyāḥ phalakāsādanaṃ kva ca kauśāmbīyena vaṇijā siṃhalebhyaḥ pratyāgacchatā tadavasthāyāḥ saṃbhāvanaṃ ratnamālācihnāyāś cehānayanam । sarvathā spṛśanti naḥ svāminam abhyudayāḥ । mayāpi caināṃ devīhaste sagauravaṃ nikṣipatā yuktam evānuṣṭhitam । bābhravyo api kañcukī vasubhūtinā siṃhaleśvarāmātyena saha kathaṃ katham api samudrād uttīrya kosalocchittaye gatasya rumaṇvato milita iti । tad evaṃ niṣpannaprāyam api prayojanaṃ na me dhṛtim āvahati । kaṣṭo ayaṃ khalu bhṛtyabhāvaḥ । prārambhe asmin svāmino vṛddhihetau daivenetthaṃ dattahastāvalambe । siddher bhrāntir nāsti satyaṃ tathāpi svecchācārī bhīta evāsmi bhartuḥ ।। nepathye kalakalaḥ । yaugandharāyaṇaḥ । aye । yathāyam abhihanyamānamṛdumṛdaṅgānugatasaṃgītamadhuraḥ puraḥ paurāṇām uccarati carcarīdhvanis tathā tarkayāmi । madanamahamahīyāṃsaṃ purajanapramodam avalokayituṃ prāsādābhimukhaṃ prasthito deva iti । aye katham । adhirūḍha eva devaḥ prāsādaṃ । ya eṣa viśrāntavigrahakatho ratimāñ janasya citte vasan priyavasantaka eva sākṣāt । paryutsuko nijamahotsavadarśanāya vatseśvaraḥ kusumacāpa ivābhyupaiti ।। tad yāvad gṛhaṃ gatvā kāryaśeṣaṃ cintayāmi । iti niṣkrāntaḥ ।

tataḥ praviśaty āsanastho gṛhītavasantotsavaveṣo rājā vasantakaś ca । sādaram । vidūṣakaḥ । rājā । rājyaṃ nirjitaśatru yogyasacive nyastaḥ samasto bharaḥ samyakpālanalālitāḥ praśamitāśeṣopasargāḥ prajāḥ । pradyotasya sutā vasantasamayas tvaṃ ceti nāmnā dhṛtiṃ kāmaḥ kāmam upaitv ayaṃ mama punar manye mahān utsavaḥ ।। vidūṣakaḥ । bho vaassa । ahaṃ uṇa jāṇāmi । ṇa bhavado ṇa kāmadevassa mama jjevva ekkassa bamhaṇassa aaṃ maaṇamahūsavo tti jeṇa piavaasseṇa tumaṃ ti mantīadi । vilokya । pekkha dāva imassa mahumattakāmiṇījaṇasaaṅgāhagahidaṇaccantaṇāarajaṇajaṇidakodūhalassa samantado saṃvuttamaddaluddāmacaccarīsaddamuhararacchāmuhasohiṇo paiṇṇapaḍavāsapuñjapiñjarijjantadahadisāmuhassa sasirīattaṇaṃ maaṇamahūsavassa । saharṣaṃ samantād avalokya । parāṃ koṭim adhirohati pramodaḥ puraḥ paurānām । kīrṇaiḥ piṣṭātakaughaiḥ kṛtadivasamukhaiḥ kuṅkumakṣodagaurair hemālaṅkārabhābhir bharanamitaśikhaiḥ śekharaiḥ kaiṅkirātaiḥ । eṣā veṣābhilakṣyasvavibhavavijitāśeṣavitteśakośā kauśāmbī śātakumbhadravakhacitajanevaikapītā vibhāti ।।dhārāyantravimuktasaṃtatapayaḥpūraplute sarvataḥ sadyaḥ sāndravimardakardamakṛtakrīḍe kṣaṇam prāṅgaṇe । uddāmapramadākapolanipatatsindūrarāgāruṇaiḥ saindūrīkriyate janena caraṇanyāsaiḥ puraḥ kuṭṭimam ।। vilokya । edaṃ pi dāva suviaḍḍhajaṇāpūridasiṅgaajalapahāramukkasikkāramaṇoharaṃ vāravilāsiṇījaṇavilasidaṃ avaloedu piavaasso । rājā । vayasya । samyag dṛṣṭaṃ tvayā । kutaḥ । 
asmin prakīrṇapaṭavāsakṛtāndhakāre
dṛṣṭo manāṅ maṇivibhūṣaṇaraśṃijālaiḥ ।
pātālam udyataphaṇākṛtiśṛṅgako ayaṃ
mām adya saṃsmarayatīva bhujaṅgalokaḥ ।।

vidūṣakaḥ । bho vaassa । esā khu maaṇiā maaṇasarisaṃ vasantāhiṇaaṃ ṇaccantī cūdaladiāe saha ido jjevva āacchadi ।

tataḥ praviśato madalīlāṃ nāṭayantyau dvipadīkhaṇḍaṃ gāyantyau cetyau ।
madanikā gāyati ।
kusumāuhapiadūao maulāiabahucūao ।
siḍhiliamāṇaggahaṇao vāai dāhiṇapavaṇao ।।

virahavivaḍḍhiasoao kaṅkhiapiaaṇamelao ।
paḍivālaṇaasamatthao tammai juvaīsatthao ।।

iha paḍhamaṃ mahumāso jaṇassa hiaāi kuṇai mauāiṃ ।
pacchā vijjhai kāmo laddhappasarehi kusumabāṇehiṃ ।।

rājā । aho madhuro ayam āsāṃ nirbharaḥ krīḍārasaḥ । 
srastaḥ sragdāmaśobhāṃ tyajati viracitām ākulaḥ keśapāśaḥ
kṣībāyā nūpurau ca dviguṇataram imau krandataḥ pādalagnau ।
vyastaḥ kampānubandhād anavaratam uro hanti hāro ayam asyāḥ
krīḍantyāḥ pīḍayeva stanabharavinamanmadhyabhaṅgānapekṣam ।।

vidūṣakaḥ । ahaṃ pi edāṇaṃ baddhapariarāṇaṃ majjhe ṇaccanto maaṇamahūsavaṃ māṇaissaṃ । vayasya । vidūṣakaḥ । jaṃ bhavaṃ āṇavedi । ity utthāya ceṭyor madhye nṛtyati । mama vi edaṃ caccariṃ sikkhāvehi । ae hadāsa । vidūṣakaḥ । kiṃ khu edaṃ । hadāsa । duvadīkhaṇḍaṃ kkhu edaṃ । vidūṣakaḥ । kiṃ ediṇā khaṇḍeṇa modaā karīanti । vihasya । paḍhīadi kkhu edaṃ । saviṣādam । jai paḍhīadi tā alaṃ ediṇā । varaṃ piavaassassa jjevva saāsaṃ gamissaṃ । iti gantum udyataḥ । ubhe । hadāsa । idha jjevva kīlamha । iti ubhe vidūṣakaṃ bahuvidham ākarṣataḥ । vidūṣakaḥ । hastam ākṛṣya prapalāyya rājānam upasṛtya । vaassa । rājā । cūtalatikā । ciraṃ khu amhehiṃ kīlidaṃ । ṇivedemha dāva bhaṭṭiṇīe saṃdesaṃ mahārāassa । ehi । parikramyopasṛtya ca । jaadu jaadu bhaṭṭā । ity ardhokte lajjāṃ nāṭayantyau । viṇṇavedi । saharṣaṃ vihasya sādaram । nanv ājñāpayatīty eva ramaṇīyaṃ viśeśato adya madanamahotsave । kim ājñāpayati devīti । ā dāsīe dhīe । cetyau । evvaṃ bhaṭṭiṇī viṇṇavedi jadhā । ajja mae maarandujjāṇaṃ gadua rattāsoasaṃṭhidassa bhaavado kusumāuhassa pūā ṇivvattidavvā । tattha ajjautteṇa saṃṇihideṇa hodavvaṃ ti । rājā । kiṃ vyaktavyam । utsavād utsavāntaram āpatitam । vidūṣakaḥ । tahiṃ jevva gacchamha jeṇa tahiṃ gadassa mama vi bamhaṇassa sotthivāaṇaṃ kiṃ pi bhavissadi । madanike । gamyatāṃ devyai nivedayituṃ । ayam aham āgata eva makarandodyānam iti । jaṃ bhaṭṭā āṇavedi । rājā । ehi । ity utthāya prāsādāvataraṇaṃ nāṭayataḥ । vayasya । ādeśaya makarandodyānasya mārgam । vidūṣakaḥ । iti parikrāmataḥ । agrato avalokya । edaṃ maarandujjāṇaṃ । pavisamha । vidūṣakaḥ । bho mahārāa । edaṃ taṃ malaamārudandolidamaulantasahaāramañjarīreṇupaḍalapaḍibaddhapaḍavidāṇaṃ mattamahuaraṇiaramukkajhaṅkāramilidamahuradarakoilālāvasaṃgīdasuhāvahaṃ tuha āgamaṇadaṃsidāaraṃ via maarandujjāṇaṃ lakkhīadi । tā avaloedu piavaasso । rājā । aho ramyatā makarandodyānasya । iha hi udyadvidrumakāntibhiḥ kisalayais tāmrāṃ tviṣaṃ bibhrato bhṛṅgālīvirutaiḥ kalair aviśadavyāhāralīlābhṛtaḥ । ghūrṇanto malayānilāhaticalaiḥ śākhāsamūhair muhur bhrāntiṃ prāpya madhuprasaṅgam adhunā mattā ivāmī drumāḥ ।। api ca ।mūle gaṇḍūṣasekāsava iva bakulair vamyate puṣpavṛṣtyā madhvātāmre taruṇyā mukhaśaśini cirāc campakāny adya bhānti । ākarṇyāśokapādāhatiṣu ca raṇatāṃ nirbharaṃ nūpurāṇāṃ jhaṅkārasyānugītair anukaraṇam ivārabhyate bhṛṅgasārthaiḥ ।। vidūṣakaḥ । bho vaassa । ṇa ede mahuarā ṇeurasaddaṃ aṇuharanti । ṇeurasaddo jjevva eso devīe pariaṇassa । vayasya । samyag avadhāritam । tataḥ praviśati vāsavadattā kāñcanamālā sāgarikā vibhavataś ca parīvārāḥ । hañje kañcanamāle । ādesehi maarandujjāṇamaggaṃ । kāñcanamālā । vāsavadattā । hañje kañcaṇamāle । adha kettia dūre dāṇiṃ so rattāsoapāavo jahiṃ mae bhaavado maaṇassa pūā ṇivvattidavvā । kāñcanamālā । āsaṇṇo jjevva । kiṃ ṇa pekkhadi bhaṭṭiṇī । iaṃ khu ṇirantarubbhiṇṇakusumasohiṇī bhaṭṭiṇīe parigahidā māhavīladā । esā khu avarā ṇomāliāladā jāe aālakusumasamuggamasaddhālueṇa bhaṭṭiṇā appā āāsīadi । tā edaṃ adikkamia dīsadi jjevva so rattāsoapāavo jahiṃ devī pūaṃ ṇivvattaissadi । tā ehi । kāñcanamālā । sarvāḥ parikrāmanti । aaṃ so rattāsoapāavo jahiṃ pūaṃ nivvattaissaṃ । teṇa hi me pūāṇimittāiṃ uvaaraṇāiṃ uvaṇehi । sāgarikā । bhaṭṭiṇi । edaṃ savvaṃ sajjaṃ । vāsavadattā । aho pamādo pariaṇassa । jassa daṃsaṇapadhādo rakkhīadi tassa jjevva diṭṭhigoaraṃ paḍidā bhave । bhodu evvaṃ dāva । hañje sāarie । kīsa tumaṃ ajja maaṇamahūsavaparāhīṇe pariaṇe sāriaṃ ujjhia idha āadā । tā tahiṃ jevva lahuṃ gaccha । edaṃ pi savvaṃ pūovaaraṇaṃ kañcaṇamālāe hatthe samappehi । sāgarikā । jaṃ bhaṭṭiṇī āṇavedi । tathā kṛtvā kati cit padāni gatvātmagatam । sāriā mae susaṃgadāe hatthe samappidā । evvaṃ pi atthi me kodūhalaṃ pekkhiduṃ । kiṃ jadhā tādassa anteure bhaavaṃ aṇaṅgo accīadi idha vi tadhā jevva kiṃ vā aṇṇadha tti । tā alakkhidā bhavia pekkhissaṃ । parikramyāvalokya ca । jāva idha pūāsamao bhodi tāva ahaṃ pi bhaavantaṃ maaṇaṃ jevva pūiduṃ kusumāiṃ avaciṇissaṃ । iti kusumāvacayaṃ nāṭayati । vāsavadattā । paḍiṭṭhāvehi bhaavantaṃ pajjuṇṇaṃ । jaṃ bhaṭṭiṇī āṇavedi । vidūṣakaḥ । parikramyāvalokya ca । bho vaassa । jadhā vīsanto ṇeurasaddo tadhā takkemi । āadā devī asoamūlaṃ ti । vayasya । samyag avadhāritam । paśya । eṣā 
kusumasukumāramūrtir dadhatī niyamena tanutaraṃ madhyam ।
ābhāti makaraketoḥ pārśvasthā cāpayaṣtir iva ।।

tad ehi । upasṛtya । vāsavadattā । kadhaṃ । jaadu jaadu ajjautto । alaṅkaredu imaṃ desaṃ āsaṇapaḍiggaheṇa । edaṃ āsaṇaṃ । ettha uvavisadu ajjautto । rājā nāṭyenopaviśati । bhaṭṭiṇi । sahatthadiṇṇakusumakuṅkumacandaṇathāsaehiṃ sohidaṃ kadua rattāsoapāavaṃ accīadu bhaavaṃ pajjuṇṇo । vāsavadattā । teṇa uvaṇehi me pūovaaraṇāiṃ । kāñcanamālopanayati । vāsavadattā tathā karoti । rājā । pratyagramajjanaviśeṣaviviktakāntiḥ kausumbharāgarucirasphuradaṃśukāntā । vibhrājase makaraketanam arcayantī bālapravālaviṭapiprabhavā lateva ।।spṛṣṭas tvayaiṣa dayitesmarapūjāvyāpṛtena hastena । udbhinnāparamṛdutara-kisalaya iva lakṣyate aśokaḥ ।। anaṅgo ayam anaṅgatvam adya nindiṣyati dhruvam । yad anena na saṃprāptaḥ pāṇisparśotsavas tava ।। bhaṭṭiṇi । accido bhaavaṃ pajjuṇṇo । tā karehi bhaṭṭiṇo pūāsakkāraṃ । teṇa hi uvaṇehi me kusumāiṃ vilevaṇaṃ ca । bhaṭṭiṇi । edaṃ savvaṃ sajjaṃ । vāsavadattā nāṭyena rājānaṃ pūjayati । sāgarikā gṛhītakusumā । haddhī haddhī । kusumalohākkhittahiaāe adiciraṃ mae kadaṃ । tā imiṇā sinduvāraviḍavena vāridā bhavia pekkhāmi । vilokya । paccakkho jjevva bhaavaṃ kusumāuho pūaṃ paḍicchadi । tā ahaṃ pi imehiṃ kusumehiṃ idhaṭṭhidā jevva bhaavantaṃ kusumāuhaṃ pūaissaṃ । iti kusumāni prakṣipati । ṇamo de bhaavaṃ kusumāuha । amohadaṃsaṇo me bhavissasi । diṭṭhaṃ jaṃ daṭṭhavvaṃ । iti praṇamati । diṭṭho vi puṇo pekkhidavvo । tā jāva ṇa ko vi pekkhadi tāva jjevva gamissaṃ । iti niṣkrāmati । ajja vasantaa । saṃpadaṃ tumaṃ sotthivāaṇaṃ paḍiccha । vidūṣaka upasarpati । vāsavadattā । vilepanakusumābharaṇadānapūrvakam । ajja vasantaa । ity arpayati । saharṣaṃ gṛhītvā । nepathye vaitālikaḥ paṭhati । 
astāpāstasamastabhāsi nabhasaḥ pāraṃ prayāte ravāv
āsthānīṃ samaye samaṃ nṛpajanaḥ sāyantane saṃpatan ।
saṃpraty eva saroruhadyutim uṣaḥ pādāṃs tavāsevituṃ
prītyutkarṣakṛto dṛśām udayanasyendor ivodvīkṣate ।।

sāgarikā । parivṛtya rājānam avalokya saspṛham । kadhaṃ । aaṃ so rāā udaaṇo jassa ahaṃ tādeṇa diṇṇā । tā parapesaṇakarisidaṃ me sarīraṃ edassa daṃsaṇeṇa bahumadaṃ samvuttaṃ । katham । utsavāpahṛtacetobhiḥ saṃdhyātikramo apy asmābhir nopalakṣitaḥ । devi । 
udayataṭāntaritam iyaṃprācī sūcayati diṅ niśānātham ।
paripāṇḍunā mukhenapriyam iva hṛdayasthitaṃ ramaṇī ।।

devi । āvāsābhyantaraṃ praviśāva । sarva utthāya parikrāmanti । sāgarikā । patthidā devī । turidaṃ gamissaṃ । rājānaṃ saspṛhaṃ dṛṣṭvā niḥśvasya ca । haddhī haddhī । mandabhāinīe mae pekkhiduṃ pi ciraṃ ṇa pārido aaṃ jaṇo । iti niṣkrāntā । parikrāman । 
devi tvanmukhapaṅkajena śaśinaḥ śobhātiraskāriṇā
paśyābjāni vinirjitāni sahasā gacchanti vicchāyatām ।
śrutvā te parivāravāravanitāgītāni bhṛṅgāṅganā
līyante mukulāntareṣu śanakaiḥ saṃjātalajjā iva ।।

iti niṣkrāntāḥ sarve ।

iti prathamo aṅkaḥ ।

tataḥ praviśati śārikāpañjaravyagrahastā susaṃgatā । haddhī haddhī । adha kahiṃ dāṇiṃ mama hatthe imaṃ sāriaṃ ṇikkhivia gadā me piasahī sāariā bhavissadi । anyato dṛṣṭvā । esā khu ṇiuṇiā ido jjevva āacchadi । tataḥ praviśati nipuṇikā । uvaladdho kkhu mae bhaṭṭiṇo vuttanto । tā jāva gadua bhaṭṭiṇīe ṇivedemi । iti parikrāmati । halā ṇiuṇie । kahiṃ dāṇiṃ tumaṃ vimhaākhittahiaā via idhaṭṭhidaṃ maṃ avadhīria ido adikkamasi । nipuṇikā । susaṃgadā । suṭṭhu tae jāṇidaṃ । edaṃ khu mama vimhaassa kāraṇaṃ । ajja kila bhaṭṭā siripavvadādo āadassa sirikhaṇḍadāsaṇāmadheassa dhammiassa saāsādo aālakusumasaṃjaṇaṇadohalaṃ sikkhia attaṇo parigahidaṃ ṇomāliaṃ kusumasamiddhisohidaṃ karissadi tti edaṃ vuttantaṃ devīe ṇivediduṃ pesida mhi । tumaṃ uṇa kahiṃ patthidā । susaṃgatā । piasahiṃ sāariaṃ aṇṇesiduṃ । nipuṇikā । diṭṭhā mae sāariā gahidasamuggaacittaphalaavaṭṭiā kaalīharaṃ pavisantī । tā gaccha piasahiṃ । ahaṃ pi devīsaāsaṃ gamissaṃ । iti niṣkrānte ।

tataḥ praviśati gṛhītacitraphalakā madanāvasthāṃ nāṭayantī sāgarikā । hiaa । kiṃ imiṇā āāsamettaphalaeṇa dullahajaṇapatthaṇāṇubandheṇa । jeṇa jjevva diṭṭhametteṇa īdiso saṃtāvo vaṭṭadi puṇo vi taṃ jevva pekkhiduṃ ahilasasi tti aho de mūḍhadā । jammado pahudi saha saṃvaḍḍhidaṃ imaṃ jaṇaṃ pariccaia khaṇamettadaṃsaṇaparicidaṃ jaṇaṃ aṇuacchanto ṇa lajjasi । adha vā ko tuha doso । aṇaṅgasarapaḍaṇabhīdeṇa tae evvaṃ ajjhavasidaṃ । aṇaṅgaṃ dāva uvālahissaṃ । bhaavaṃ kusumāuha । ṇijjidasurāsuro bhavia itthījaṇaṃ paharanto ṇa lajjasi । savvadhā mama mandabhāiṇīe imiṇā duṇṇimitteṇa avassaṃ maraṇaṃ uvaṭṭhidaṃ । tā jāva ṇa ko vi idha āacchadi tāva ālekkhasamappidaṃ taṃ ahimadaṃ jaṇaṃ pekkhia jadhāsamīhidaṃ karissaṃ । sāvaṣṭambham ekamanā bhūtvā nāṭyena phalakaṃ gṛhītvā niḥśvas ya । jai vi adisaddhaseṇa vevadi aaṃ adimettaṃ me aggahattho tadhā vi tassa jaṇassa aṇṇo daṃsaṇovāo ṇatthi tti jadhā tadhā ālihia pekkhissaṃ । iti nāṭyena likhati । tataḥ praviśati susaṃgatā । edaṃ khu kaalīharaṃ । praviśyāvalokya ca savismayaṃ । kiṃ uṇa esā garuāṇurāākhittahiaā ālihantī ṇa maṃ pekkhadi । tā jāva diṭṭhipadhaṃ se pariharia ṇirūvaissaṃ । svairaṃ pṛṣṭhato asyāḥ sthitvā dṛṣṭvā ca saharṣam । kadhaṃ । sāhu sāarie sāhu । adha vā ṇa kamalāaraṃ vajjia rāahaṃsī aṇṇassiṃ ahiramadi । sāgarikā । ālihido mae eso । kiṃ uṇa ṇivaḍantabāhasalilā me diṭṭhī pekkhiduṃ ṇa pahavadi । ūrdhvam aśrūṇi saṃharantī susaṃgatāṃ dṛṣṭvottarīyeṇa pracchādayantī vilokya smitaṃ kṛtvā । susaṃgadā । ido uvavisa । upaviśya phalakaṃ dṛṣṭvā ca । ko eso tae ālihido । sahi । ṇaṃ pauttamahūsavo bhaavaṃ aṇaṅgo । susaṃgatā । aho de ṇiuṇattaṇaṃ । kiṃ uṇa suṇṇaṃ via cittaṃ paḍibhādi । tā ahaṃ pi ālihia radisaṇādhaṃ karissaṃ । vartikāṃ gṛhītvā nāṭyena likhati । sāgarikā । sahi । kīsa tae ahaṃ ettha ālihidā । susaṃgatā । kiṃ aāraṇe kuppasi । jādiso tae kāmadevo ālihido tādisī mae radī ālihidā । tā aṇṇadhāsaṃbhāviṇi kiṃ tuha ediṇā ālavideṇa । kadhehi savvaṃ vuttantaṃ । sāgarikā । ṇaṃ jāṇida mhi piasahīe । piasahi । mahadī khu me lajjā । tā tadhā karesu jadhā ṇa avaro ko vi edaṃ vuttantaṃ jāṇissadi । sahi । īdisassa kaṇṇaāraanassa avassaṃ jevva īdise vare ahilāseṇa hodavvaṃ । tadhā vi jadhā ṇa ko vi avaro edaṃ vuttantaṃ jāṇissadi tadhā karemi । edāe uṇa medhāviṇīe sāriāe ettha kāraṇeṇa hodavvaṃ । kadā vi esā imassa ālāvassa gahidakkharā kassa vi purado mantaissadi tti । sāgarikā । ado vi me adhiadaraṃ saṃtāvo vaṭṭadi । sāgarikāyā hṛdaye hastaṃ dattvā । samassasa samassasa । jāva imādo digghiādo ṇaliṇīvattaāiṃ muṇāliāo a geṇhia lahuṃ lahuṃ āacchāmi । niṣkramya punaḥ praviṣṭā nāṭyena nalinīpattrāṇi sāgarikāyā hṛdaye nikṣipati । sahi । avaṇehi imāiṃ ṇaliṇīvattāiṃ muṇāliāo a । alaṃ ediṇā । kīsa aāraṇe attāṇaaṃ āāsesi । ṇaṃ bhaṇāmi । dullahajaṇāṇurāolajjā garuī paravvaso appā । piasahi visamaṃ pemmaṃmaraṇaṃ saraṇaṃ ṇavaram ekkaṃ ।। iti mūrchati । nepathye kalakalaḥ । kaṇṭhe kṛttāvaśeṣaṃ kanakamayam adhaḥ śṛṅkhalādāma karṣan krāntvā dvārāṇi helācalacaraṇaraṇatkiṅkiṇīcakravālaḥ । dattātaṅko aṅganānām anusṛtasaraṇiḥ saṃbhramād aśvapālaiḥ prabhraṣṭo ayaṃ plavaṅgaḥ praviśati nṛpater mandiraṃ mandurāyāḥ ।।naṣṭaṃ varṣavarair manuṣyagaṇanābhāvād apāsya trapām antaḥ kañcukikañcukasya viśati trāsād ayaṃ vāmanaḥ । paryantāśrayibhir nijasya sadṛśaṃ nāmnaḥ kirātaiḥ kṛtaṃ kubjā nīcatayaiva yānti śanakair ātmekṣaṇāśaṅkinaḥ ।। ākarṇya sasaṃbhramam । uṭṭhehi uṭṭhehi । eso kkhu duṭṭhavāṇaro ido jjevva āacchadi । sāgarikā । kiṃ dāṇiṃ karissaṃ । susaṃgatā । imassiṃ tamālaviḍavandhaāre pavisia edaṃ adivāhemha । iti parikramyaikānte paryavasthite । sāgarikā । kadhaṃ । tae cittaphalao ujjhido । kadā vi ko vi taṃ pekkhissadi । ai suṭṭhide । kiṃ ajja vi cittaphalaeṇa karissasi । eso vi dadhibhattalampaḍo edaṃ pañjaraṃ ugghāḍia duṭṭhavāṇaro adikkanto । esā khu medhāviṇī uḍḍīṇā aṇnado gacchadi । tā ehi । sāgarikā । evvaṃ karemha । nepthye । accharīaṃ accharīaṃ । sabhayaṃ vilokya । jāṇīadi । puṇo vi duṭṭhavāṇaro jjevva āacchadi tti । susaṃgatā । ai kādare । bhaṭṭiṇo parivāsavattī khu eso ajja vasantao । tataḥ praviśati vidūṣakaḥ । vidūṣakaḥ । accharīaṃ accharīaṃ । sāhu re sirikaṇḍadāsa dhammia sāhu । sāgarikā saspṛham avalokayati । sahi । kiṃ ediṇā diṭṭheṇa । dūrībhūdā khu sāriā । iti niṣkrānte । sāhu re sirikaṇḍadāsa sāhu । jeṇa diṇṇametteṇa jjevva dohalaeṇa īdisī ṇomāliā saṃvuttā jeṇa ṇirantarubbhiṇṇakusumagucchacchādidaviḍavā uvahasantī via lakkhīadi devīparigahidaṃ māhavīladaṃ । tā jāva gadua piavaassassa ṇivedemi । parikramyāvalokya ca । eso kkhu piavaasso tassa dohalaassa laddhappaccaadāe parokkhaṃ pi taṃ ṇomāliaṃ paccakkhaṃ via kusumidaṃ pekkhanto harisupphullaloaṇo ido jjevva āacchadi । tā jāva ṇaṃ uvasappāmi । iti rājānaṃ prati gataḥ । tataḥ praviśati yathānirdiṣṭo rājā । rājā । uddāmotkalikāṃ vipāṇḍurarucaṃ prārabdhajṛmbhāṃ kṣaṇād āyāsaṃ śvasanodgamair aviralair ātanvatīm ātmanaḥ । adyodyānalatām imāṃ samadanāṃ nārīm ivānyāṃ dhruvaṃ paśyan kopavipāṭaladyuti mukhaṃ devyāḥ kariṣyāmy aham ।। sahasopasṛtya । jaadu jaadu piavaasso । bho vaassa । jeṇa diṇṇametteṇa iti puṇaḥ paṭhati । kaḥ saṃdehaḥ । acintyo hi maṇimantrauṣadhīnāṃ prabhāvaḥ । tad ādeśaya mārgaṃ yena vayam api tadālokanena cakṣuṣaḥ phalam anubhavāmaḥ । sāṭopam । ity ubhau parikrāmataḥ । ākarṇya sabhayaṃ nivṛtya rājānaṃ haste gṛhītvā sasaṃbhramam । ehi । rājā । vidūṣakaḥ । edassiṃ baulapāave ko vi bhūdo paḍivasadi । dhiṅ mūrkha । viśrabdhaṃ gamyatām । kuta īdṛśānām atra saṃbhavaḥ । phuḍakkharaṃ jevva mantedi । jai mama vaaṇaṃ ṇa pattiāasi tā aggado bhavia saaṃ jevva āaṇṇehi । rājā । tathā kṛtvā śrutvā ca । spaṣtākṣaram idaṃ tāvan madhuraṃ strīsvabhāvataḥ । alpāṅgatvād anirhrādi manye vadati śārikā ।। ūrdhvaṃ nirūpya smitaṃ kṛtvā । śārikaiva । ūrdhvaṃ nirūpya । saccaṃ jevva sāriā । vihasya । vidūṣakaḥ । tumaṃ bhaāluo jeṇa sāriaṃ bhūdaṃ ti mantesi । dhiṅ mūrkha । yad ātmanā kṛtam tan mayi saṃbhāvayasi । vidūṣakaḥ । jai evvaṃ mā khu maṃ ṇivāresu । saroṣaṃ daṇḍakakāṣṭham udyamya । ā dāsīe dhīe sārie । saccaṃ jevva bamhaṇo bhaādi tti । imiṇā pisuṇajaṇahiaakuḍileṇa daṇḍaaṭṭheṇa paripakkaṃ via phalaṃ imādo baulapāavādo tumaṃ pāḍaissaṃ । iti hantum udyataḥ । rājā । kim apy eṣā ramaṇīyaṃ vyāharati । tat kiṃ enāṃ trāsayasi । śṛṇuvas tāvat । vidūṣakaḥ । esā bhaṇādi । ko eso tae ālihido । ṇaṃ pauttamahūsavo bhaavaṃ aṇaṅgo tti । puṇo vi esā bhaṇādi । sahi । kīsa tae ahaṃ ettha ālihidā । sahi । kiṃ aāraṇe kuppasi । jādiso tae kāmadevo ālihido tādisī mae radī ālihidā । tā aṇṇadhāsaṃbhāviṇi । kiṃ tue ediṇā ālavideṇa । kadhehi savvaṃ vuttantaṃ ti । bho vaassa । rājā । evaṃ tarkayāmi । kayāpi hṛdayavallabho anurāgād ālikhya kāmadevavyapadeśena nihnutaḥ । tatsakhyāpi pratyabhijñāya vaidagdhyāt sāpi tatraiva rativyapadeśenālikhiteti । choṭikāṃ dattvā । rājā । tūṣṇīṃ bhava । punar apy eṣā vyāharati । vidūṣakaḥ । bho । mā lajjā mā lajjā । īdisassa kaṇṇaāraaṇassa avassaṃ jevva īdise vare ahilāseṇa hodavvaṃ ti । bho vaassa । jā esā ālihidā sā khu kaṇṇaā daṃsaṇīā । rājā । yady evam avahitau śṛṇuvas tāvat । asty avakāśo asmākaṃ kautūhalasya । punar ākarṇya । sudaṃ tae jaṃ edāe mantidaṃ । avaṇehi imāiṃ ṇaliṇīvattāiṃ muṇāliāo a । kīsa aāraṇe attāṇaaṃ āāsesi tti । vayasya । na kevala śrutam abhiprāyo api lakṣita eva । vidūṣakaḥ । mā paṇḍidagavvaṃ uvvaha । ahaṃ de savvaṃ suṇia vakkhāṇaissaṃ । suṇamha dāva । kiṃ kurukurāadi dāsīe dhīā sāriā । rājā । punar ākarṇayataḥ । bho । esā dāsīe dhīā caduvvedī via bamhaṇo ricāiṃ paḍhiduṃ pauttā । rājā । kim apy anyacetasā mayā nāvadhāritam । kim anyoktam । bho । edaṃ edāe paḍhidaṃ । dullaha ityādi punaḥ paṭhati । vihasya । sādhu mahābrāhmaṇa sādhu । ko anya evaṃvidhaṃ brāhmaṇaṃ bhavantaṃ muktvaivaṃvidhānām ṛcām abhijñaḥ । kiṃ khu dāṇiṃ edaṃ । mūrkha । kayāpi ślāghyayauvanayā priyatamam anāsādayantyā jīvitanirapekṣayoktam । uccair vihasya । kiṃ edehiṃ vakkabhaṇidehiṃ । ujjuaṃ jevva kiṃ ṇa bhaṇāsi jadhā । maṃ aṇāsādaantīe tti । aṇṇadhā ko aṇṇo kusumacāvavavadeseṇa ṇiṇhūvīadi । uccair vihasya । rājā । dhiṅ mūrkha । kim uccair vihasatā tyayeyam uttrāsitā yenoḍḍīyāny atra kvāpi gatā । ubhau nirūpayataḥ । vilokya । bho esā khu kaalīhara gadā । tā lahuṃ aṇusaramha । evaṃ bhavatu । durvārāṃ madanaśaravyathāṃ vahantyā kāminyā yad abhihitaṃ puraḥ sakhīnām । tad bhūyaḥ śiśuśukaśārikābhir uktaṃ dhanyānāṃ śravaṇapathātithitvam eti ।। bho vaassa । jāva pavisamha । ity ubhau praviśataḥ । vidūṣakaḥ । kiṃ edāe dāsīe dhīāe sāriāe । idha dāva mandamāruduvvellidabālakaalīdalasīdale silādale uvavisia muhuttaaṃ vīsamha । yad abhirucitaṃ bhavate । rājā durvārāmityādi punaḥ paṭhati । pārśvato avalokya । ediṇā khu uṇa ugghāḍidaduvāreṇa tāe sāriāe pañjareṇa hodavvaṃ । rājā । nirūpyatām । jaṃ bhavaṃ āṇavedi । parikramyāvalokya ca । eso vi cittaphalao । phalakaṃ gṛhītvā nirūpya ca saharṣam । diṭṭhiā vaḍḍhasi । sakautukam । kim etat । bho । edaṃ khu taṃ jaṃ mae bhaṇidaṃ । tumaṃ jevva ettha ālihido । aṇṇadhā ko aṇṇo kusumacāvavavadeseṇa ṇiṇhūvīadi tti । rājā । saharṣaṃ hastau prasārya । sakhe । vidūṣakaḥ । ṇa edaṃ daṃsaissaṃ । sā vi kaṇṇaā idha jjevva ālihidā ciṭṭhadi । tā kiṃ pāritosieṇa viṇā īdisaṃ kaṇṇaāraaṇaṃ daṃsīadi । kaṭakaṃ samarpayann eva balād gṛhītvā savismayaṃ paśyati । līlāvadhūtapadmākathayantī pakṣapātam adhikaṃ naḥ । mānasam upaiti keyañcitragatā rājahaṃsīva ।।vidhāyāpūrvapūrṇendum asyā mukham abhūd dhruvam । dhātā nijāsanāmbhojavinimīlanaduḥsthitaḥ ।। tataḥ praviśati sāgarikā susaṃgatā ca । susaṃgatā । ṇa samāsādidā sāriā । cittaphalaaṃ pi dāva imādo kaalīharādo geṇhia lahuṃ gacchamha । sāgarikā । evvaṃ karemha । vidūṣakaḥ । kīsa uṇa esā avaṇadamuhī ālihidā । ākarṇya । jadhā vasantao mantedi tadhā takkemi । bhaṭṭiṇo vi idha jjevva hodavvaṃ ti । tā kaalīgummantaridāo bhavia pekkhamha । ity ubhe ākarṇayataḥ । rājā । paśya paśya । vidhāyāpūrvapūrṇendum ityādi punaḥ paṭhati । susaṃgatā । diṭṭhiā vaḍḍhasi । eso de piavallaho tumaṃ jevva ṇivvaṇṇaanto ciṭṭhadi । sāgarikā । kiṃ ettha parihāsasīladāe imaṃ jaṇaṃ lahuṃ karesi । rājānaṃ cālayitvā । kīsa esā avaṇadamuhī ālihida tti । vayasya । nanu śārikayaiva sarvam āveditam । susaṃgatā । daṃsidaṃ khu medhāviṇīe attaṇo medhāvittaṇaṃ । vidūṣakaḥ । avi suhaadi de esā loaṇāiṃ ṇa vā । sasādhvasaṃ svagataṃ । kiṃ eso bhaṇissadi tti jaṃ saccaṃ maraṇajīvidāṇaṃ antare vaṭṭāmi । rājā । kim ucyate । paśya । kṛccheṇoruyugaṃ vyatītya suciraṃ bhrāntvā nitambasyale madhye asyāstrīvalītaraṅgaviṣame niḥṣpandatām āgatā me dṛṣṭis tṛṣiteva saṃprati śanair āruhya tuṅgau stanau sākāṅkṣaṃ muhur īkṣate jalalavaprasyandinī locane ।। sahi । sāgarikā । tumaṃ jevva suṇa jāe ālekkhaviṇṇāṇaṃ vaṇṇīadi । bho vaassa । jassa uṇa īdisīo vi piasamāgamaṃ bahumaṇṇanti tassa de attaṇo uvari ko parihavo jeṇa imāe jjevva ālihidaṃ attāṇaaṃ ṇa pekkhasi । rājā । vayasya । anayālikhito aham iti yat satyam idānīm ātmany eva bahumānaḥ । tat kathaṃ na paśyāmi । bhāti patito likhantyās tasyā bāṣpāmbuśīkarakaṇaughaḥ । svedodgama iva karatalasaṃsparśād eva me vapuṣi ।। sāgarikā । hiaa । samassasa samassasa । maṇoradho vi de ettiaṃ bhūmiṃ ṇa gado । sahi । tumaṃ jevva ekkā salāhaṇīā jāe bhaṭṭā evvaṃ saṃtosīadi । vidūṣakaḥ । bho । edaṃ avaraṃ sarasakamaliṇīdalamuṇālaviraidaṃ tāe maaṇāvatthāsūaaṃ saaṇīaṃ lakkhīadi । rājā । nipuṇaṃ abhilakṣitam । tathā hi । parimlānaṃ pīnastanajaghanasaṅgādubhayata- stanor madhyasyāntaḥ parimilanam aprāpya haritam । idaṃ vyastanyāsaṃ ślathabhujalatākṣepavalanaiḥ kṛśāṅgyāḥ saṃtāpaṃ vadati bisinīpattraśayanam ।। api casthitam urasi viśālaṃ padminīpattram etat kathayati na tathāntar manmathotthām avasthām । atiśayaparitāpaglāpitābhyāṃ yathāsyāḥ stanayugapariṇāhaṃ maṇḍalābhyāṃ bravīti ।। nāṭyena mṛṇālikāṃ gṛhītvā । aaṃ avaro tāe jjevva pīṇatthaṇakilissantakomalamuṇālahāro । tā pekkhadu bhavaṃ । rājā । gṛhītvorasi vinyasya । ayi jaḍaprakṛte । paricyutas tatkucakumbhamadhyāt kiṃ śoṣam āyāsi mṛṇālahāra । na sūkṣmatantor api tāvakasya tatrāvakāśo bhavataḥ kathaṃ syāt ।। susaṃgatā । haddhī haddhī । garuāṇurāākhittahiao asaṃbaddhaṃ bhaṭṭā mantiduṃ pautto । tā ṇa juttaṃ ado avaraṃ uvekkhiduṃ । prakāśam । jassa kade tumaṃ āadā so aaṃ de purado ciṭṭhadi । sāsūyam । kassa kade ahaṃ āadā । vihasya । ṇaṃ cittaphalaassa । sāgarikā । susaṃgade । ausala mhi tuha īdisāṇaṃ ālāvāṇaṃ । tā gamissaṃ । susaṃgatā । ai asahaṇe । idha dāva muhuttaaṃ ciṭṭha । jāva imādo kaalīharādo cittaphalaaṃ geṇhia āacchāmi । iti kadalīgṛhaṃ praviśati । vidūṣakaḥ । susaṃgatāṃ dṛṣṭvā sasaṃbhramam । bho vaassa । pacchādehi edaṃ cittaphalaaṃ । esā khu devīe paricāriā susaṃgadā āadā । rājā paṭāntena phalakaṃ pracchādayati । susaṃgatā । jaadu jaadu bhaṭṭā । susaṃgate । katham aham ihastho bhavantyā jñātaḥ । susaṃgatā । ṇa kevalaṃ tumaṃ cittaphalaeṇa samaṃ savvo vi vuttanto mae viṇṇādo । tā devīe gadua ṇivedaissaṃ । iti gantum icchati । apavārya sabhayam । savvaṃ saṃbhāvīadi । muharā khu esā gabbhadāsī । tā paritosehi ṇaṃ । yuktam abhihitam । susaṃgatāṃ haste gṛhītvā । susaṃgate । krīḍāmātram evaitat । tathāpi nākāraṇe tvayā devī khedayitavyā । karṇābharaṇaṃ samarpayati । susaṃgatā । bhaṭṭā । mae vi bhaṭṭiṇo pasādeṇa kīlidaṃ jevva । tā kiṃ kaṇṇāharaṇaeṇa । eso jjevva me garuo pasādo । jaṃ kīsa tae ahaṃ ettha cittaphalae ālihida tti kuvidā me piasahī sāariā । tā esā jevva pasādīadu । sasaṃbhramam utthāya । kvāsau । edu edu bhaṭṭā । vidūṣakaḥ । ahaṃ geṇhāmi cittaphalaaṃ । kadā vi imiṇā puṇo vi kajjaṃ bhavissadi । sarve kadalīgṛhān niṣkrāmanti । rājānaṃ dṛṣṭvā saharṣaṃ samādhvasaṃ sakampaṃ cātmānaṃ prati । edaṃ pekkhia ṇa sakkaṇomi padādo padaṃ pi gantuṃ । tā kiṃ dāṇiṃ ettha karissaṃ । vidūṣakaḥ । accharīaṃ accharīaṃ । īdisaṃ pi ṇāma kaṇṇaāraaṇaṃ māṇusaloe dīsadi । tā takkemi । paāvadiṇo vi edaṃ ṇimmia vimhao samuppaṇṇo tti । rājā । mamāpy etad eva manasi vartate । dṛśaḥ pṛthutarīkṛtā jitanijābjapattratviṣaś caturbhir api sādhu sādhv iti mukhaiḥ samaṃ vyāhṛtam । śirāṃsi calitāni vismayavaśād dhruvaṃ vedhasā vidhāya lalanāṃ jagattrayalalām abhūtām imām ।। sāgarikā । sāsūyaṃ susaṃgatām avalokya । susaṃgade । īdiso cittaphalao tae āṇido । iti gantum iccati । dṛṣṭiṃ ruṣā kṣipasi bhāmini yady apīmāṃ snigdheyam eṣyati tathāpi na rūkṣabhāvam । tyaktvā tvarāṃ vraja padaskhalitair ayaṃ te khedaṃ gamiṣyati gurur nitarāṃ nitambaḥ ।। bhaṭṭā । tā hatthe geṇhia pasādehi ṇaṃ । sānanadam । sāgarikāṃ haste gṛhītvā sparśaṃ nāṭayati । bho । esā khu tae apuvvā sirī samāsādidā । rājā । satyam । śrīr eṣā pāṇir apy asyāḥ pārijātasya pallavaḥ । kuto anyathā pataty eṣa svedacchadmāmṛtadravaḥ ।। ayi । na khalu sakhījane yuktam evaṃvidhaṃ kopānubandhaṃ kartum । sahi । adakkhiṇā si dāṇiṃ tumaṃ jā evvaṃ bhaṭṭiṇā hatthe avalambidā ajja vi kovaṃ ṇa muñcasi । vidūṣakaḥ । esā khu avarā devī vāsavadattā । rājā sacakitaṃ sāgarikāṃ muñcati । susaṃgade । kiṃ dāṇiṃ ettha karissaṃ । susaṃgatā । edāe tamālavīdhiāe antaridāo bhavia ṇikkamamha । rājā । vilokya savismayam । vayasya । kvāsau devī vāsavadattā । vidūṣakaḥ । edaṃ mae bhaṇidaṃ jadhā । esā khu avarā devī vāsavadattā adidīhakovaṇadāe saṃvutta tti । dhiṅ mūrkha । prāptā katham api daivātkaṇṭham anītaiva sā prakaṭarāgā । ratnāvalīva kāntāmama hastād bhraṃṣitā bhvatā ।। tataḥ praviśati vāsavadattā kāñcanamālā ca । hañje kañcaṇamāle । adha kettia dūre dāṇiṃ sā ajjauttaparigahidā ṇomāliā । kāñcanamālā । edaṃ kaalīharaṃ adikkamia dīsadi jjevva । iti parikrāmataḥ । vayasya । kvedānīṃ priyatamā draṣṭavyā । kāñcanamālā । jadhā samīve bhaṭṭā mantedi tadhā takkemi । tumaṃ jevva paḍivālaanto ciṭṭhadi tti । tā uvasappadu bhaṭṭiṇī । upasṛtya । jaadu jaadu ajjautto । rājā । vayasya । pracchādaya citraphalakam । vidūṣako gṛhītvottarīyeṇa pracchādayati । ajjautta । rājā । prathamam apy āgatair asmābhis tvaṃ cirayasīti naiva dṛṣṭā । sahitāv eva paśyāva । nivarṇya । ajjuttamuharāeṇa jjevva mae jāṇidaṃ jadhā । kusumidā sā ṇomālia tti । vidūṣakaḥ । jai evvaṃ tā jidaṃ amhehiṃ । iti bāhū prasārya nṛṭyan kakṣataṭāt phalake nipatite viṣādaṃ nāṭayati । rājāpavārya vidūṣakam aṅgulyā tarjayati । apavārya । mā kuppa । ahaṃ jevva ettha jāṇissaṃ । kāñcanamālā । pekkhadu pekkhadu bhaṭṭiṇī । kiṃ ettha ālihidaṃ । vāsavadattā । aaṃ ajjautto । rājānaṃ prati । kiṃ ṇedaṃ । savailakṣyam apavārya । kiṃ bravīmi । bhodi । appā kila dukkhaṃ ālihīadi tti mama vaaṇaṃ suṇia piavaasseṇa edaṃ viṇṇāṇaṃ daṃsidaṃ । rājā । yathāha vasantakas tathaivaitat । vāsavadattā । ajjutta । esā vi jā avarā tuha samīve dīsadi edaṃ kiṃ ajjavasantaassa viṇṇāṇaṃ । rājā । devi । alam anyathā saṃbhāvitena । iyaṃ hi mayā svacetasaiva parikalpyālikhitā na tu dṛṣṭapūrvā । bhodi । savāmi bamhattaṇeṇa jai īdisī kadā vi diṭṭhapuvvā । apavārya । ghuṇakkharaṃ pi kadā vi saṃvadadi । apavārya । vasantao kkhu eso । ṇa jāṇāsi tumaṃ edassa vakkabhaṇidaṃ । prakāśam । mama uṇa edaṃ cittaphalaaṃ pekkhantīe sīsaveaṇā samuppaṇṇā । rājā । devi । prasīdeti brūyām idam asati kope na ghaṭate kariṣyāmy eva no punar iti bhaved abhyupagamaḥ । na me doṣo astīti tvam idam api ca jñāsyasi mṛṣā kim etasmin vaktuṃ kṣamam iti na vedmi priyatame ।। vāsavadattā । savinayaṃ paṭāntam ākarṣantī । ajjautta । mā aṇṇadhā saṃbhāvehi । saccaṃ jevva sīsaveaṇā samuppaṇṇā । iti niṣkrānte । bho । khemeṇa amhāṇaṃ adikkantā aālavādāvalī । dhiṅ mūrkha । ābhijātyā nigūḍho na lakṣittas tvayā devyāḥ kopānubandhaḥ । bhṛūbhaṇge sahasodgate api vadanaṃ nītaṃ parāṃ namratām īṣan māṃ prati bhedakāri hasitaṃ noktaṃ vaco niṣṭhuram । antarbāṣpajaḍikṛtaṃ prabhutayā cakṣur na vispharitaṃ kopaś ca prakaṭīkṛto dayitayā muktaś ca na praśrayaḥ ।। devīsakāśam eva gacchāva ।

iti dvitīyo aṅkaḥ ।

tataḥ praviśati madanikā । ākāśe । avi diṭṭhā tae bhaṭṭiṇīsaāse kañcaṇamālā ṇa vā । kiṃ bhaṇāsi । ko vi kālo tāe āacchia gadāe tti । tā kahiṃ dāṇiṃ pekkhissaṃ । esā khu kañcaṇamālā ido jjevva āacchadi । tā jāva uvasappāmi । tataḥ praviati kāñcanamālā । sotprāsam । sāhu re vasantaa sāhu । adisaido tae amaccajoandharāaṇao imāe saṃdhiviggahacintāe । upasṛtya sasmitam । kiṃ ajjavasantaeṇa kadaṃ jeṇa so evvaṃ salāhīadi । halā maaṇie । kiṃ tuha ediṇā pucchideṇa paoaṇaṃ । ṇa tumaṃ imaṃ rahassaṃ rakkhiduṃ pāresi । savāmi devīe caraṇehiṃ jai kassa vi purado paāsemi । jai evvaṃ tā suṇaṃ । ajja kkhu mae rāaulādo paḍiṇivattantīe cittasāliāduvāre ajjavasantaassa susaṃgadāe samaṃ ālāvo sudo । madanikā । sahi । kāñcanamālā । susaṃgade । ṇa kkhu sāariaṃ vajjia piavaassassa kiṃ pi assatthadāe kāraṇaṃ । tā cintehi ettha paḍiāraṃ ti । tado susaṃgadāe kiṃ bhaṇidaṃ । evvaṃ bhaṇidaṃ । ajja kkhu devīe cittaphalaavuttantasaṅkidāe sāariaṃ rakkhiduṃ mama hatthe samappaantīe jaṃ ṇevatthaṃ me pasādīkidaṃ teṇa jjevva viraidadevīvesaṃ sāariaṃ geṇhia ahaṃ pi kañcaṇamālāvesadhāriṇī bhavia padīse idha āgamissaṃ । tumaṃ pi cittasāliāduvāre maṃ paḍivālaissasi । tado māhavīladāmaṇḍave tāe saha bhaṭṭiṇo saṃgamo bhavissadi tti । madanikā । hadāsā tumaṃ susaṃgade jā evvaṃ pariaṇavacchalaṃ deviṃ vañcesi । kāñcanamālā । tumaṃ dāṇiṃ kahiṃ patthidā । assatthasarīrassa bhaṭṭiṇo kusalavuttantaṃ jāṇiduṃ gadā tumaṃ ciraasi tti uttammantīe devīe pesida mhi । adiujjuā dāṇiṃ devī jā evvaṃ pattiāadi । parikramyāvalokya ca । eso kkhu bhaṭṭā assatthadāmiseṇa attaṇo maaṇāvatthaṃ pacchādaanto dantatoraṇavaḍabhīe uvaviṭṭho ciṭṭhadi । edaṃ vuttantaṃ bhaṭṭiṇīe ṇivedemha । iti praveśakaḥ ।

tataḥ praviśati gṛhītaratnamālā susaṃgatā । sakaruṇam । hā lajjālue । hā sahījaṇavacchale । hā udārasīle । kahiṃ dāṇiṃ tumaṃ mae pekkhidavvā । ūrdhvam avalokya niḥśvasya ca । jai sā asāmaṇṇarūvasohā tādisī tae ṇimmidā tā kīsa uṇa īdisaṃ avatthantaraṃ pāvidā । iaṃ ca raaṇamālā jīvidaṇirāsāe tāe kassa vi bamhaṇassa hatthe paḍivādesu tti bhaṇia mama hatthe samappidā । tā jāva kaṃ pi bamhaṇaṃ aṇṇesāmi । parikramyāvalokya ca । eso kkhu ajjavasantao ido jjevva āacchadi । tā jāva edassa jjevva paḍivādaissaṃ । tataḥ praviśati hṛṣṭo vasantakaḥ । hī hī bho । ajja kkhu piavaasseṇa pasādidāe devīe vāsavadattāe bandhaṇādo moāvia sahatthadiṇṇehiṃ modaehiṃ udaraṃ me pūridaṃ । aṇṇaṃ ca । paṭṭaṃsuajualaṃ kaṇṇāharaṃ ca diṇṇaṃ । tā jāva piavaassaṃ pekkhāmi । rudatī sahasopasṛtya । ciṭṭha dāva । dṛṣṭvā । susaṃgadā । kiṃ ṇimittaṃ rodīadi । kiṃ ṇu sāariāe accāhidaṃ saṃvuttaṃ । susaṃgatā । edaṃ jevva ṇivedaissaṃ । sā khu tavassiṇī devīe ujjaiṇiṃ pesida tti pavādaṃ kadua addharatte uvaṭṭhide ṇa jāṇīadi kahiṃ ṇīda tti । sodvegam । adiṇigghiṇaṃ devīe kadaṃ । iaṃ ca raaṇamālā tāe jīvidaṇirāsāe ajjavasantaassa hatthe paḍivādesu tti bhaṇia mama hatthe samappidā । tā geṇhadu ajjo edaṃ । vidūṣakaḥ । ṇa me īdise patthāve hatthe edaṃ geṇhiduṃ pasaradi । susaṃgatā । tāe jjevva aṇuggahaṃ karanto aṅgīkaredu ajjo । vicintya । adha vā uvaṇehi jeṇa imāe jjevva sāariāvirahadukkhidaṃ piavaassaṃ viṇodaissaṃ । susaṃgatopanayati । gṛhītvā nirūpya savismayam । kudo uṇa tāe īdissassa alaṅkārassa samāgamo । ajja । mae vi edaṃ jevva kodūhaleṇa pucchidā āsi । vidūṣakaḥ । tado tāe kiṃ bhaṇidaṃ । susaṃgatā । tado sā uddhaṃ pekkhia dīhaṃ ṇissasia susaṃgade kiṃ tuha edāe kadhāe tti bhaṇia rodiduṃ pauttā । vidūṣakaḥ । kadhidaṃ jevva sāmaṇṇajaṇadullaheṇa imiṇā paricchaeṇa । savvadhā mahāhijaṇasaṃbhavāe tāe hodavvaṃ ti । piavaasso dāṇiṃ kahiṃ । ajja । eso kkhu bhaṭṭā devībhavaṇādo ṇikkamia phaḍiasilāmaṇḍavaṃ gado । tā gacchadu ajjo । ahaṃ pi devīe pāsavattiṇī bhavissaṃ । iti niṣkrāntau ।

tataḥ praviśaty āsanastho rājā । vicintya । savyājaiḥ śapathaiḥ priyeṇa vacasā cittānuvṛttyādhikaṃ vailakṣyeṇa pareṇa pādapatanair vākyaiḥ sakhīnāṃ muhuḥ । pratyāsattim upāgatā na hi tathā devī rudatyā yathā prakṣālyeva tayaiva bāṣpasalilaiḥ kopo apanītaḥ svayam ।। sotkaṇṭhaṃ niḥśvasya । idānīṃ devyāṃ prasannāyāṃ sāgarikācintaiva māṃ bādhate । tathā hi ambhojagarbhasukumāratanus tad āsau kaṇṭhagrahe prathamarāgaghane vilīya । sadyaḥ patanmadanamārgaṇarandhramārgair manye mama priyatamā hṛdayaṃ praviṣṭā ।। yo api me viśrāmasthānaṃ vasantakaḥ so api devyā saṃyatas tiṣṭhati । tat kasyāgre bāṣpamokṣaṃ karomi ।

tataḥ praviśati vidūṣakaḥ । rājānaṃ dṛṣṭvā । eso kkhu ṇirantarukkaṇṭhāparikkhāmaṃ pi savisesasalāhaṇīaṃ taṇuṃ samuvvahanto udido via dudiācando adhiadaraṃ sohadi piavaasso । tā jāva ṇaṃ uvasappāmi । sotthi bhavado । diṭṭhiā vaḍḍhasi devīhatthagadeṇāvi mae puṇo vi edehiṃ acchīhiṃ jaṃ diṭṭho si । rājā । katham । vasantakaḥ prāptaḥ । sakhe । vidūṣakaḥ pariṣvajate । veṣeṇaiva niveditas te devyāḥ prasādaḥ । tat kathyatām idānīm । sāgarikāyāḥ kiṃ vartata iti । vidūṣako adhomukhas tiṣṭhati । rājā । kiṃ na kathayasi । bho । appiaṃ ti ṇivediduṃ ṇa pāremi । rājā । apriyam । vyaktam utsṛṣṭaṃ jīvitaṃ tayā । hā priye sāgarike । iti mohaṃ nāṭayati । vidūṣakaḥ । samassasadu samassasadu piavaasso । samāśvasya sāsram । prāṇāḥ parityajata kāmam adakṣiṇaṃ māṃ he dakṣiṇā bhavata madvacanaṃ kurudhvam । śīghraṃ na yātha yadi tanmuṣitāḥ stha nūnaṃ yātā sudūram adhunā gajagāminī sā ।। vidūṣakaḥ । bho mā aṇṇadhā saṃbhāvehi । sā khu devīe ujjaiṇiṃ pesidā । ado mae appiaṃ ti bhaṇidaṃ । rājā । niranurodhā mayi devī । kenaitad ākhyātam । bho । aṇṇaṃ ca । tāe jjevva mama hatthe keṇāvi kajjeṇa iaṃ raaṇamālā pesidā । rājā । māṃ samāśvāsayitum । vidūṣaka upanayati । gṛhītvā ratnamālāṃ nirvarṇya hṛdaye vinyasya । kaṇṭhāśleṣaṃ samāsādya tasyāḥ prabhraṣṭayānayā । tulyāvasthā sakhīveyaṃ tanur āśvāsyate mama ।। tvam eva paridhatsva yena vayam enāṃ dṛṣṭvā dhṛtiṃ kariṣyāmaḥ । jaṃ bhavaṃ āṇavedi । rājā । vayasya । durlabhaṃ punardarśanaṃ priyāyāḥ । vidūṣakaḥ । diśo avalokya sabhayam । bho । kadā vi ko vi idha saṃcaradi ।

tataḥ praviśati khaḍgahastā vasuṃdharā । upasṛtya । jaadu jaadu bhaṭṭā । eso kkhu rumaṇṇado bhāiṇeo vijaavammā piaṃ kiṃ pi ṇivedidukāmo duvāre ciṭṭhadi । vasuṃdhare । avilambitaṃ praveśaya । vasuṃdharā । iti niṣkramya vijayavarmaṇā saha punaḥ praviśya ca । eso kkhu bhaṭṭā । tā uvasappadu ajjo ṇaṃ । vijayavarmā । jayati jayati devaḥ । diṣṭyā vardhase rumaṇvato vijayena । saparitoṣam । api jitāḥ kosalāḥ । devasya prasādena । sādhu rumaṇvan sādhu । acirān mahatprayojanam anuṣṭhitam । vijayavarman । tat kathaya kathām । ativistarataḥ śrotum icchāmi । deva । ito devādeśāt katipayair eva vāsarair anekakarituragapadātidurnivāreṇa mahatā balasamūhena gatvā rumaṇvān vindhyadurgāvasthitasya kosalapater dvāram avaṣṭabhya samāvāsayitum ārabdhavān । tatas tataḥ । tataḥ kosaleśvaro api darpāt paribhavam asahamāno hāstikaprāyam ātmasainyaṃ sajjīkṛtavān । vijaavammaṃ । vedadi me hiaaṃ । tatas tataḥ । deva । kṛtaniścayaś cāsau yoddhuṃ nirgatya vindhyād abhavad abhimukhas tatkṣaṇaṃ digvibhāgān vindhyenevāpareṇa dvipapatipṛtanāpīḍabandhena rundhan । vegād bāṇān vimuñcann atha samadagajotpiṣṭapattir nipatya pratyāyād vāñchitāptidviguṇitarabhasas taṃ rumaṇvān kṣaṇena ।। api ca ।astravyastaśirastraśastrakaṣaṇaiḥ kṛttottamāṅge muhur vyūḍhāsṛksariti svanatpraharaṇair gharmodvamadvahnini । āhūyājimukhe sa kosalapatir bhagne pradhāne bale rājā । asmadīyāny api balāni bhagnāni । ekenaiva rumaṇvatā śaraśatair mattadvipastho hataḥ ।। vidūṣakaḥ । jaadu jaadu bhavaṃ । jidaṃ amhehiḥ । rājā । sādhu kosalapate sādhu । mṛtyur api te ślāghyo yasya śatravo apy evaṃ puruṣakāraṃ varṇayanti । rumaṇvān api kosaleṣu madbhrātaraṃ jyāyāṃsaṃ jayavarmāṇaṃ sthāpayitvā prahāravraṇitaṃ hāstakaprāyam aśeṣasainyam anuvartamānaḥ śanaiḥ śanair āgata eva । vasuṃdhare । ucyatāṃ yaugandharāyaṇaḥ । pradīyatāṃ matprasādo asyeti । jaṃ devo āṇavedi । iti vijayavarmaṇā saha niṣkrāntā ।

tataḥ praviśati kāñcanamālā । āṇatta mhi devīe jadhā । gaccha । edaṃ indaāliaṃ ajjautassa daṃsehi tti । parikramyāvalokya ca । tā jāva ṇaṃ uvasappāmi । jaadu jaadu bhaṭṭā । devī viṇṇavedi । eso kkhu ujjaiṇīdo sambarasiddhī ṇāma indaālio āado । tā pekkhadu ṇaṃ ajjautto tti । asti naḥ kautukam aindrajālike । tac chīghraṃ praveśaya । kāñcanamālā । iti niṣkramya picchikāvyagrahastenaindrajālikena saha praviśya । aindrajālikaḥ parikrāmati । eso bhaṭṭā । tā uvasappadu ajjo । aindrajālikaḥ । jaadu jaadu bhaṭṭā । upasṛtya picchikāṃ bhrāmayitvā । paṇamaha calaṇe indassa indaālammi laddhaṇāmassa । taha ajjasambarassa vimāāsupaḍiṭṭhiajasassa ।। deva ।kiṃ dharaṇīe miaṅgoāāse mahiharo jale jalaṇo । majjhaṇhammi paosodāvijjau dehi āṇattiṃ ।। vidūṣakaḥ । avihido hodi । īdiso se avaṭṭhambho jeṇa savvaṃ saṃbhāvīadi । deva । kiṃ jappieṇa bahuṇājaṃ jaṃ hiaeṇa mahasi saṃdaṭṭhu । taṃ taṃ dāvemi ahaṅguruṇo mantappahāveṇa ।। rājā । ucyatāṃ devī । yuṣmadīya evāyam aindrajāliko vijanīkṛtaś cāyam uddeśaḥ । tad āgaccha । sahitāv evainaṃ paśyāva iti । kāñcanamālā । jaṃ bhaṭṭā āṇavedi । iti niṣkramya vāsavadattayā saha praviśya । hañje kañcaṇamāle । ujjaiṇīdo āado tti atthi me tassiṃ indaālie pakkhavādo । kāñcanamālā । ṇādikulabahumāṇo kkhu eso devīe । tā edu bhaṭṭiṇī । kāñcanamālā । eso bhaṭṭā । tā uvasappadu devī । vāsavadattā । jaadu jaadu ajjautto । devi । bahu tena garjitam । tad ihasthāv evainaṃ paśyāva । vāsavadattopaviśati । rājā । prastūyatāṃ bahuvidham indrajālam । jaṃ devo āṇavedi । iti bahuvidhaṃ nāṭyaṃ kṛṭvā picchikāṃ bhrāmayan । hariharabamhappamuhedeve dāvemi devarāaṃ ca । gaaṇammi siddhavijjāharabahusatthaṃ ca ṇaccantaṃ ।। sarve savismayaṃ paśyanti । rājā । ūrdhvaṃ dṛṣṭvāsanād avataran । āścaryam āścaryam । accharīaṃ accharīaṃ । devi । eṣa brahmā saroje rajanikarakalāśekharaḥ śaṅkaro ayaṃ dorbhir daityāntako ayaṃ sadhanurasigadācakracihnaiś caturbhiḥ । eṣo apy airāvatasthas tridaśapatir amī devi devās tathānye nṛtyanti vyomni caitāś calacaraṇaraṇannūpurā divyanāryaḥ ।। accharīaṃ accharīaṃ । ā dāsīe putta indaālia । kiṃ edehiṃ devehiṃ accharāhiṃ ca daṃsidāhiṃ । jai ediṇā parituṭṭheṇa kajja tā sāariaṃ daṃsehi ।

tataḥ praviśati vasuṃdharā । jaadu jaadu bhaṭṭā । amacco joandharāaṇo viṇṇavedi । eso kkhu vikkamabāhuṇo padhāṇo amacco vasubhūdī kañcuiṇā saha aṇuppesido । taṃ arihadi devo imassiṃ jevva sundaramuhuttae pekkhiduṃ । ahaṃ pi kajjasesaṃ samāvia āado jjevva tti । ajjautta । ciṭṭhadu dāva pekkhaṇaṃ । māulakulādo padhāṇo amacco vasubhūdī āado । taṃ dāva pekkhadu ajjautto । rājā । aindrajālikaṃ prati । viśramyatām idānīm । jaṃ devo āṇavedi । ekko uṇa kheḍaṇao avassaṃ deveṇa pekkhidavvo । rājā । evam । iti niṣkrānta aindrajālikaḥ । kañcaṇamāle । dehi se pāritosiaṃ । kāñjanamālā । iti niṣkrāntā । vasantaka । pratyudgamya praveśyatāṃ vasubhūtiḥ । vidūṣakaḥ । jaṃ bhaṭṭā āṇavedi । iti niṣkrāntaḥ । tataḥ praviśato vasantakena saha vasubhūtibābhravyau । vasubhūtiḥ । aho vatseśvarasya bhavanadvārabhāsaḥ । tathā hi ākṣipto jayakuñjareṇa turagān nirvarṇayan vallabhān saṃgītadhvaninā hṛtaḥ kṣitibhujāṃ goṣṭhīṣu tiṣṭhan kṣaṇam । sadyo vismṛtasiṃhalendravibhavaḥ kakṣāpradeśeṣv aho dvāḥsthenaiva kutūhalena mahatā grāmyo yathāhaṃ kṛtaḥ ।। bābhravyaḥ । adya khalu cirāt svāminaṃ drakṣyāmīti yat satyam ānandātiśayena kim apy avasthāntaram anubhavāmi । kutaḥ । vivṛddhiṃ kampasya prathayatitarāṃ sādhvasavaśād avispaṣṭāṃ dṛṣṭiṃ tirayatitarāṃ bāṣpapaṭalaiḥ । skhaladvarṇāṃ vāṇīṃ jaḍayatitarāṃ gadgadatayā jarāyāḥ sāhāyyaṃ mama hi paritoṣo adya kurute ।। vidūṣakaḥ । edu edu amacco । vidūṣakasya kaṇṭhe ratnamālāṃ dṛṣṭvāpavārya । jñāyate । saiveyaṃ ratnamālā yā devena rājaputryai prasthānakāle datteti । bābhravyaḥ । asti sādṛśyam । tat kiṃ vasantakād avagacchāmi prabhavam asyāḥ । vasubhūtiḥ । mā maivam । mahati rājakule ratnānāṃ bāhulyān na durlabho bhūṣaṇānāṃ saṃvādaḥ । vidūṣakaḥ । eso kkhu mahārāo । tā uvasappadu amacco । vasubhūtiḥ । vijayatāṃ mahārājaḥ । utthāya । abhivādaye । śreyān bhūyāḥ । āsanam āsanam āryāya । āsanam ānīya । tā uvavisadu amacco । vasubhūtir upaviśati । vidūṣakaḥ । esā devī vāsavadattā paṇāmaṃ karedi । āyuṣmati । vatsarājasadṛśaṃ putram āpnuhi । bābhravyaḥ । bābhravyaḥ praṇamati । pṛṣṭhe hastaṃ dattvā । ita āsyatām । bābhravya upaviśati । rājā । api kuśalaṃ tatrabhavataḥ siṃhaleśvarasya । ūrdhvam avalokya niḥśvasya ca । na jāne । kiṃ vijñāpayāmi mandabhāgya iti । vāsavadattā । saviṣādam ātmagatam । haddhī haddhī । kiṃ dāṇiṃ vasubhūdī kadhaissadi । rājā । kathaya । bābhravyaḥ । amātya । ciram api sthitvā yat kathanīyaṃ tad idānīm eva kathyatām । vasubhūtiḥ । na śakyaṃ nivedayitum । tathāpy eṣa kathayāmi mandabhāgyaḥ । deva । yāsau siṃhaleśvareṇa svaduhitā ratnāvalī nāmāyuṣmatī vāsavadattāṃ dagdhām upaśrutya devāya pūrvaprārthitā satī dattā । rājā । devi । kim idam alīkaṃ tvanmātulāmātyaḥ kathayati । vāsavadattā । ahaṃ pi ṇa jāṇāmi । ko ettha aliaṃ mantedi tti । vidūṣakaḥ । tado tāe kiṃ saṃvuttaṃ । vasubhūtiḥ । sā ca yuṣmadantikam ānīyamānā yānabhaṅgāt sāgare nimagnā । iti rudann adhomukhas tiṣṭhati । sāsram । hā hadam hi mandabhāiṇī । hā bahiṇie । dehi me paḍivaaṇaṃ । devi । samāśvasihi samāśvasihi । duḥkhagrahā gatir daivasya । vahanabhaṅgapatitotthitau nanv etāv eva te nidarśanam । iti vasubhūtibābhravyau darśayati । ajjautta । kudo uṇa me ettiāiṃ bhāadheāiṃ । apavārya । kathaya । nepathye kalakalaḥ । harmyāṇāṃ hemaśṛṅgaśriyam iva nicayair arciṣām ādadhānaḥ sāndrodyānadrumāgraglapanapiśunitātyantatīvrābhitāpaḥ । kurvan krīḍāmahīdhraṃ sajalajaladharaśyāmalaṃ dhūmapātair eṣa ploṣārtayoṣijjana iha sahasaivotthito antaḥpure agniḥ ।। api ca ।devīdāhapravādo ayaṃ yo abhūl lāvaṇake purā । kariṣyann iva taṃ satyaṃ manye agnir ayam utthitaḥ ।। rājā । sasaṃbhramam utthāya । katham । kaṣṭam । devī vāsavadattā dagdhā । hā priye vāsavadatte । parittāadu parittāadu ajjautto । katham । atisaṃbhramād ihasthāpi devī nopalakṣitā । devi । samāśvasihi samāśvasihi । vāsavadattā । ṇa attaṇo kāraṇeṇa evvaṃ bhaṇāmi । esā khu mae ṇigghiṇāe idha saṃjamidā sāariā vivajjadi । tā parittāadu ajjautto । katham । sāgarikā vipadyate । devi । vasubhūtiḥ । kim akāraṇa eva pataṅgavṛttiḥ kriyate । deva । yuktam āha vasubhūtiḥ । vidūṣakaḥ । rājānam uttarīye gṛhītvā । bho । mā khu sāhasaṃ karehi । rājā । dhiṅ mūrkha । sāgarikā vipadyate । kim adyāpi prāṇā dhāryante । dhūmābhibhavaṃ nāṭayan । virama virama vahne muñca dhūmānubandhaṃ prakaṭayasi kim uccair arciṣāṃ cakravālam । virahahutabhujāhaṃ yo na dagdhaḥ priyāyāḥ pralayadahanabhāsā tasya kiṃ tvaṃ karoṣi ।। kadhaṃ । mama dukkhakāriṇīe vaaṇādo evvaṃ ajjhavasidaṃ ajjautteṇa । tā ahaṃ pi aṇugamissaṃ । parikrāmann agrato bhūtvā । ahaṃ pi padhovadesao homi । vasubhūtiḥ । praviṣṭa eva jvalanaṃ vatsarājaḥ । tan mamāpi dṛṣṭarājaputrīvipatter yuktam ātmānam āhutīkartum । bābhravyaḥ । hā mahārāja । kim idam akāraṇa eva bharatakulaṃ saṃśayatulām āropitam । atha vā kiṃ pralāpena । aham api bhaktisadṛśam ācarāmi । iti sarve agnipraveśaṃ nāṭayanti । tataḥ praviśati nigaḍasaṃyatā sāgarikā । sāgarikā । ā । samantado pajjalido hudavaho ajja dukkhāvasāṇaṃ me karissadi । rājā । iyam āsannahutavahā sāgarikā vartate । tat tvaritam enāṃ saṃbhāvayāmi । sāgarikā । rājānaṃ dṛṣṭvātmagatam । kadhaṃ । tā edaṃ pekkhia puṇo me jīvidāsā saṃvuttā । parittāadu parittāadu bhaṭṭā । bhīru । muhūrtam api sahyatāṃ bahula eṣa dhūmodgamo hahā dhig idam aṃśukaṃ jvalati te stanāt pracyutam । muhuḥ skhalasi kiṃ kathaṃ nigaḍasaṃyatāsi drutaṃ nayāmi bhavatīm itaḥ priyatame avalambasva mām ।। kaṇṭhe gṛhītvā nimīlitākṣaḥ sparśaṃ nāṭayati । aho । kṣaṇād apagato me saṃtāpaḥ । ayi । samāśvasihi samāśvasihi । vyaktaṃ lagno api bhavatīṃ na dhakṣati hutāśanaḥ । yataḥ saṃtāpam evāyaṃ sparśas te harati priye ।। unmīlyākṣiṇī diśo avalokya sāgarikāṃ ca muktvā । aho mahad āścaryam । kvāsau gato hutavahas tadavastham etad antaḥpuraṃ vāsavadattāṃ dṛṣṭvā । katham avantinṛpātmajeyam । rājñaḥ śarīraṃ parāmṛśya saharṣam । akkhadasarīro ajjautto । bābhravyo eṣa bābhravyaḥ । idānīṃ pratyujjīvito asmi । vasubhūtir ayaṃ vasubhūtiḥ । vijayatāṃ mahārājaḥ । rājā । jaadu jaadu bhavaṃ । vicintya savitarkam । svapne matir bhramati kiṃ nv idam indrajālam ।। bho । mā saṃdehaṃ karehi । bhaṇidaṃ khu teṇa dāsīe puttaeṇa indajālieṇa jadhā । avassaṃ jevva deveṇa ekko me kheḍaṇao pekkhidavvo tti । rājā । tvadvacanād iyam ānītā sāgarikā । vihasya । jāṇidaṃ mae । sāgarikāṃ nivarṇyāpavārya । sadṛśīyaṃ rājaputryāḥ । amātya । mamāpy etad evaṃ manasi vartate । vasubhūtiḥ । deva । rājā । vasubhūtiḥ । kutaḥ punar iyaṃ kanyakā । amacca । esā khu sāariādo pāvida tti bhaṇia amaccajoandharāaṇeṇa mama hatthe ṇikkhittā । ado jjevva sāaria tti saddāvīadi । svagatam । yaugandharāyaṇena nyasteyam । katham asau mamānivedya kiṃ cit kariṣyati । apavārya । yathā susadṛśī vasantakasya kaṇṭhe ratnamālā asyāś ca sāgarāt prāptis tathā vyaktam eveyaṃ siṃhaleśvarasya duhitā ratnāvalī । āyuṣmati ratnāvali । tvam etāvatīm avasthāṃ gatāsi । sāgarikā । kadhaṃ । vasubhūtiḥ । hā hato asmi mandabhāgyaḥ । iti bhumau patati । vasubhūter upari patantī । hā amba । dehi me paḍivaaṇaṃ । sasaṃbhramam । iaṃ sā mama bahiṇiā raaṇāvalī । devi । vāsavadattā । ratnāvalīm āliṅgya । bahiṇie । samassasa samassasa । rājā । udāttavaṃśaprabhavasya siṃhaleśvarasya vikramabahor ātmajeyam । ratnāvalīṃ dṛṣṭvā svagatam । paḍhamaṃ jevva mae bhaṇidaṃ । ṇa kkhu īdiso sāmaṇṇajaṇassa paricchao bhodi tti । sāsraṃ bāhū prasārya । idāṇiṃ piabahiṇie । bandhusiṇehaṃ daṃsehi । vasubhūtiḥ । samāśvasihi samāśvasihi । nanv iyaṃ te jyāyasī bhaginī duḥkham āste । tat pariṣvajasvainām । samāśvasya rājānaṃ tiryag avalokya svagatam । kidāvarāhā khu ahaṃ devīe । tā ṇa sakkaṇomi muhaṃ daṃsiduṃ । ity adhomukhī tiṣṭhati । vāsavadattā । ajjautta । lajjāmi ahaṃ imiṇā attaṇo ṇisaṃsattaṇeṇa । tā avaṇehi se bandhaṇaṃ । saparitoṣam । iti sāgarikāṃ muñcati । ajjautta । amaccajoandharāaṇeṇa ettiaṃ kālaṃ dujjaṇīkida mhi jeṇa jāṇanteṇa vi ṇa me ṇivedidaṃ । tataḥ praviśati yaugandharāyaṇaḥ । devyā madvacanād yathābhyupagataḥ patyur viyogas tathā sā devasya kalatrasaṃghaṭanayā duḥkhaṃ mayā sthāpitā । tasyāḥ prītim ayaṃ kariṣyati jagatsvāmitvalābhaḥ prabhoḥ satyaṃ darśayituṃ tathāpi vadanaṃ śaknomi no lajjayā ।। atha vā kiṃ kriyata īdṛśam atyantamānanīyeṣv api niranurodhavṛtti svāmibhaktivratam । nirūpya । yāvad upasarpāmi । jayati jayati devaḥ । kṣamyatāṃ yan mayānivedya kṛtam । yaugandharāyaṇa । kim anivedya kṛtam । yaugandharāyaṇaḥ । karotv āsanaparigrahaṃ devaḥ । sarvaṃ vijñāpayāmi । yaugandharāyaṇaḥ । śruyatām । yeyaṃ siṃhaleśvaraduhitā sā siddhenādiṣṭā yathā । yo asyāḥ pāṇigrahaṇaṃ kariṣyati sa sārvabhaumo rājā bhaviṣyatīti । tatas tatpratyayād asmābhiḥ svāmino arthe bahuśaḥ prārthyamānenāpi siṃhaleśvareṇa devyā vāsavadattāyāś cittakhedaṃ pariharatā yadā na dattā । rājā । yaugandharāyaṇaḥ । tadā lāvaṇake devī dagdheti prasiddhim utpādya tadantikaṃ bābhravyaḥ prahitaḥ । rājā । ataḥ paraṃ śrutam eva mayā । atheyaṃ devīhaste kim ity anucintya sthāpitā । vidūṣakaḥ । aṇācakkhidaṃ pi edaṃ jāṇīadi jjevva jadhā । anteuragadā suheṇa de daṃsaṇapadhaṃ gamissadi tti । gṛhīto abhiprāyas te vasantakena । yathājñāpayati devaḥ । aindrajālikavṛttānto api manye tvatprayoga eva । anyathāntaḥpure baddhāyā asyāḥ kuto devena darśanam । adṛṣṭāyāś ca vasubhūtinā kutaḥ parijñānam । vihasya । parijñātāyāś ca bhaginyāḥ saṃprati yathā karaṇīyaṃ tatra devī pramāṇam । vāsavadattā । phuḍāṃ jevva kiṃ ṇa bhaṇāsi jadhā । paḍivādehi me raaṇāvaliṃ ti । vidūṣakaḥ । suṭṭhu tae jāṇido amaccassa ahippāo । ehi raaṇāvali ehi । ettiaṃ pi dāva mama bahiṇiāṇurūvaṃ bhodu । iti ratnāvalīṃ svakīyair ābharaṇair alaṅkṛtya haste gṛhītvā rājānam upasṛtya । edaṃ raaṇāvaliṃ paḍiccha । saharṣaṃ hastau prasārya । ko devyāḥ prasādaṃ na bahu manyate । vāsavadattā । dūre kkhu edāe ṇādikulaṃ । tā tadhā karesu jadhā bandhujaṇaṃ ṇa sumaredi । iti samarpayati । yathājñāpayati devī । saharṣaṃ nṛtyati । jaadu jaadu bhavaṃ । puḍhavī khu dāṇiṃ hatthagadā piavaassassa । vasubhūtiḥ । sthāne devīśabdam udvahasi । idānīṃ saphalapariśramo asmi saṃvṛttaḥ । deva । kiṃ te bhūyaḥ priyam upakaromi । rājā । kim ataḥ param api priyam asti । yataḥ । nīto vikramabāhur ātmasamatāṃ prāpteyam urvītale sāraṃ sāgarikā sasāgaramahīprāpty ekahetuḥ priyā । devī prītim upāgatā ca bhaginīlābhāj jitāḥ kosalāḥ kiṃ nāsti tvayi saty amātyavṛṣabhe yasmin karomi spṛhām ।। tathāpīdam astu bharatavākyam । urvīm uddāmasasyāṃ janayatu visṛjanvāsavo vṛṣṭim iṣṭām iṣṭais traiviṣṭapānāṃ vidadhatu vidhivatprīṇanaṃ vipramukhyāḥ । ākalpāntaṃ ca bhūyat samupacitasukhaḥ saṃgamaḥ sajjanānāṃ niḥśeṣā yāntu śāntiṃ piśunajanagiro durjayā vajralepāḥ ।। iti niṣkrāntāḥ sarve ।

iti caturtho aṅkaḥ ।