। atha tṛtīyaḥ pādaḥ ।
।
tatra cānyatra ca prasiddhānāṃ śabdānāṃ viṣṇau samanvayaṃ prāyeṇāsmin pāde darśayati । viṣṇoḥ paravidyāviṣayatvamuktam ।
etatpādapratipādyaṃ darśayati tatreti । anyonyasamuccaye caśabdau । devatādhikaraṇāpaśūdrādhikaraṇayoḥ samanvayākaraṇāttadvyāvṛttyarthaṃ aprāyeṇa'; prācuryeṇeti । tathā ca prāyeṇāsmin tṛtīye pāde atatra'; harau tasmāt aanyatra'; rudraprakṛtyādau ca śrutiliṅgādibhiḥ prasiddhānāṃ nāmaliṅgātmakaśabdānāṃ viṣṇau asamanvayaṃ'; paramamukhyayā vṛttyā tātparyaprabalahetubhiḥ adarśayati'; pratipādayati sūtrakṛdityarthaḥ । śrutyādisaṅgatiṃ viṣayavākyamudāhṛtya viṣayasaṃśayasayuktikapūrvapakṣān darśayati viṣṇoriti ।

tatra ayasmin dyauḥ pṛthivī cāntarikṣamotaṃ manaḥ saha prāṇaiśca sarvaiḥ tamevaikaṃ jānatha ātmānam'; ityatra ।
aprāṇānāṃ granthirasi rudro mā'viśāntakaḥ'; 
aprāṇeśvaraḥ kṛttivāsāḥ pinākī'; ityādinā rudrasya
prāṇādhāratvapratīteḥ ।
asa eṣo antaraścarate bahudhā jāyamānaḥ'; 
iti jīvaliṅgācca tayoḥ prāptiriti ।
uktamityāvartate । tatretyavyayaṃ tadityarthe api । atretyapyāvartate । ādiśabda ubhayānvayī । rudrasyeti śeṣe ṣaṣṭī । tayorityetat pradhānavāyvorapyupalakṣakam । tathā ca adṛśyatvādiguṇakākṣarasya viṣṇoḥ paravidyāviṣayatvaṃ yatroktaṃ tatraivātharvaṇe tatparavidyāviṣayatvaṃ
yasmin dyauḥ pṛthivī cāntarikṣamotaṃ manaḥ saha prāṇaiśca sarvaiḥ ।
tamevaikaṃ jānatha ātmānamanyā vāco vimuñcatha । 
aamṛtasyaiṣa setuḥ'; ityatra iti vākye tatra dyubhvādyāśraye uktamityekā yojanā । tatra dyubhvādyāyatanatve atayoḥ'; rudrajīvayoḥ prāptiḥ । kutaḥ? atravākye dyubhvādyāyatane prāṇādhāratvapratīteḥ śravaṇāt । tathā sa eṣa iti jīvaliṅgaśravaṇācca । na ca prāṇādhāratvaśravaṇe api kuto atra rudrasya prāptiriti vācyam । aprāṇānāṃ granthirasi rudromāviśāntakastenānnenāpyāyasva'; iti taittirīyavākyena, tathā 
yo brahmā brahmaṇa ujjabhāra prāṇeśvaraḥ kṛttivāsāḥ pinākīr ।
iśāno devassa na āyurdadhātu 
ityādikhilasaṃhitāvākyena ca rudrasya prāṇādhāratvapratīteḥ ityaparā yojanā । yadvā asminneva pakṣe tayorityetatsaptamyantamāśritya liṅgaliṅgirūpadharmadvayaparatayā vyākhyeyam । tathātve ādiśabdo arudro vāva lokādhāraḥ'; iti vākyagrāhī । evaṃ tatra tayoḥ prāptiriti dūrānvayena atatra'; paravidyāviṣayatve tayo rudrajīvayoḥ prāptirityanyā yojanā । tatra ādyayojanāyāṃ dyubhvādyāyatanatvasya viṣṇvanyatvākṣepamukhena atamevam'; ityādinā aamṛtasyaiṣa setuḥ'; iti vākyaśeṣabalātpratītasya mokṣajanakajñānajanakavidyāviṣayatvarūpasya tattvapradīparītyānanyayogena prādhānyena jñeyatvarūpasya vā paravidyāviṣayatvasya pūrvoktasya viṣṇoritaratvākṣepāt adṛśyatvādhikaraṇenāsyākṣepikī saṅgatiruktā bhavati । tathā dyubhvādyāyatanatvarūpo viṣayaḥ darśitaḥ । dvividhadvitīyayojanāyāṃ sayuktikapūrvapakṣo darśitaḥ । tṛtīyāyāṃ tu pūrvapakṣaphalaṃ darśitamiti draṣṭavyam । ayasmin'; paramātmani dvyādilokāḥ amanaḥ'; tadabhimānī asarvaiḥ prāṇaiḥ'; indriyaistadabhimānibhiśca saha ataṃ'; praviṣṭaṃ paramātmānam aekaṃ'; pradhānaṃ ajānatha'; jānīdhvam iti śrutyarthaḥ ।
rudra u mā āviśa iti padacchedaḥ । u ityavyayaṃ sambuddhidyotako nipātaḥ । mā ityavyayaṃ, nāsmadādeśaḥ māśabdaḥ । yadvā metyanenāsmadādeśo māśabdaścetyubhau tantreṇopāttau । sa ca niṣedhārthaḥ । tathā ca he rudra tvaṃ aprāṇānām'; indriyāṇāṃ grathyate asminniti agranthiḥ'; āśrayaḥ aantakaḥ'; saṃhartā cāsi । sa tvaṃ amā'; mām aāviśa'; praviśa mayi sannidhiṃ kurvityarthaḥ । yadvā he rudra antakastvaṃ māṃ mā praviśetyarthaḥ । atena'; āhutirūpeṇa dattena aannena'; mām aāpyāyasva'; sukhaya ।
yo abrahmaṇe'; caturmukhāya abrahma'; vedān aujjabhāra'; ujjahāra, sa aprāṇeśvaraḥ'; indriyeśaḥ akṛttivāsāḥ'; kṛttiścarma vasanaṃ yasyāsau, apinākīr'; iśāno na āyuḥ adadhātu'; puṣṇātviti śrutyantarārthaḥ । siddhānte tu rudrādiśabdāḥ viṣṇuparāḥ । ya eṣa jīvo abahudhā'; bahuśarīreṇotpadyamānaḥ śarīrāntaḥsañcārītyātharvaṇaśrutyarthaḥ ।

ata ucyate 
sū oṃ
dyubhvādyāyatanaṃ svaśabdāt ।
oṃ ।
atamevaikaṃ jānatha ātmānam'; ityātmaśabdāt
dyubhvādyāśrayo viṣṇureva ।
ātmabrahmādayaḥ śabdāstamṛte viṣṇumavyayam ।
na sambhavanti yasmātternaivāptā guṇapūrṇatā ।
iti brahmavaivarte ।
siddhāntayatsūtramavatārya vyācaṣṭe ata iti । sautrasvaśabdasya svaśabdaparyāyātmaśabdāditi viṣṇutattvanirṇayokteḥ, svetiśabdaḥ svaśabda iti vyutpattyā svaśabdaparyāyātmaśabdagrāhitvaṃ viṣṇoḥ svarūpasyaiva sākṣādvācako hyayamātmaśabda iti tattvapradīpokteḥ, svasya viṣṇoreva vācakaḥ śabdaḥ svaśabda iti vigrahāśrayeṇa ca ātmaśabdaparāmarśitvamāśritya svaśabdādityetadātmaśabdāditi vyākhyātam । tathā ca aityātmaśabdāt'; ityatrātmaśabdaśravaṇādityarthaḥ । dyubhvādyāśraya ityanenāyatanaśabdo vyākhyātaḥ । kvacidāyatanaśabdasyaiva pāṭhaḥ । viṣṇurevetyanena samanvayasūtrānuvṛttaṃ tattvityetat śrutyanusārālliṅgavipariṇāmena vyākhyātam । anena asvaśabdāt'; viṣṇuvācisvaśabdaparyāyātmaśabdāt svaśabdāt adyubhvādyāyatanaṃ'; svargabhūmyādisarvāśrayaḥ atattu'; viṣṇureveti sūtrārtha ukto bhavati ।
ātmāśabdādapi kuto ayaṃ viṣṇurityata āha ātmeti । yasmāt ataiḥ'; viṣṇoritaraiścaturmukhādijīvaiḥ guṇapūrṇatā anaivāptā'; na sarvathā prāptā । tasmādātmabrahmādayaḥ śabdāḥ aavyayaṃ'; nityaniratiśayapravṛttinimittavantaṃ viṣṇum aṛte'; vinā tadanyaṃ ana sambhavanti'; na mukhyato vācakatvena prāpnuvantītyarthaḥ । anenātmaśabdasyāpi guṇapūrtirartha ityuktaṃ bhavati । brahmavaivarta ityanantaramanyatra niravakāśatayoktāditi śeṣaḥ । tasyātmaśabdādityanenānvayaḥ।

sū oṃ ।
muktopasṛpyavyapadeśāt ।
oṃ ।
aamṛtasyaiṣa setuḥ'; iti ।
nanu viṣṇau mukhyo apyātmaśabdo jāyamānatvarūpajīvaliṅgabalādamukhyārthaḥ kiṃ na syāt । tathā ca na tato viṣṇordyubhvādyāyatanatvanirṇaya ityāśaṅkāṃ pariharatsūtramupanyasya tadupāttaśrutimevādāharati mukteti ।। iti muktāprāpyatvavyapadeśādityanvayaḥ । sūtre dyubhvādyāyatanasyeti vipariṇāmena anuvartanīyam । muktopasṛpyeti bhāvanirdeśaḥ। upasṛpyatvaṃ ceha śrautasetuśabdabalātprāpyāntararahitatve sati prāpyatvaṃ vivakṣitam । nanvarcirādivatprāpyatvamātram । tathā ca dyubhvādyāyatanasya aamṛtasya'; iti muktopasṛpyatvokterviṣṇutvaniścayānnātmaśabdasyāmukhyārthatvamāśritya viṣṇoranyat dyubhvādyāyatanaṃ kalpyamiti । amuktānām'; iti smaraṇādamṛtasyeti jātāvekavacanam । tathā ca aamṛtasya'; muktajātasya aeṣaḥ'; paramātmā asetuḥ'; seturiva seturmukhyāśraya ityarthaḥ ।

brahmavidāpnoti param । anārāyaṇaṃ mahājñeyaṃ viśvātmānaṃ
parāyaṇam'; amuktānāṃ paramā gatiḥ';
aetamānandamayamātmānamupasaṅkrāmati'; ityādinā
tasyaiva muktāprāpyatvavyapadeśāt ।
bahunātra kimuktena yāvacchvetaṃ na gacchati ।
yogī tāvanna muktassyādeṣa śāstravinirṇayaḥ ।
ityādityapurāṇe ।
nanu dyubhvādyāyatanasya muktaprāpyatvaṃ kutaḥ viṣṇutvaniścāyakamityāśaṅkāparihārakatayāpi sūtraṃ vyācaṣṭe brahmaviditi । aityādinā'; vākyena atasya'; viṣṇoḥ evetyanena prāpyatvaṃ prāpyāntararahitatve sati prāptatvam । anena dyubhvādyāyatanasya muktopasṛpyatvavyapadeśāttasya viṣṇoreva muktopasṛtapyatvavyapadeśādityāvṛttyā sūtraṃ vyākhyātam। pradhānasūtre anuvṛttaṃ tattvityetadiha vipariṇāmena anuvartanīyamiti sūcitam । upasṛpyapadaṃ bhāvapradhānaṃ kṛtvā vyākhyātam। evakāro liṅgasyānyaniṣṭhatvavyavacchedakaḥ । abrahmavit'; viṣṇujñānī muktassan aparaṃ'; viṣṇumāpnotīti taittirīyaśrutyarthaḥ । anārāyaṇam'; iti taittirīyopaniṣadi mahopaniṣadi ca śrutam । atra atadviśvamupajīvati'; ityanuvartate । tathā ca atadviśvaṃ'; jagat mahanīyaṃ jñeyaṃ, pūjyajñeyaṃ vā । viśvasvāminaṃ aparāyaṇaṃ'; muktānāmāśrayamupajīvatīti śrutyarthaḥ। amuktānāṃ paramā gatiḥ'; iti sahasranāmagatamekaṃ nāma । paramā mukhyā gamyata iti gatirāśrayaḥ । aetam'; iti taittirīyavākyamānandamayanaye vyākṛtam । ādipadena aetamānandamayamātmānamupasaṅkramya'; aparamaṃ yaḥ parāyaṇam'; ityādikaṃ gṛhyate ।
nanūdāhṛtavākyairastu viṣṇoḥ muktaprāpyatvaṃ, tathāpyatrānyavyavacchedābhāvādviṣṇuvadanyasya muktaprāpyatvaṃ kiṃ na syāditi liṅgasya sāvakāśatvamāśaṅkya anyatra prāpyatvamātrasambhave api niruktopasṛpyatvaṃ sautramuktaśabditavivakṣitamuktyupetajīvaprāpyatvaṃ vānyatra niravakāśamiti pramāṇenāha bahuneti । aatra'; prāpyamokṣatatsādhanaviṣaye abahunoktena'; idamidaṃ ceti pratyekaṃ bahunā vacanena akiṃ prayojanaṃ'; na kimapi, pratyutoktigauravameveti bhāvaḥ । tarhi kathaṃ nirṇaya ityata āha yāvacchvetamiti । aśvetaṃ'; śvetadvīpākhyaṃ viṣṇusthānaṃ ayāvanna gacchati'; na prāpnoti, tatratyaṃ viṣṇuṃ ca na paśyati atāvadyogī'; aparokṣajñānākhyopāyavān mukto na syāt । bhagavadicchārūpāvaraṇānmuktaḥ samyagāvirbhūtajñānānandādimān na bhavediti aeṣaḥ'; upadeśaḥ aśāstravinirṇayaḥ'; śāstratattvaviṣayakanirṇayasādhanamityarthaḥ । eṣor'thaḥ aśāstravinirṇayaḥ'; tajjanyanirṇayaviṣaya iti vā । bhāvabodhe tu sūtre purāṇe ca muktapadena liṅgabhaṅgavān vivakṣita ityuktam । atra śvetadvīpāganturamuktatvoktyā śvetadvīpaṃ prāptasyaiva muktatvaṃ jñāyate । tathā ca tatsthitasya viṣṇorevetaravyavacchedena muktaprāpyatvaṃ siddhamiti bhāvaḥ । ityādityapurāṇe ityasya tasyaiva muktaprāpyatvavyapadeśādityanenānvayaḥ । anena tasyaivetyevakārasyopayogo jñāpito bhavati । asya hetorna liṅgasya sāvakāśatvaṃ śaṅkyamityadhyāhṛtasādhyenānvayaḥ ।

sū oṃ
। nānumānamatacchabdāt ।
nānumānam atacchabdāt ।
oṃ ।
nānumānātmakāgamaparikalpitarudro atra vācyaḥ ।
nanu prāguktarītyā rudraprakṛtyordyubhvāyatanatvaṃ kiṃ na syādityatastatsādhakābhāvānna tayostadityāha sūtrakṛt nānumānamiti । atra nānumānamiti sādhyāṃśaṃ vyācaṣṭe nānumānātmaketi । aanumānaprāptaprāmāṇyāsadāgamo anumātmakaḥ'; iti tattvapradīpokteḥ anumānātmake anumānasiddhaprāmāṇyake pāśupatādyāgame sarvāśrayatvena kalpito bodhita ityarthaḥ । kecittu pramāṇatvena anumīyata ityanumānamiti vyācikhyuḥ । etatpakṣe ātmakaśabdavaiyarthyaṃ, tattvapradīpaṭīke viruddhe । rudrapadaṃ pradhānāderupalakṣakam । pradhānasūtrādanuvṛttena dyubhvādyāyatanapadenopasthāpitaṃ nañarthapratiyoginaṃ darśayati atreti । dyubhvādyāyatanaprakaraṇa ityarthaḥ । avācyaḥ'; pratipādyaḥ । sarvāśrayatveneti śeṣaḥ ।

bhasmadharogratvāditacchabdābhāvāt ।
evaṃ sūtre pratijñāṃśaṃ vyākhyāya hetvaṃśaṃ vyācaṣṭe bhasmadhareti । tasya rudrasya śabdastacchabdaḥ । tacchrutiliṅgātmakaḥ । tathā ca bhasmadharogratvādidharmaviśiṣṭadharmibodhakabhasmadharogrādiśabdābhāvādityarthaḥ । atha vā akimucyate bhasmadharogratvādīnāṃ tacchabdatvam'; ityuttaraṭīkābalādbhāvabhavitrorabhedavivakṣayā svārthe tvapratyayaḥ । tatprayogastu liṅgātmakaśabdasyāpi saṅgrahāya । bhāvabodhe tu bhasmadharetyanena rudravācakanāmātmakaśabdo gṛhyate । ugratvapadena ugratvarūpaliṅgātmakaśabdo gṛhyate । ādipadena nāmaliṅgātmakaśabdāntarāṇi gṛhyante । samākhyāderupalakṣakametat । tathā ca bhasmadharādirudraśrutīnām ugratvādirūpatalliṅgānāṃ rudraprāpakasamākhyādīnāṃ cābhāvādityartha ityuktam । atra rudraśivāditacchabdābhāvādityanuktvā bhasmadharogratvādīti vacanaṃ arudro bhasmadharo nagnaḥ'; iti vacanādviśeṣanāmābhiprāyeṇa । ata evaitadvacanoktāḥ nagnādiśabdā evādipadena grāhyā iti dhyeyam । bhasmadharetyetatpradhānatriguṇatvādirūpaprakṛtiprāpakaśrutiliṅgādyabhāvādityarthāntaropalakṣakatayāpi vyākhyeyam । yadyapi atacchabdādityasya tacchabdābhāvāditi vyākhyāne nañaḥ kriyāsāpekṣatvenāsamarthatvātsamāsānupapattiḥ । tathāpi nirmakṣikamityādāviva aarthābhāve yadavyayam'; ityavyayībhāvasamāsāśrayaṇānnānupapattiḥ । pañcamītvāt nātrām bhavati । anena sūtre jagatkartṛtvenānumīyate ityanumānaśabdena vā aānumānamanumānasambandhi'; iti sattarkadīpāvalyukterānumānamiti padacchedenānumānaśabdena vā anumānasiddhaprāmāṇyakapāśupatādyāgamasiddhaṃ rudrapradhānādhikaṃ gṛhyate । yadvā pramāṇatvenānumīyata ityanumānaṃ pāśupatādyāgamaḥ । tato matvarthe arśa ādibhyo ac, tena tatpratipādyamucyate । evamānumānamiti padacchede apyaṇantātpunaraṇ kāryaḥ । tatra prathamāṇantarapadenāgama ucyate । dvitīyena pratipādyatvam । tathā ca anumānātmakapāśupatādyāgamapratipādyaṃ rudrādikaṃ na dyubhvādyāyatanaṃ na ayasmin'; ityādiprakaraṇe sarvāśrayatvena pratipādyaṃ, kutaḥ? aatacchabdāt'; rudrapradhānādisādhakaśrutiliṅgādyabhāvāditi sūtrārtha ukto bhavati ।

aso antakaḥ sa rudraḥ sa prāṇabhṛtsa prāṇanāyakaḥ sar iśo yo hariryo ananto yo viṣṇuryaḥ parovarīyān'; ityādinā prāṇagranthirudratvāderviṣṇorevoktatvāt ।
nanvātharvaṇe rudrādijñāpakābhāve api atroktaprāṇādhāratvapratipādikāyāṃ aprāṇānāṃ granthirasi rudra'; ityādisamākhyāśrutau rudrādiśabdānām antakatvādiliṅgānāṃ coktatvāttadbalāttatroktaṃ dyubhvādyātanatvaṃ rudrādeḥ kiṃ na syādityata āha sa iti । yo antakassaṃhartā sa eva tacchabdavācyaḥ śrutaḥ sa viṣṇureva । yo rudraḥ śrutaḥ so api viṣṇureva । yaḥ aprāṇabhṛt'; prāṇādhāratvabodhakaprāṇagranthiśabdavācyaḥ, so api viṣṇureva । yaḥ aprāṇanāyakaḥ'; tatsvāmī tata eva prāṇeśa śabditaḥ so api viṣṇureva । yar iśaḥ śrutaḥ so api viṣṇureva । yo anantastacchabdavācyaḥ so api trividhaparicchedaśūnyatvādviṣṇureva, na śeṣaḥ । yaḥ parovarīyān so api rudrādeḥ parato vāṇyādeḥ parādviriñcāt parataḥ prakṛteḥ paratvāddharireva nānya iti śrutyarthaḥ ।
atrāntarādhikaraṇodāhṛtacaturvedaśikhāvākye ca aparasmāduttamaṃ proktam'; iti vacanānusāreṇa paraparataravaravaratamānāṃ caturṇāṃ pratyāyanāya vṛttivākye subādeśasya sorutvotvaguṇasamānaśabdalopā jñātavyāḥ । pratyuddeśyaṃ vidheyānvayajñāpanāya bahūnāṃ yattadāṃ prayogaḥ । aityādinā'; śrutyantaravākyena aprāṇagranthirudratvādeḥ'; prāṇagranthitvaliṅgasya rudraśabdavācyatvasya ca tasyaiva viṣṇorevoktatvādityarthaḥ । prāṇeśvarādiśabdavācyatvamantakatvādiliṅgaṃ cādiśabdārthaḥ । prakṛtiśrutiliṅgāderapyupalakṣakametat । na tu rudrāderityevakārārthaḥ । evakāreṇānyatrāmukhyatassattvamanumanyate । uktatvādityasya ana rudrādiśrutiliṅgavirodhaḥ'; ityadhyāhṛtasādhyenānvayaḥ ।

brahmāṇḍe ca 
rujaṃ drāvayate yasmādrudrastasmājjanārdanarḥ ।
iśānādeva ceśāno mahādevo mahattvataḥ ।
pibanti ye narā nākaṃ muktāssaṃsārasāgarāt ।
tadādhāro yato viṣṇuḥ pinākīti tataḥ smṛtaḥ ।
śivaḥ sukhātmakatvena śarvaḥ śaṃrodhanāddhariḥ ।
kṛtyātmakamimaṃ dehaṃ yato vaste pravartayan ।
kṛttivāsāstato devo viriñcaśca virecanāt ।
bṛṃhaṇādbrahmanāmāsāvaiśvaryādindra ucyate ।
nanu tathāpi na prāṇādhāratvadyubhvādyāyatanatvabodhakasamākhyāśrutau viṣṇoḥ pratipādyatvaniścayaḥ । tatratyānāṃ rudrādiśabdānāṃ paśupatyādāveva rūḍhatvena viṣṇau tadabhāvāt, bhāve vā punaraniścayāt । viṣṇau yogavṛttisambhave api tasyā rūḍhito durbalatvenāniścāyakatvāt । na hi śrutyantare viṣṇuliṅgādyastītyata āha brahmāṇḍe ceti । co apyarthaḥ samuccaye । uktatvādityanuvartate । tenāsyānvayaḥ । kimuktamityato rudrādiśabdānāṃ mahāyogavidvadrūḍhipratipādakaṃ vākyaṃ paṭhati rujamiti । arujaṃ'; rogam utpattyādikaṃ adrāvayate'; nirvāpayati nivartayati yasmāttasmādrudra ityucyate । ka ityata stadrūpaviśeṣamāha janārdana iti । jananamardayatīti vyutpattirḥ । aiśanārt iśānāṃ'; brahmādīnāṃ ceṣṭakatvādīśāno api sa evetyarthaḥ । mahattvata ityupalakṣaṇam । dyotanādeścetyapi draṣṭavyam । ye anarāḥ'; janāḥ saṃsārasāgarānmuktāḥ santo anākaṃ'; paramasukhaṃ apibanti'; bhuñjate te pinākāḥ । viṣṇuryataḥ atadādhāraḥ'; teṣāmādhārastataḥ pinākīti asmṛtaḥ'; abhihitaḥ śrutāviti śeṣaḥ । śruta iti pāṭhaḥ svarasaḥ । aśaṃrodhanāt'; muktiparyantaṃ svarūpabhūtamapi sukhaṃ rudhvā vartanāt āsurasakhaṃ nirudhya vartanādvā śarva ityarthaḥ । yataḥ akṛtyātmakaṃ'; carmamayamimaṃ dehaṃ apravartayan'; sṛjan niyamayan vā tena svātmānaṃ jīvaṃ vā avaste'; ācchādayati tadantarvartate । yadvā dehaṃ vaste adhivasatītyataḥ kṛttivāsā ityucyata ityarthaḥ । avirecanāt'; jagatsarjanādasau viṣṇuḥ bṛṃhaṇādvardhanādvā brahmanāmā । asau paramaiśvaryādindra ityucyate ।

evaṃ nānāvidhaiśśabdaiḥ eka eva trivikramaḥ ।
vedeṣu sapurāṇeṣu gīyate puruṣottamaḥ ।
evaṃ viṣṇau rudrādiśabdānāṃ mahāyogamuktvā vidvadrūḍhiṃ cāha evamiti ।
nimittairityadhyāhāryam । tathā ca aevam'; uktarītyā nānāvidhairnimitaiḥ sapurāṇeṣu vedeṣu gataiḥ etairnānāvidhaiḥ śabdairviṣṇureka eva agīyate'; mukhyato abhidhīyata ityarthaḥ । kathamanyatrādṛṣṭaṃ sarvaśabdamukhyavācyatvamasyetyataḥ apuruṣottamastrivikramaḥ'; ityābhyāṃ tatropapādakamuktam । tribhuvanārthaśabdavyāpī hi trivikramaḥ । sarvapuruṣaśabdanimittakasvāmī hi puruṣottamaḥ । tathā cānena viṣṇau rudrādiśabdānāṃ mahāyogavidvadrūḍhikathanāt tayośta rūḍhimātrātprābalyādyuktaḥ samākhyāśrutyantare api viṣṇoḥ pratipādyatvaniścaya iti bhāvaḥ । apuruṣottama iti'; ityantasya abrahmāṇḍe'; iti pūrveṇānvayaḥ ।

vāmane ca 
na tu nārāyaṇādīnāṃ nāmnāmanyatra sambhavaḥ।
anyanāmnāṃ gatirviṣṇuḥ eka eva prakīrtitaḥ ।
nanu yadi rudrādiśabdānāṃ viṣṇuparatvamuktvā arudro mā'viśāntakaḥ'; ityādiśrutīnāmanirṇāyakatvamucyate, tarhi nārāyaṇādināmnāṃ rudrādiparatvena anārāyaṇaṃ mahājñeyam'; ityādiśrutīnāmanirṇāyakatvaṃ ca syādityata āha vāmane ceti । asyāpyuktatvādavirodhaiti pūrveṇānvayaḥ । kimuktamityatastadvākyaṃ paṭhati na tviti । turavadhāraṇe । anārāyaṇādīnāṃ'; nārāyaṇa ityādīnamanyatra rudrādau sambhavo mukhyavṛttiḥ astīti śeṣaḥ । aanyanāmnāṃ'; rudrādiśabdānāṃ aviṣṇureka eva gatiḥ'; mukhyavācyaḥ prakīrtita ityarthaḥ । itiśabdasya vāmana ityanenānvayaḥ । tasya nārāyaṇādināmnāṃ anyatra niravakāśatvokteḥ na tacchrutīnāmanirṇāyakatvamiti vivakṣitasādhyenānvayaḥ ।

skānde ca 
ṛte nārāyaṇādīni nāmāni puruṣottamaḥ ।
prādādanyatra bhagavān rājevarte svakaṃ puram ।
bhagavannāmatvāviśeṣādrudrādināmavannārāyaṇādināmnāmapi rudrādau vṛttiḥ kiṃ na syādityata āha skānde ceti । co apyarthaḥ samuccaye । asyāpyuktatvāditi pūrveṇānvayaḥ । kimuktamityatastadvākyaṃ paṭhati ṛta iti ।
vinetyarthaḥ । aanyatra'; anyebhyo rudrādibhyaḥ anyāni rudrādināmānītiśeṣaḥ । ādiśabdena viṣṇurityādikaṃ gṛhyate। atra dṛṣṭāntamāha rājeti ।। yathā rājā svakaṃ puramṛte anyadamātyādibhyo dadāti tadvadityarthaḥ । itītyantasya skānde ityanenānvayaḥ । tasya ca nārāyaṇādināmnāmanyatra vṛttyabhāvasyoktatvānna sāmyamityupaskṛtenānvayaḥ । anena skānde nārāyaṇādināmnāṃ viṣṇorevoktatvānna sāmyamityanvayena pūrvaprayuktaivakārasya kṛtyāntaraṃ sūcitaṃ bhavati ।

caturmukhaśśatānando brahmaṇaḥ padmabhūriti ।
ugro bhasmadharo nagnaḥ kapālīti śivasya ca ।
viśeṣanāmāni dadau svakīyānyapi keśavaḥ ।
iti ca brāhme ।
yadyevaṃ rudrādiśabdāḥ viṣṇvaikaparāḥ tarhi kimucyate bhasmadharogratvādīnāṃ tacchabdatvam । viṣṇudattatvābhiprāyeṇa cet tarhi rudrādiśabdā api tādṛśā iti kathaṃ tairnirṇayābhāva ityata āha caturmukha iti ।। yadyapi svakīyāni, tathāpi akeśavaḥ'; brahmarudrapravartako viṣṇuḥ asvakīyāni'; mukhyataḥ svavācakānyeva caturmukhaḥ śatānandaḥ padmabhūriti aviśeṣanāmāni'; nāmaviśeṣāneva abrahmaṇo'; brahmaṇe dadāvityarthaḥ । anagnaḥ'; digambaraḥ । castvarthaḥ । brāhma ityasyāpyuktatvāditi pūrveṇānvayaḥ । rudrādau bhasmadharogratvādereva viṣṇossakāśātprāptatveneti tadarthaḥ । tasya ca pūrvoktaṃ yuktamiti sādhyenānvayaḥ ।

sū oṃ ।
prāṇabhṛc ca ।
oṃ ।
etaireva hetubhirna jīvo vāyuśca ।
nanu asa eṣo antaścarate bahudhā jāyamānaḥ'; iti jīvaliṅgaśravaṇātprāṇitvaprasiddheśca jīvasāmānyasya vā, viṣayabhūtalokādhāratvasya avāyunā vai gautama sūtreṇāyaṃ lokaḥ paraśca lokaḥ sarvāṇi bhūtāni saṃdṛbdhāni bhavanti'; iti śrutyantare vāyuniṣṭhatvena prasiddhatvādvāyorvātra prakaraṇe dyubhvādyāśrayatvena pratipādyatā kiṃ na syādityāśaṅkāṃ pariharatsūtraṃ paṭhitvā vyācaṣṭe prāṇabhṛcceti । ātmaśabdaḥ muktopasṛpyatvamatacchabdo rudrādiprāpakaśrutīnāṃ viṣṇuparatvamityevaṃrūpaiḥ pūrvoktahetubhirityarthaḥ । nātra hetvantaraṃ vācyamityevaśabdārthaḥ । jīvo vāyurityanena prāṇabhṛcchabdo vyākhyātaḥ । atra vācya ityanuṣajyate । caḥ samuccaye । anena sūtre caśabdaḥ prāguktahetūnāṃ nānumānamityato nañaśca samākarṣakaḥ । na kevalaṃ rudro atra na vācyaḥ, kintu jīvo vāyuśceti samuccayārthaścetyuktaṃ bhavati ।

aajāyamāno bahudhā vijāyate'; 
iti tasyaiva bahudhā janmokteḥ ।
nanu avāyunā vai gautama'; ityādiśruterviṣṇuparatvena vāyusādhakatvābhāve api bahudhā janmākhyaliṅgena jīvo atra vācyaḥ kiṃ na syādityata āha ajāyamāna iti । dehataḥ aajāyamānaḥ'; avikurvāṇo abahudhā'; rāmakṛṣṇādirūpeṇa avijāyate'; tatra tatra prādurbhavatītyarthaḥ । iti puruṣasūktagatavākyenetyarthaḥ । yasya janmāsambhavo abhihitaḥ pūrvavādinā tasyaiva viṣmorna jīvasyetyevaśabdārthaḥ । tathā ca liṅgaṃ sāvakāśamiti na tadvirodha iti vākyaśeṣaḥ ।

sū oṃ ।
bhedavyapadeśāt ।
।
na caikyaṃ vācyam । ajuṣṭaṃ yadā paśyatyanyamīśamasya mahimānam'; iti bhedavyapadeśāt ।।
nanu kiṃ jīvaliṅgasya viṣṇugatatvapratipādanāyāsena, liṅgabalājjīvasyaiva dyubhvādyāyatanatvaṃ syāt । na coktātmaśabdādihetuvirodhaḥ । jīveśābhedābhiprāyeṇa jīve apyātmaśabdādyuktisambhavādityāśaṅkāṃ pariharatsūtraṃ paṭhitvā vyācaṣṭe bhedeti । jīveśvarayoratrābhipretamiti ca śeṣaḥ । anena sūtre nānumānamityato nañanuvartanīyaḥ । sa ca hetugatabhedapratiyoginā saṃyojya ityuktaṃ bhavati । caśabdo jīveśaikyaprayuktātmaśabdavācyataitatprakaraṇabodhyatāpi netisamuccayārthaḥ । kau'sau vyapadeśa ityata āha juṣṭamiti । iti bhedavyapadeśāditi । iti bhedaśruterityarthaḥ । anena ajuṣṭam'; iti vākye apaśyati'; iti darśanakartṛtvena prakṛtajīvasyar iśapadokteścar iśvarādbhedokteḥ na tayoraikyamatrābhipretamiti vācyamiti sūtrārtha ukto bhavati । śrutistavānandamayanaye vyākṛtā ।

sū oṃ ।
prakaraṇāt ।
।
adve vidye veditavye'; 
iti tasya hyetatprakaraṇam ।
nanvatra jīvasya kasmāccidīśādanyatvamucyate, na paramātmanaḥ, ato na tayorbheda ityāśaṅkāṃ pariharatsūtramupanyasya vyācaṣṭe prakaraṇāditi । itītyanantaram aityupakramyādhītam'; iti śeṣaḥ । ahi'; yataḥ aetat'; juṣṭamityādivākyajātaṃ yataḥ atasyaiva'; paravidyāviṣayasya paramātmana eva aprakaraṇaṃ'; nānyasyetyevaśabdārthaḥ । anena svaprakaraṇāt adve vidye veditavye'; iti paravidyāviṣayavastuno atrādhītatvena viṣṇuprakaraṇatvātparamātmana eva bhedavyapadeśāvagateḥ na jīvaparamātnorabhedo atrābhipreta iti vācyamiti sūtrayojanā darśitā bhavati ।

sū oṃ ।
sthityadanābhyāṃ ca ।
।
dvāsuparṇā sayujā sakhāyā samānaṃ bṛkṣaṃ pariṣasvajāte ।
tayoranyaḥ pippalaṃ svādvattyanaśnannanyo abhicākaśīti । 
itir iśajīvayoḥ sthityadanokteḥ ।
। iti dyubhvādhiprakaṇam । ।
na kevalaṃ ajuṣṭam'; iti bhedaśruterna jīveśabhedo atra prakaraṇe vivakṣita iti jñāyate, kintu liṅgādapītyāha sūtrakṛt sthitīti । tadasiddhivāraṇāya śrutyudāharaṇena vyācaṣṭe dvā suparṇeti । anena advā suparṇā'; ityatra śrutābhyāḥ karmaphalānupajīvanāvasthititadupajīvanābhyāṃ hetubhyāṃ ca naivātra jīveśayoraikyaṃ vācyamiti sūtrārtha ukto bhavati । caśabdastu hetusamuccāyaka iti spaṣṭatvānna vyākhyātaḥ । śrutāvadanasya prāthamye api sthiterīśasambandhitvenābhyarhitatvādalpākṣaratvācca sūtre tadanusāreṇa bhāṣye ca śrautakramamullaṅghya sthiteḥ prathamamuktiḥ । asayujā'; sayujau saṃyuktau upakāryopakārakabhāvavattayā parasparāparihāreṇa vartamānau asakhāyā'; sakhāyau prītyā ekadeśasthau advā'; dvau asuparṇā'; suparṇau । suparṇasarūpau । asuparṇā sakhāyā'; iti viśeṣaṇasvārasyādasya samajīvamātraviṣayatve suṣṭhuparamānandarūpau jīveśvarau asamānam'; ekaṃ avṛkṣaṃ'; dehākhyam aśvatthaṃ apariṣasvajāteḥ'; āliliṅgatuḥ । atayoḥ'; suparṇayormadhyer iśvarāt aanyo'; jīvaḥ apippalam'; aśvatthaphalarūpaṃ dehajanitakarmaphalam aatti'; asvādveva svādutvenaiva aśnāti । jīvāt aanyarḥ'; iśvarastu aanaśnan'; jīvādyamevābhuñjānaḥ aabhi'; abhitaḥ acākaśīti'; prakāśate । na tu svasthityai jīvavatkarmaphalamapekṣata iti muṇḍakaśrutyarthaḥ ।।
। iti dyubhvādhikaraṇam । ।

।
aprāṇo vā āśayā bhūyān'; ityuktvā ayo vai bhūmā tatsukham';
ityuktestasyaiva bhūmatvaprāptiḥ ।
atrādhikaraṇe bhūmanāmno viṣṇau samanvayaḥ pratipādyate । bhūmaśabdaśca abhūmnaḥ kratuvat'; ityādau kvaciddharmavācako apyatra pūrṇarūpadharmivacanaḥ । pūrṇatvaṃ ca guṇata uttamatvamiti dhyeyam । śrutyādisaṅgatiṃ viṣayādikaṃ ca sūcayan sayuktikaṃ pūrvapakṣaṃ darśayati prāṇa iti ।। achāndogye'; ityādau upaskāryam । aityuktvā'; ityupakrametyupalakṣaṇam । taduttamamanuktvetyapi draṣṭavyam । ata eva tasyaiva prāṇasyaivetyevakāro anyavyavacchedakaḥ prāyoji । śrutau pūrvapakṣe prāṇaśabdo vāyumātraparaḥ । siddhānte tu bhāṣyarītyā vāyuviṣṇūbhayaparaḥ । nyāyavivaraṇachāndogyabhāṣyarītyā tu vāyumātraparaḥ । na ca vāyuviṣṇūbhayavācitvaṃ vāyumātravācitvamityarthadvayaṃ viruddham । antaryāmivivakṣayā bhāṣyasya tadavivakṣayā vivaraṇādeḥ pravṛttatvāt । yathā aātmanaḥ ākāśaḥ'; ityatra sambhūtaśabdasyānekārthatve antaryāmiviṣṇurapyākāśapadenocyate । tasya janimātrārthatve tu na tena sa ucyate । tathā tattvapradīpe tu aabhyupagamavādatvāt'; ityādinā ayaṃ prāṇo viṣṇurityabhyupetya vādena bhāṣyaṃ pravṛttam, ityuktam । tathā cādyapakṣe prāṇaḥ aāśāyāḥ'; bhāratyāḥ abhūyān'; guṇato jyeṣṭhaḥ । evaṃ aprāṇaḥ'; tadantaryāmī viṣṇurantaryāmitvādeva tata āśāyāśca bhūyānityarthaḥ । anena pūrvamānandamayaśabdoktasajātīyotkṛṣṭatvarūpapūrṇatvasyeha vāyāvākṣepādānandamayādhikaraṇenāsyākṣepikī saṅgatiḥ sūcitā । chāndogaśrutyukto bhūmākhyo viṣayaḥ, kiṃ vāyuruta viṣṇuriti sandehaśca sūcitaḥ । tathā tasyaiva bhūmatvaprāptiriti pūrvapakṣaḥ । tatra prāṇopakramataduttamānuktirūpayuktiśca darśitā bhavati । ayo vai bhūmā tatsukhaṃ nālpe sukhamasti bhūmaiva sukham'; iti vākye sukhaśabdaḥ pūrṇasukhārthaḥ । ayatsukhaṃ sa bhūmā'; iti vyāsatīrthīyokteḥ, sarvanāmāni paryāyeṇa tattalliṅgabhāñjītyukteśca nirupapadasukhaśabdamātrasyāpi pūrṇasukhārthatvāt । yadananyādhīnapūrṇānandasukhaṃ sa bhūmā guṇataḥ pūrṇo nārāyaṇa ityuddeśyavidheyayorvyatyayaḥ । ata eva svātantryeṇa sukhasya viśeṣaṇāt na muktajīveṣvanaikāntyamityāśayena tadupapādayati nālpa iti । aalpe'; apūrṇe muktajīve tatprasādaṃ vinā yataḥ sukhaṃ nāstītyarthaḥ । nigamayati bhūmaiva sukhamiti ।

autkrāntaprāṇān'; ityāditalliṅgatprāṇaśabdaśca vāyuvācīti ।
nanu aprāṇo vā āśāyā bhūyān'; ityuktaprāṇaśabdasya aata eva prāṇaḥ'; ityuktarītyā viṣṇuparatvādviṣṇoreva bhūmatvaprāpteḥ kathaṃ prāṇaśabdabalādvāyorbhūmatvaprāptirityata āha utkrānteti । luptavibhaktiko nirdeśaḥ । ādiśabdena autkrāntaprāṇān śūlena samāsaṃ vyatiṣaṃ dahet nainaṃ brūyuḥ pitṛhāsīti'; samagravākyaṃ gṛhyate । tacca tat liṅgaṃ ca, tasya liṅgamiti ca vigrahaḥ । caśabdo avadhāraṇe । vāyuvācī ceti bhinnakramaḥ । tathā ca aayaṃ'; prāṇaśabdo avāyuvācyeva'; na viṣṇuvācī । kutaḥ? autkrāntaprāṇān'; ityādau atalliṅgāt'; tasya prāṇasyotkramaṇādirūpaliṅgaśravaṇāditi yojanā । utkrāntaḥ prāṇo yebhyaste tathoktāḥ । tānmātṛpitrācāryādīn asamāsaṃ'; sākalyena avyatiṣam'; ekadeśena ca śūlena viluṇṭhya yadi dahetputraḥ śiṣyo vā tathā nainaṃ brūyuḥ janāḥ । kimiti? pitṛhāsīti mātṛhāsīti । mukhyaprāṇasannidhānābhāvāditi bhāvaḥ । iti śrutyarthaḥ ।

ato vakti 
sū oṃ ।
bhūmā saṃprasādādadhyupadeśāt ।
।
asamprasādāt'; pūrṇasukharūpatvāt aadhyupadeśāt';
sarveṣāmuparyupadeśācca viṣṇureva bhūmā ।
siddhāntayatsūtramavatārayati ata iti । sūtre prasīdatyanena jana iti prasādaḥ sukham, samyakprasādaḥ samprasādaḥ, tasmāditi vigraharḥ । iśvare sukhamiva duḥkhamapi syāditi nāśaṅkyaṃ, pūrṇasukhakāryeṇa samyakprasādena duḥkhābhāvaniścayādityāśayena prayuktaṃ samprasādāditi hetumanūdya vyācaṣṭe samprasādāditi । uttarasūtrasthacaśabdo atrākarṣaṇīya ityāśayena aadhyupadeśāt'; ityetaddhetvantaraparatayānūdya vyākhyāti adhyupadeśāditi । nāmādīnāṃ sarveṣām aupari'; taduttamatvena aupadeśāt'; ukterityarthaḥ । atrādhītyeva hetuḥ, na tu samagra eko hetuḥ । sa ceśvaravacano bhāvapradhānaḥ, viśeṣānukteḥ akhileśvaratvāditi hetvarthaḥ akhileśatvādityanuvyākhyānasudhokto jñātavyaḥ । asiddhiparihārāyopadeśaparyantaṃ dhāvanam । prāyapāṭhādbhūmno akhilādhipaprāṇādhipatye akhilādhipatyaṃ siddhyatīti bhāvaḥ । samanvayasūtrādanuvṛttasya tattvitividheyasamarpakasyārthamāha viṣṇureveti bhūmā viṣṇurevetyanvayaḥ।

asahasraśīrṣaṃ devaṃ viśvākṣaṃ viśvaśambhuvam ।
viśvaṃ nārāyaṇaṃ devamakṣaraṃ paramaṃ padam ।
viśvataḥ paramāṃ nityam'; iti hi śrutiḥ ।
pūrṇasukhatvādikaṃ kuto viṣṇutvaniścāyakamityata āha sahasreti । ahi'; yasmāt aiti'; nārāyaṇānuvākagatā śrutirasti, tasmātsamprasādāt viṣṇutvaniścayo bhavatyevetyarthaḥ । asahasraśīrṣaṃ'; sahasrapadopalakṣitāmitamūrdhānaṃ adevaṃ'; prakāśarūpaṃ viśvato darśanādakṣyasyeti viśvākṣaṃ aviśvaśambhuvaṃ'; pūrṇasukhāśrayaṃ aviśvaṃ'; jagatpraviṣṭatvena vartamānaṃ anārāyaṇaṃ'; muktasaṅghe vyaktam aakṣaraṃ'; svarūpato nāśarahitam akṣeṣu ramamāṇaṃ vā । parebhyo brahmādibhyo adhikatvena mīyata iti parā mā yasyeti vā paramastaṃ paramaṃ apadaṃ'; prāpyaṃ viśvataḥ paramaścāsāvaśceti vigrahaḥ, savarṇadīrghaḥ । somapāśabdavadayaṃ śabdaḥ । sudhārītyā ābantatvāśrayeṇa liṅgavyatyayo vā । tathā ca aviśvataḥparamāṃ'; sarvasmāduttamam akāravācyaṃ sarvottamaṃ vā anityaṃ'; dehato nāśarahitaṃ aviśvaṃ'; guṇaiḥ pūrṇaṃ yajñeṣu haviḥsvīkaraṇāt harivarṇatvācca ahariṃ'; adevaṃ'; krīḍādiguṇakaṃ anārāyaṇaṃ'; tadākhyaṃ devaṃ tadviśvamupajīvatīti śrutyarthaḥ । yadyapi viśvataḥ paramam iti drāviḍapāṭhaḥ । tathāpyāndhrapāṭhamanusṛtya paramāmityuktam ।

atamutkrāmantaṃ prāṇo anūtkrāmati'; 
ityādinā notkramaṇādiliṅgavirodho api ।
atra prāṇaśabdena viṣṇorvācyatvāṅgīkāre prāguktatkramaṇādiliṅgavirodha ityato netyāha tamiti । prathamādiśabdena taduttaravākyāni dvitīyena talliṅgāntarāṇi ca gṛhyante । apiśabdaḥ samuccaye, yadyapi tathāpītyarthe ca । tathā ca na kevalaṃ prāṇaśabdopakramavirodhaḥ, tasya viṣṇuparatvāt, kintu aapi'; atra prāṇaśabdena viṣṇorvācyatvāṅgīkāre utkramaṇādiliṅgavirodho nāsti । kutaḥ? aapi'; tathāpi sarvagate api viṣṇāvutkramaṇādiliṅgasya atamutkrāmantam'; ityādinā vājasaneyavākyena siddhatvāditi yojanā । śrutisiddher'the lokadṛṣṭivirodho akiñcitkara iti bhāvaḥ । atasya haitasya hṛdayasyāgraṃ pradyotate । tena pradyotenaiṣa ātmā niṣkrāmati'; iti pūrvavākye prakṛtaḥ paramātmā tacchabdena parāmṛśyate । tathā ca pradyotitahṛdayāgreṇāparokṣajñānidehāt autkrāmantaṃ'; nirgacchantaṃ paramātmānamanusṛtya aprāṇo'; mukhyavāyuḥ autkrāmati'; dehānnirgacchatīti śrutyarthaḥ ।

sū oṃ ।
dharmopapatteś ca ।
।
sarvagatatvādidharmopapatteśca ।
। iti bhūmādhikaraṇam । ।
yuktyantareṇa viṣṇorbhūmatvapratipādakaṃ sūtramupanyasya vyācaṣṭe dharmeti । ādipadena svātantryasvapratiṣṭhitvādikaṃ gṛhyate । asya hetorviṣṇureva bhūmeti pradhānasādhyenānvayaḥ । yadyapi chāndogye ayatra nānyat'; iti svātantryabodhakavākyānantaraṃ asa evādhastāt'; iti sarvagatatvābhidhāyakavākyaśravaṇāt prathamaśrutasvātantryadharmaṃ svaśabdena gṛhītvā sarvagatatvāmādiśabdena grāhyam । tathāpi tadvākye bhūmatvaniyatasarvagatatvasya spaṣṭaṃ pratītestadeva vācakaśabdena gṛhītamiti draṣṭavyam । anena sūtre co yuktisamuccaye dharmaśabdātparamanveti । liṅgasya niravakāśatvajñāpanāyopapattiparyantaṃ dhāvanam । tathā ca na kevalaṃ samprasādādeḥ, kintu asa evādhastātsa upariṣṭātsa paścātsa purastātsa dakṣiṇataḥ sa uttarataḥ sa evedaṃ sarvam'; iti vākye, tathā ayatra nānyatpaśyati nānyacchṛṇoti nānyadvijānāti sa bhūmā'; iti vākye, tathā asa bhagavaḥ kasmin pratiṣṭhita iti sve mahimni'; ityādi vākye ca sarvagatatvādidharmaśravaṇācca bhūmā viṣṇureva, teṣāṃ ca dharmāṇāṃ viṣṇāvevopapatteriti sūtrārtha ukto bhavati । asaḥ'; bhūmaśabdito nārāyaṇaḥ adhaḥ upari paścātpurastāddakṣiṇata uttarataḥ sarvatrāsti । tatprayojanamāha sa evedaṃ sarvamiti । tenaivedaṃ jagadvyāptaṃ sa eva sarvasattāpradastadarthameva sarvatra tiṣṭhatītyarthaḥ । ayatra'; yadvinā yadadhīnaṃ vinā anyannapaśyatyadhikārī sarvameva tadadhīnaṃ paśyati, tathaiva śṛṇoti, vijānāti ca sa bhūmetyarthaḥ । ayatra'; yasmin dṛṣṭe anyatsvatantraṃ na paśyatīti vā । he abhagavo'; bhagavān sa bhūmā kasmin pratiṣṭhita iti nāradapraśne mahimaguṇātmake asve'; svasmin svakīye mahimni vā svayaṃ apratiṣṭhitaḥ'; āśrita iti sanatkumāraḥ pratyāheti śrutyarthaḥ । ।
। iti bhūmādhikaraṇam । ।

।
adṛśyatvādiguṇā viṣṇoruktāḥ । aadṛṣṭaṃ draṣṭraśrutaṃ
śrotṛ'; ityādinā । aahaṃ somamāhanasaṃ
bibharmi'; ityādestasyāpi
sambhavānmadhyamākṣarasyoktā iti ।
atrādhikaraṇe akṣaranāmasamanvayaḥ kriyate । śrutyādisaṅgatiṃ viṣayavākyamudāhṛtya viṣayādikaṃ ca sūcayan sayuktikaṃ pūrvapakṣaṃ ca darśayati adṛśyatvādīti ।। te iti śeṣaḥ । ādyādiśabdenāgrāhyatvādi gṛhyate । guṇā ityanena candrādityādyādhāratvaguṇo api gṛhyate । dvitīyādiśabdena aaśrutaṃ śrotramataṃ mantravijñātaṃ vijñātṛnānyadato asti draṣṭṛ nānyadato asti śrotṛ nānyadato asti mantṛ nānyadato asti vijñātṛ etasmin khalvakṣare gārgyākāśa otaśca protaśca'; iti śiṣṭavākyam, tathā aetasya vā akṣarasya praśāsane gārgi sūryācandramasau vidhṛtau tiṣṭhataḥ'; iti vākyaṃ ca gṛhyate । tṛtīyādiśabdena aahaṃ tvaṣṭāramuta pūṣaṇaṃ bhagam'; iti vākyam, tathā ye tvakṣaramanirdeśyamavyaktaṃ paryupāsate ।
sarvatragamacintyaṃ ca kūṭasthamacalaṃ dhruvam । 
iti gītāvākyam ।
āsīdidaṃ tamobhūtamaprajñātamalakṣaṇam ।
apratarkyamavijñeyaṃ prasuptamiva sarvataḥ ।
iti tadbhāṣyodāhṛtavākyaṃ ca gṛhyate । caśabdenākṣaraśabdasya śrītattve prasiddheśceti akṣarapadasūcito hetuḥ samuccīyate । tasyetipadamāvartate, vipariṇamyate ca । na kevalaṃ viṣṇoreva, kintu atasya'; akṣarasyāpītyaperarthaḥ । viṣṇujaḍavyāvṛttyarthaṃ madhyameti । abhūmatvaprāptiḥ'; iti pūrvapākyādbuddhyā vivekena prāptiritipadamatrānuvartate । tathā ca pūrvamadṛśyatvādhikaraṇe ye adṛśyatvādiguṇā akṣarasya viṣṇoruktāḥ । te vājasaneyake atadvā etadakṣaraṃ gārgi adṛṣṭaṃ draṣṭṛ'; ityādinā vākyena amadhyamākṣarasya'; śrītattvasya auktāḥ'; ucyante ityekā yojanā । aparā tu atasya'; teṣāmadṛśyatvādiguṇānāṃ atasya'; tasmin madhyamākṣare api sambhavādyuktatvāt atasya'; candrādyādhāratvaliṅgasyāpi aahaṃ somamāhanasam'; ityādivākyāttasminnakṣare upapatteḥ atasya'; akṣaraśabdasya tasmin madhyamākṣare prasiddheśca atasya'; madhyamākṣarasyāpi atasya'; akṣaranāmavācyatvasya prāptiriti । tatrādyayojanāyām adṛśyatvādhikaraṇoktādṛśyatvādiguṇakākṣarasya viṣṇvanyatvākṣepāttenāsyākṣepikī saṅgatiruktā bhavati । tathākṣarākhyo viṣayaḥ, draṣṭṛtvābhidhāyakottaravākyaparyālocanayā jaḍavyāvṛtteḥ । kiṃ cetanaprakṛtirutaviṣṇuriti saṃśayaśca sūcitaḥ । dvitīyayojanāyāṃ sayuktikaḥ pūrvapakṣaḥ pradarśita iti jñātavyam । atadvā'; ityādeḥ siddhāntarītyāyamarthaḥ atat'; ākāśāśrayatvena vakṣyamāṇam aakṣaraṃ'; na kṣaratītyakṣaraśabdavācyaṃ brahma aetat'; etallakṣaṇakaṃ ca prasiddham । tadevāha adṛṣṭamityādinā । anyaiḥ sākalyena adṛṣṭatvātsvayaṃ draṣṭṛtvādadṛṣṭaṃ draṣṭrityucyate । evamuttaravākyamapi vyākhyeyam । draṣṭṛtvādau viśeṣamāha neti । aataḥ'; akṣarādanyat svātantryeṇa draṣṭṛ śrotṛ mantṛ jñātṛ ca nāstītyarthaḥ । aetasmin'; evaṃbhūte akṣaraśabdite brahmaṇi dīptinimittākāśapadoktaṃ śrītattvam aotaśca protaśca'; atrotaṃ ca protaṃ ca । tathā ca sarvakāreṇa tadāśritaṃ khalvityarthaḥ ।
gārgīti yājñavalkyakartṛkapatnīsambodhanam । aetasya vā akṣarasya'; viṣṇoḥ apraśāsane'; ājñāyāmiti nimittasaptamī । tathā ca ājñāmātrāt asūryācandramasau'; akeśau sūryavidhū matau'; iti bṛhadbhāṣyokterbrahmarudrau bhāṣyaṭīkārītyā prasiddharavicandrau ca avidhṛtau'; viśeṣeṇa dhṛtau bhavata iti । pūrvapakṣī tu akṣaraśabdaṃ śrītattvaparaṃ manyate । tatpakṣe ākāśaśabdaḥ prakṛtyanyatatpoṣyaparaḥ ।
aham aāhanasaṃ'; svābhimanyamānalatādvārā yajñeṣvabhiṣūyamāṇaṃ asomaṃ'; somalatābhimāninaṃ candraṃ tvaṣṭāraṃ ca auta pūṣaṇaṃ'; pūṣaṇaṃ ca bhagaṃ ca abibharmi'; dadhāmītyaṃbhraṇīvākyasyārthaḥ । tvaṣṭrādayastu sūryaprabhedāḥ । tattvapradīpasattarkadīpāvalyostu bṛhadbhāṣyānusāreṇa asomam'; umayā sahitam aāhanasam'; āsamantāt hantāraṃ saṃhartāraṃ rudraṃ bibharmīti vyākhyātam ।
aakṣaraṃ'; dehato apyavināśi, aanirdeśyaṃ'; śabdāgocaraṃ, asarvatragaṃ'; deśato vyāptam, aacintyaṃ'; manasāgrāhyaṃ, guṇabāhulyāt, kūṭe ākāśe abhimānitvena tiṣṭhatīti akūṭastham', aacalaṃ'; kadāpi svapadādabhraṣṭaṃ adhruvam'; utpattivināśaśūnyam, aavyaktaṃ'; śrītattvaṃ ye paryupāsate iti gītārthaḥ ।
pralaye aabhūtam'; ajātam aaprajñātaṃ'; pratyakṣāvedyam avedyalakṣaṇatvādalakṣaṇam ata eva aatarkyam'; anumānāvedyam aavijñeyam'; āgamāvedyam anādyavidyābhimānitvāt, tamaḥśabdavācyamidaṃ lakṣmyākhyaṃ tattvaṃ aprasuptamiva'; nirvyāpāraṃ asarvataḥ'; sarvatrāsīditi smṛtyarthaḥ ।

ato brūte 
sū oṃ ।
akṣaramambarāntadhṛteḥ ।
।
aetasmin khalvakṣare gārgyākāśa otaśca protaśca';
ityambarāntasya sarvasya dhṛterbrahmaivākṣaram ।
siddhāntayatsūtramavatārayati ata iti । sūtre gahanārthatvātprathamaṃ hetubhāgaṃ vyākariṣyamāṇo asiddhiparihārāya śrutimudāharati etasminniti । itītyanantaraṃ avākye'; iti śeṣaḥ । anyapadārthaṃ darśayanvigrahaṃ darśayati ambareti । ambaramākāśaḥ anto yasya sarvasya pṛthivyāderdhārakatvokterityarthaḥ । yadyapi aetasmin'; iti vākye ambaradhṛtirevocyate । na tu tadantarasarvadhṛtiḥ । tathāpi ayadūrdhvaṃ gārgi divo yadarvākpṛthivyā yadantarā dyāvāpṛthivī ākāśa eva tadotaṃ ca protaṃ ca'; ityanenākāśasya citprakṛteḥ sarvādhāratvamuktvānantaram aetasmin'; iti vākye akṣarasya tādṛśaprakṛtyādhāratvokteḥ prakṛtidvārākṣarasyāmbarāntasarvādhāratvamatroktameveti na doṣaḥ । etacca sūtre ambarāntetyantapadaprayogātsūcitam । sūtre tattvityanuvṛttapadadvayopetapratijñābhāgaṃ vyākhyāti brahmaiveti । akṣaraṃ brahmaivetyanvayaḥ । anena akṣarasya aetasmin'; iti prakṛtidvārā'kāśāntasarvādhāratvaśruterakṣaraṃ brahmaiveti sūtrārtha ukto bhavati ।

ya u tridhātu pṛthivīmuta dyā meko dādhāra bhavanāni viśvā । 
sarvādhāratvaṃ kuto viṣṇutvaniścāyakamityataḥ tasya viṣṇuliṅgatvena śrutisiddhatvādityāha ya iti । vyākhyāteyaṃ śrutirjanmanaye ।

bhartā sanbhriyamāṇo bibharti ।
eko devo bahudhā niviṣṭaḥ ।
yadā bhāraṃ tandrayate sa bhartum ।
parāsya bhāraṃ punarastameti । 
abhartā san'; iti taittirīyāṇāṃ śrutiḥ । adevaḥ'; prāṇākhyo bhagavān svayaṃ jagatā jīvena vā hṛdi bhriyamāṇaḥ tat abibharti'; dhatte puṣṇāti ca । tarhi jagadīśayoḥ sāmyāpattirityata āha bhartā sanniti । jagato mūlabhartā sanneva bhriyamāṇaḥ, na svakīyasthityetyarthaḥ । nanvekasyaiva bhagavataḥ bhartā bhriyamāṇo bibhartītyanekavidhavyavahāraviṣayatvaṃ kathamityata āha eko bahudheti । eko api bhartṛtvādinā abahudhā'; bahurūpeṇa ca aniviṣṭo'; vyāpta ityarthaḥ । tatra praviṣṭa iti vā । ayadā bhāraṃ tandrayate sa bhartuṃ parāsya bhāraṃ punarastameti'; iti vākyaśeṣaḥ । asa'; viṣṇuryadā taṃ jagadbhāraṃ aparāsya'; adho nidhāya punarbhartuṃ atandrayate'; necchati tadā asau bhāraḥ aastameti'; naśyatītyarthaḥ ।

yasminnidaṃ saṃcavicaidhi sarvaṃ
yasmin devā adhi viśve niṣeduḥ । 
ityādiśruteḥ ।
ayasmin'; ityapi taittirīye anyadvākyam । atra yacchabdasya atadeva brahma paramam'; ityuttaravākyasthatacchabdenānvayaḥ । cau prakārasamuccaye । tathā ca ayasminnidaṃ'; sarvaṃ jagat asaṃ'; samyak avi'; vividhaṃ acaidhi'; avardhata । edhaterliṅi chāndasaṃ rūpametat । yadvā edhivardhate । astīti vārthaḥ । asmin pakṣe asterlaṭi madhyamapuruṣaikavacane chāndasaṃ rūpam । vastuto loṭi madhyamapuruṣaikavacane rūpametat । yasmiṃśca aviśve'; sarve devāḥ aadhiniṣeduḥ'; yamadhyagustadeva brahmetyarthaḥ । ityādiśruterityasya ambarāntadhṛterityanenānvayaḥ । brahmaṇyavagatāyā iti śeṣaḥ । tṛtīyārthe pañcamī । ādiśabdena ayenāvṛtaṃ khaṃ ca divaṃ mahīṃ ca yenādityastapati tejasā bhrājasā ca'; ityādikam, atameva mṛtyumamṛtaṃ tamāhustaṃ bhartāraṃ tamu goptāramāhuḥ'; ityādi ca gṛhyate । tathā ca viṣṇuliṅgatvena śrutisiddhāt sarvādhāraṇāt viṣṇutvaniścayo bhavatyeveti bhāvaḥ ।

pṛthivyādi prakṛtyantaṃ bhūtaṃ bhavyaṃ bhavacca yat ।
viṣṇureko bibhartīdaṃ nānyastasmātkṣamo dhṛtau ।
iti ca skānde ।
viṣṇuvadanyasyāpi sarvādhāratvaṃ kiṃ na syādityata āha pṛthivyādīti । prakṛtyantapadena sautrāntapadaṃ vyākhyātam । abhūtam'; atītaṃ abhavyaṃ'; bhaviṣyat abhavat'; vartamānaṃ ayat'; idaṃ viśvaṃ tadviṣṇuḥ aeka eva'; asahāyo bibharti । tasya dhṛtau tasmādviṣṇoranyaḥ akṣamaḥ'; samartho netyarthaḥ । iti skānda ityasya auktatvāt'; ityadhyāhāreṇa na sāvakāśatvaṃ liṅgasyeti vākyaśeṣeṇānvayaḥ ।

sū oṃ ।
sā ca praśāsanāt ।
।
sā ca dhṛtiḥ prasāsanāducyate । aetasya vā akṣarasya praśāsane
gārgi sūryācandramasau vidhṛtau tiṣṭhataḥ'; ityādinā ।
yuktyantareṇa viṣṇorevākṣaratvaṃ pratipādayatsūtramupanyasya vyācaṣṭe sā ceti । asā ca'; sarvadhṛtirapi ityādinā praśāsanāducyate yato ato api brahmākṣaramityanvayaḥ । ādiśabdenaivaṃrūpāṇyekaprakaraṇagatānekavākyāni gṛhyante । anena yadā asā'; pūrvoktā sarvadhṛtireva akṣarasya viṣṇutvasādhikā, tadā sutarāṃ, yā tu aetasya'; iti śrutivākye akṣarasya praśāsanādeva asaṅkucitaviṣayānanyāyattaprakṛṣṭājñāmātrādeva sarvadhṛtirucyate seti sūtrārtha ukto bhavati ।

tacca praśāsanaṃ viṣṇoreva ।
nanu sarvadhṛtihetupraśāsanena kuto akṣarasya viṣṇutvaniścaya ityatastasya viṣṇukartṛkatvādityāha tacceti। sarvadhṛtikāraṇaṃ praśāsanaṃ tvityarthaḥ । na kevalaṃ sarvadhṛtiḥ, kintu taddhetupraśāsanaṃ ceti samuccaye vā caśabdaḥ । aviṣṇoreva'; viṣṇukartṛkameva । na tvanyakartṛkamiti evārthaḥ । evakārasyottaratropayogaḥ ।

saptārdhagarbhā bhuvanasya reto viṣṇostiṣṭhanti pradiśā vidharmaṇi । 
kuta etajjñāyata ityatastaccetyanena pratijñātārthe śrutiṃ pramāṇayati sapteti । ā ṛddhagarbhāḥ ārdhagarbhāḥ । brahmāṇḍākhyātisamṛddhagarbhāḥ । nigaraṇena bhriyanta iti garbhāstadāvaraṇabhūtā iti yāvat । reta iti liṅgavyatyayenaikavacanaṃ prathamābahuvacanārthe । tathā ca abhuvanasya'; lokasya aretaso'; ratipradāḥ sārabhūtā vā । yadvā bhūmatvātpūrṇatvādvananīyatvādbhajanīyatvādbhuvanasya viṣṇo retorūpāḥ asapta'; mahadahaṅkārapañcamahābhūtākhyāḥ brahmādayo devāḥ । bhavanasya areto'; retaso jagadratipradasya viṣṇoḥ apradiśā'; ādeśenājñayā avidharmaṇi'; vividhaviśvadhāraṇe tiṣṭhantīti ṛṅmantrārthaḥ । viśveśvaratīrthīye tu aardhasya'; viṣṇoḥ agarbhāḥ'; sapta devāḥ bhuvanasya aretaḥ'; kāraṇam । ete ca viṣṇoḥ pradiśā vidharmaṇi tiṣṭhantītyartha uktaḥ ।

caturbhissākaṃ navatiṃ ca nāmabhiścakraṃ na vṛttaṃ vyatīravīvipat ।
acaturbhiḥ'; iti vākyaṃ tu janmanaye vyākhyātam । evaṃjātīyakaśrutirādiśabdārthaḥ । śruterityasya jñāyata ityadhyāhāreṇa tacceti pūrvavākyenānvayaḥ ।

ekaśśāstā na dvitīyo asti śāstā ।
yo hṛcchayastamahamiha bravīmi ।
sarvadhṛtihetupraśāsanaṃ viṣṇorivānyasyāpi kiṃ na syādityata āha eka iti । idaṃ ca bhāratavākyaṃ sabhāparvagam । aśāstā'; sarvadhṛtihetvājñākartā । aekaḥ'; na tu dvitīyo asti, sa ca viṣṇurevetyarthaḥ । agarbhe śayānaṃ puruṣaṃ ko asti śāstā'; iti śiṣṭavākyam । ayo hṛcchayaḥ'; ityanyadvākyamuttaravākyaparyālocanayā prakṛtasaṅgatam । ayaḥ'; sarvadhṛtihetupraśāsanāya ahṛcchayaḥ'; sarvahṛdayanivāsī tamahamiha sthāne bravīmītyarthaḥ ।

na kevalaṃ me bhavataśca rājan ।
sa vai balaṃ balināṃ cāpareṣām ।
ityādeśca ।
ana kevalam'; ityādi hiraṇyakaśipuṃ prati prahlādavākyam । he rājan na kevalaṃ me bhavataśca asaḥ'; bhagavān abalaṃ'; balaprado dhṛtihetuḥ, kintvanyeṣāṃ balināṃ ca balamityarthaḥ । ityādeścetyasya atacca praśāsanaṃ viṣṇoreveti jñāyate'; ityanenānvayaḥ । anena viṣṇorevetyevakārasya kṛtyaṃ sūcitam ।

sū oṃ ।
anyabhāvavyāvṛtteśca ।
।
aasthūlamanaṇu'; ityādinā sthūlāṇvādīnāmanyavastusvabhāvānāṃ vyāvṛtteśca ।
hetvantareṇa viṣṇorevākṣaratvaṃ pratipādayatsūtraṃ paṭhitvā vyācaṣṭe anyeti । ādiśabdena aetadvai tadakṣaraṃ gārgi brāhmaṇā abhivadanti asthūlamanaṇvahrasvamadīrghamalohitamasnehamacchāyamatamo avāyvanākāśamasaṅgamarasamagandhamacakṣuṣkamaśrotramavāgamano atejaskamapramāṇamamukhamamātramanantaramabrāhmaṃ na tadaśnāti kiñcana na tadaśnāti kaścana'; iti samagravākyaṃ gṛhyate । asthūlāṇvādīnām'; iti bhāvapradhāno nirdeśaḥ । vyāvṛtterityanantaraṃ akathanāt'; iti śeṣaḥ । co hetusamuccaye । asyāpi brahmaivākṣaramiti pūrveṇānvayaḥ ।
anena na kevalaṃ pūrvoktahetubhyāṃ, kintvanyeṣāṃ sakalavastūnāṃ bhāvānāṃ svarūpāṇāṃ sthaulyādidharmāṇāṃ vyāvṛtteḥ ananyāpekṣārāhityasya aasthūlam'; ityādinākṣare kathanādapyakṣaraṃ brahmaiveti sūtrārtha ukto bhavati ।
śrutyarthastu atat'; ākāśāśrayatvena vakṣyamāṇam aakṣaraṃ'; na kṣaratītyakṣaraśabdavācyaṃ brahma etallakṣaṇakaṃ abrāhmaṇāḥ'; jñānino abhivadanti vai prasiddham । tatkiṃ lakṣaṇamityata āha asthūlamiti । sthūlaṃ mahat । svaprabuddhārthāntaraṃ tu aetat'; akṣaraṃ brāhmaṇāḥ atat'; citprakṛtyākhyamiti vadanti pūrvapakṣayanti tadbrahmetyabhivadanti siddhāntayanti । siddhāntasādhakaṃ hetumevāha asthūlamityādineti । anena aprasiddhasthūlasūkṣmādivailakṣaṇyājjanārdanaḥ'; iti bṛhadbhāṣyoktarītyā prasiddhasthūlādivailakṣaṇyamucyate । sthūlāṇvādipadasya bhāvapradhānatve tu lokikasthaulyādirāhityamanenoktaṃ bhavati । aalohitaṃ'; lohitaśabditaraktādyupalakṣitaprākṛtarūpasāmānyarahitam । aasnehaṃ'; prākṛtasneharahitam । aacchāyaṃ'; achāyātvavidyā samproktā'; iti vacanādajñānarahitam । jīvadehasyeva chāyārahitaṃ ca । aatamaḥ'; āvaraṇarahitam । aavāyu'; pīḍārūpaśvāsocchvāsarahitam । yadvā vyāsatīrthīyoktarītyā avāyvanākāśamatejaskamityetaistadārabdhaśarīrarahitamityucyate । ata eva aacchāyamatamo avāyvanākāśam'; ityatra sarvātmanā niṣedha ityuktaṃ sudhāṭīkayoḥ। aasaṅgaṃ'; sarvagatamapi tatkṛtaleparahitam । arasamagandhamityābhyāmupalakṣaṇayā prākṛtarasagandhādirāhityamucyate । acakṣuṣkamityādinā prākṛtasvabhinnacakṣurādirāhityam । aatejaskaṃ'; prākṛtavarcorahitam । aaprāṇam'; uktacakṣurādivyatiriktaprākṛtajñānendriyakarmendriyarahitam । vyāsatīrthīyoktarītyā prāṇavāyurahitamiti vā । aamukhaṃ'; prākṛtavigraharahitaṃ vā । aamātraṃ'; parimitiśūnyam । mīyante ebhiriti mātrā indriyāṇīti ṭīkokteḥ amātraṃ cakṣurādīndriyarahitamiti vyāsatīrthīyoktiḥ । sarvātmanā śarīrārambhakapañcamātraśūnyaṃ vā । na vidyate antaraṃ bāhyaṃ ca yasmāttadanantaramabāhyam, idameva sarvasmādantaraṃ bāhyaṃ cetyarthaḥ । atat'; brahma akiṃ ca na'; annādikaṃ śubhamaśubhaṃ vā sāśanānaśanatvena naradevau yathoditau ।
attiṃ vināpyadaurbalyāttathānattirharerbhujiḥ ।
iti smṛterupajīvanārthaṃ anāśnāti'; nātti । akaścana'; ko api samarthaḥ atat'; brahma anāśnāti'; na saṃharatīti ।

aasthūlo anaṇuramadhyamo madhyamo avyāpako vyāpako yo asau harirādiranādiraviśvo viśvaḥ saguṇo nirguṇaḥ'; ityāderviṣṇoreva
te dharmāḥ ।
laukikasthaulyādirāhityaṃ kathaṃ viṣṇutvaniścāyakaṃ, taddharmatvenāniścitatvādityata āha asthūla iti। aasthūlaḥ'; laukikamahattvarahitaḥ, aanaṇuḥ'; laukikāṇutvarahitaḥ, aamadhyamaḥ'; laukikamadhyamaparimāṇarahitaḥ । na ca parimāṇādirāhitye viṣṇorasvabhāvatvāpattiriti vācyam । laukikasthaulyādirāhitye apyalaukikaparimāṇādisadbhāvādityāha madhyama ityādinā ।। na cānena sthūlatvāderanukternacoktaparihāra iti vācyam । amadhyamo vyāpakaḥ'; ityādyukteḥ sthūlo aṇuścetyupalakṣakatvāt । na camadhyamaparimāṇavattve viṣṇoranityatvāpattiriti vācyam । anityatvānāpādakamadhyamaparimāṇābhyupagamāt । tattvapradīpe tu aamadhyamo'; madhyamaparimāṇaniyativarjitaḥ avyāpto aṇurmadhyamastathā'; ityukteḥ madhye mīyamānatvānmadhyama iti vyākhyātam । asmin pakṣe niyatamadhyamaparimāṇa śūnyatvānnānityatvamiti parihāro abhipretaḥ । na vidyate anyo vyāpako yasyāsāvavyāpakaḥ । lokavilakṣaṇavyāpaka iti vā । avyāpakaḥ'; sarvadeśakālavyāpī । ādiḥ kāraṇamanādistacchūnya utpattiśūnya iti vā । na vidyate viśvaḥ pūrṇo yasmādaviśvaḥ । pūrṇatvādviśvaḥ । yadvā aaviśvo'; laukikeṣvapraviṣṭaḥ । aviśvaḥ'; jagaddhṛdayaṃ vā praviṣṭaḥ । asaguṇo'; jñānānandādiguṇavān । anirguṇaḥ'; sattvādiguṇahīna ityarthaḥ । aityādeḥ'; itivākyāt । ādiśabdena aaṇoraṇīyānmahatomahīyān'; iti kaṭhaśrutirgṛhyate । ate'; asthūlatvādayaḥ । yata iti niścitā iti śeṣaḥ । asya ataste akṣarasya viṣṇutvaniścāyakā bhavantītyupaskṛtavākyenānvayaḥ । nanu tathāpi te viṣṇoreveti kathaṃ, yasmātte aprākṛtavigrahe madhyamākṣare api santi । naiṣa doṣaḥ yataste yatra bhagavadapekṣayaiva santi । anyānapekṣā eva dharmāhyatra hetutvena vivakṣitāḥ ।

asthūlo anaṇurūpo asāvaviśvo viśva eva ca ।
viruddhadharmarūpo asāvaiśvaryātpuruṣottamaḥ ।
iti ca brāhme ।
। iti akṣarādhikaraṇam । ।
nanu laukikaparimāṇādirāhityaṃ kathaṃ viṣṇoryuktaṃ, loke sarvapadārthānāṃ prākṛtaparimāṇasyaiva darśanādityata āha asthūleti । aasau puruṣottamaḥ'; bhagavān aasthūlo anaṇurūpo bhavati'; prākṛtalaukikasthūlāṇutvarūpadharmarahitavapurbhavati । evaṃ aaviśvo viśvaśca'; lokabahirbhūto lokāntargataśca bhavati । tathā viruddhadharmarūpaśca bhavati । loke parasparaṃ viruddhāḥ sthūlatvāṇutvādayo dharmāḥ svarūpabhūtā yasya saḥ tathoktaḥ । kathamityato ghaṭakamāha aiśvaryāditi । acintyaiśvaryasāmarthyādityarthaḥ । aiśvaryādevetyanena nātropapādakāntaramanveṣaṇīyamutyuktaṃ bhavati । iti brahmāṇḍe ityasya uktatvāt yuktā ityadhyāhāreṇa te dharmāḥ viṣṇoryuktā eveti pūrvavākyenānvayaḥ ।
। iti akṣarādhikaraṇam । ।

।
asadeva somyedamagra āsīt'; ityādinā sataḥ sraṣṭṛtvamucyate ।
atrādhikaraṇe anekaprakaraṇātmakaṃ asadeva'; ityādisthānaṃ samanvīyate । śrutyādisaṅgatiṃ viṣayavākyamudāhṛsya viṣayādikaṃ ca sūcayati saditi ।। aityādinā'; chāndogyavākyena । ādiśabdena aekamevādvitīyaṃ, tattejo asṛjata, sanmūlāḥ somyemāḥ, satā somya tadā sampanno bhavati'; ityādikaṃ gṛhyate । taccetyataḥ tadityākṛṣyate । tathā ca ityādinā sataḥ atat'; janmanayoktaṃ asraṣṭṛtvam'; ananyādhīnakāraṇatvam । sarvottamatvasarvādhāratvasuptigamyatvādikaṃ ca aucyate'; pratipādyate iti yojanā । anena janmādhikaraṇoktakāraṇatvasya viṣṇvanyasmin pradhāne ākṣepāttenāsya ākṣepikī saṅgatiruktā bhavati । tathā viṣayavākyam, sadākhyo viṣayaścoktaḥ । asadeva'; ityuddālakavākyam । he asomya'; bhaktijñānalakṣaṇasomārha śvetaketho aidam'; asya jagataḥ aagre'; tatsṛṣṭeḥ pūrvaṃ pralaye sacchabdoktaṃ brahmaivāsīt svātantryeṇeti śeṣaḥ। tatsat aekamevādvitīyaṃ'; svagatasvāvayavabhedābhedaśūnyaṃ sarvottamam । prajāḥ asanmūlāḥ'; sadbrahmaiva mūlaṃ yāsāṃ tāstathoktāḥ । atadā'; suptau satā sampanno bhavati supta iti siddhānte śrutyarthaḥ । brahmalakṣaṇābhidhāyakānekavākyasaṅgrahakādiśabdaprayogena siddhānte apyatra pradhānasya pratipādyatvābhyupagamenāniṣṭābhāvādadhikaraṇavaiyarthyamiti śaṅkā nirastā bhavati । atra prakaraṇe śrutānāṃ brahmalakṣaṇānāṃ pradhāne asambhavena brahmaṇo api pratipādyatvena pradhānamātrasya pratipādyatvānabhyupagamāt ।

tacca sat abahu syāṃ prajāyeya'; iti pariṇāmapratīterna viṣṇuḥ ।
sayuktikaṃ pūrvapakṣayati tacceti । ca śabdaḥ pradhānamiti padākarṣako avadhāraṇe ca । tadityāvṛttaṃ vipariṇamyate । tathā ca atat'; chāndogye śrutaṃ satpradhānameva bhavet, na tu viṣṇuḥ । kutaḥ ? atasya'; sato abahu syām'; ityuttaravākyena bahubhāvākhyapariṇāmasya vikārasya pratīteriti yojanā । aprajāyeya'; prajanayeyaṃ jagatsṛjāni। tadarthaṃ abahu syām'; niyāmakabahurūpī bhaveyamiti । abahu syām'; tadarthaṃ prajāyeyeti vā śrutyarthaḥ ।

sa hi aavikārassadā śuddho nitya ātmā sadā hariḥ';
ityādināvikāra prasiddha iti ।
vikāritvapratītāvapi kuto ayaṃ na viṣṇurityata āha sa hīti । ahi'; yasmāt asaḥ'; viṣṇuḥ aavikāraḥ sadā'; ityādipramāṇairavikāraḥ aprasiddhaḥ'; tattvena niścitastasmāt tadasambhavāt pradhāne ca tatsambhavāt atra ca vikārapratīteḥ tatsat na viṣṇuḥ, kintu pradhānameveti yojanā । śrutau dvitīyasya sadāśabdasya sadāvikāra ityanvayaḥ । ādyasya tu sadā aśuddho'; nirmala iti ।

ato bravīti 
sū oṃ ।
īkṣatikarmavyapadeśāt saḥ ।
।
atadaikṣata'; itīkṣatikarmavyapadeśātsa eva viṣṇuratrocyate ।
siddhāntayatsūtramavatārya vyācaṣṭe ata iti । sūtroktaṃ vyapadeśaṃ darśayati taditir । ikṣatīti dhātunirdeśena tadarthekṣaṇakriyā lakṣyater । ikṣatikarmeti sāmānādhikaraṇyaṃ tatkartṛtvaparam । tathā ca atadaikṣata'; iti śrutāvīkṣaṇākhyavyāpāre kartṛtvokterityarthaḥ। yadvā karmaśabdena sṛṣṭyādikriyocyate । tathātve vaiyadhikaraṇyarm । ikṣatipūrvakasṛṣṭyādivyapadeśādityarthaḥ । samanvayasūtrāttadityasya anuṣaṅgasambhave api aeko nārāyaṇa āsītsamunirbhūtvā'; ityādisamākhyāmapi pramāṇīkartuṃ sa ityuktam । tadanūdya viṣṇuriti vyākhyātam । viṣṇurevetyanvayaḥ । eveti tu śabdārthaḥ । anena samanvayasūtrāttuśabdamātramanuvartanīyamiti sūcitam । sūtre samanvetavyānukterāha atreti । asadeva'; ityādisthāna ityarthaḥ । sacchabdeneti pradhānamiti sādhyavākyārthaḥ । anena atra sadevetyādisthāne sacchabdenocyamānaḥ sa viṣṇureva, na pradhānam । kutarḥ ? aikṣatikarmavyapadeśāt saḥ'; tataḥ atadaikṣata'; itīkṣaṇākhyakriyākartṛtvaśravaṇādīkṣitṛtvasṛṣṭyādikriyayorvā śravaṇājjaḍaprakṛtau ca tadasambhavāditi sūtrārtha ukto bhavati । sūtre sacchabdeneti śeṣaṃ vinā sa ityasyāvṛttiḥ, tatraikasya pratīkagrahaṇārthatvamiti pakṣer ikṣatikarmavyapadeśāt asaḥ'; aso akāmayata'; ityādiprakaraṇapratipādyaḥ sa viṣṇureva bhavet, na pradhānamitayartho avaseyaḥ ।

anānyo ato asti draṣṭā'; anānyadato asti
draṣṭṛ'; ityādinā tasyaiva hi tallakṣaṇam ।
nanvīkṣaṇakartṛtvaṃ viṣṇuvatpradhānasya kiṃ na syādityataścetanasyāpi iha hetutvenābhimataṃ mukhyekṣaṇaṃ na sambhavati, kimu jaḍasyetyāśayena tatra pramāṇamāha neti । aato'; brahmaṇaḥ sakāśāt aanyaḥ'; svātantryeṇa draṣṭā draṣṭṛ ca nāstīti vājasaneyaprakaraṇadvayagatavākyadvayasyārthaḥ । ādiśabdenaivaṃjātīyakaṃ vākyaṃ gṛhyate । atasya'; viṣṇoreva । hi śabdaḥ prasiddhau । svātantryeṇekṣaṇakartṛtvalakṣaṇaṃ liṅgaṃ uktamiti śeṣaḥ । asya tasmānna liṅgasya anyagāmitvaṃ mantavyamityupaskṛtavākyenānvayaḥ ।

bahutvaṃ cāvikāreṇaivoktam aajāyamāno bahudhā vijāyate'; iti ।
। iti sadadhikaraṇam । ।
nanu viṣṇoravikāritayā siddhatvena tatra bahubhāvākhyavikārānvayāyogānniravakāśavikāritvaliṅgenātrekṣatirgauṇo vyākhyeyaḥ । asattvātsañjāyate jñānam'; iti smaraṇāt jñānopādānatayā siddhe pradhāne tatkartṛtvāsambhavena tatra tasyāmukhyatvādityata āha bahutvaṃ ceti ।। aavikāreṇa'; vikāritvaṃ vinaiva svarūpabahutvenaivetyarthaḥ। ityādinoktamityanvayaḥ। tathā ca bahutvasya sāvakāśatvāt na tadbalenar ikṣatergauṇatvaṃ kalpanīyamiti bhāvaḥ। yadvā abahutvaṃ'; abahu syām'; iti bahubhāvavacanaṃ ca auktaṃ'; vyākhyātam । tathā ca ityevamādipramāṇavākyena abahu syām'; iti bahubhāvavacanam aavikāreṇa'; vikāraṃ vinaiva niyāmakasvarūpabahutvenaiva mukhyapratipādyenaiva yuktamityuktam iti yojanā । tathā ca siddhānte abahu syām'; ityasya tattanniyāmakasvarūpabahubhāvasaṅkalpor'tha ityuktaṃ bhavati । na caivaṃ niyāmakasvarūpabahubhāvasaṅkalpānantaraṃ niyamyasṛṣṭirayukteti vācyam । gurutvarājatvādeḥ śiṣyabhṛtyasāpekṣatvena tatsaṅkalpānantaraṃ śiṣyādisampādanavat niyāmakatāyā niyamyasāpekṣatvena niyāmakabahubhāvasaṅkalpānantaraṃ tatsāpekṣaniyamyasṛṣṭeryuktatvāt aajāyamānaḥ'; avikurvāṇaḥ iti śrutyarthastu dyubhvādinaye abhihitaḥ ।।
। iti sadadhikaraṇam । ।

।
candrādityādyādhāratvaṃ viṣṇoruktam । tacca aatha yadidamasmin
brahmapure daharaṃ puṇḍarīkaṃ veśma daharo asminnantara ākāśaḥ kiṃ
tadatra vidyate a; 
aubhe asmin dyāvāpṛthivī antareva samāhite ubhāvagniśca vāyuśca
sūryācandramasāvubhau vidyunnakṣatrāṇi'; 
ityādinā'kāśasya pratīyate ।
atrādhikaraṇe sarvādhāratayānveṣṭavyatayā ca sākṣādvā vyavadhānena vā sāmānyato hṛtpadmasthatvaliṅgasya brahmaṇi samanvayaḥ kriyate । śrutyādisaṅgatiṃ viṣayavākyamudāhṛtya viṣayādikaṃ ca sūcayan sayuktikaṃ pūrvapakṣayati candreti ।। aetasya vā akṣarasya'; ityādineti vartate । ādipadena dyāvāpṛthivyādikaṃ gṛhyate । tataḥ kimityata āha tacceti ।। caḥ samuccaye avadhāraṇe ca । tathā ca atatra'; chandogaśrutau yadakṣaranayodāhṛtavākyoktaṃ candrādityādhāratvaṃ tadeva tathā tatsamānādhikaraṇaṃ hṛtpadmasthatvaṃ ca ākāśasya aatha'; ityādinā vākyena pratīyata iti yojanā ।
yadyapi bṛhadbhāṣye akṣaranayodāhṛtabṛhadāraṇyakaśrutigatasūryacandrapadayorbrahmarudraparatayā vyākṛtatvādevamanuvādo anupapannaḥ । tathāpi tayoḥ prasiddhacandrasūryaparatvasyāpyanumatatvādevamuktiḥ । yadvā atra bhāṣye api candrādityapade rudrabrahmapare । ata eva tattvapradīpe akṣaranaye aahaṃ somam'; iti vacane somaśabdo rudraparatayā vyākṛtaḥ । tathā ca na ko api virodhaḥ । anenākṣaranayoktacandrādityādyādhāratvasya sākṣāt hṛtpadmasthākāśaniṣṭhatākṣepāttena asyākṣepikī saṅgatiruktā bhavati । evaṃ sarvādhāratvānveṣṭavyatvasamānādhikaraṇaḥ sākṣādvyavadhānena vā sāmānyato hṛtpadmasthatvarūpo viṣayaśca darśitaḥ । na caivaṃ acandrāditya'; iti bhāṣyeṇa sa candrādityādyādhāraḥ kiṃ daharākāśaḥ syāt? āhosvittatsthaḥ kaścit? iti tattvapradīpena ca virodha iti vācyam । tayorakṣarādhikaraṇākṣepeṇa atra pūrvapakṣa iti darśayituṃ pravṛttatvena viṣayapradarśanāyāpravṛttatvāt । aākāśasya'; ityanena prasiddhabhūtākāśasyaiva sarvādhāratayā sākṣāt hṛtpadmasthatvamiti pūrvaḥ pakṣaḥ pradarśitaḥ । tathā praśnaprativacanapūrvakaṃ sākṣādākāśasyaivātra sarvādhāratayā hṛtpadmasthatvakathanāditi pūrvapakṣayuktiśca pradarśitā bhavati । atra yadyapi aatha yadidamasmin brahmapure daharaṃ puṇḍarīkaṃ veśma daharo asminnantarākāśaḥ tasmin yadantastadanveṣṭavyaṃ tadvāva vijijñāsitavyamiti । taṃ cadbrūyuḥ kiṃ tadatra vidyate yadanveṣṭavyaṃ yadvā va vijijñāsitavyamiti । sa brūyādyāvānvāyamākāśastāvāneṣo antarhṛdaya ākāśaḥ । ubhe asmin dyāvāpṛthivī antareva samāhite । ubhāvagniśca vāyuśca sūryācandramasāvubhau । vidyunnakṣatrāṇi'; ityādisamagravākyamudāhartavyam, na tu vicchidya । tathāpi samānajātīyaśrutyantaropasaṅgrahāyaivamudāhṛtamiti dhyeyam । śrutāvathaśabdaḥ prameyāntarārambhārthaḥ । abrahmapuram'; ityetat brahmaṇaḥ puraṃ nivāsasthānamiti brahmaiva pūrṇatvātpuramiti ca dvedhā vyākhyeyam । aantarhṛdaye'; iti saptamyantam । aākāśaḥ'; iti prathamāntam । tathā ca etasmin brahmapure śarīre yatpuraṃ brahmāsti aasmin'; tasminbrahmaṇi adaharaṃ'; dabhramalpaṃ apuṇḍarīkam'; abjaṃ aveśma'; tasya sadmarūpamasti asmin aantardaharaḥ'; alpo bhūtākāśo asti । kiṃ cātaḥ? atasmin'; ākāśe antaryadvartate atadanveṣṭavyaṃ'; jñātavyaṃ mārgitavyaṃ vā । nanu na ghaṭādivadanveṣaṇaṃ yuktam, apratyakṣatvādityatastadeva vivṛṇoti tadvāveti । tathā ca tadeva avijijñāsitavyaṃ'; vicāritavyam । iti guruṇokte ataṃ'; guruṃ prati acet'; yadi śiṣyāḥ abrūyuḥ'; pṛccheyuḥ । kimiti? aatra'; bhūtākāśe yadanveṣṭavyaṃ yadvāva vijījñāsitavyamityuktaṃ atat'; ādheyasvarūpaṃ akiṃ'; kiṃmahimaṃ ceti । na ca brahmapure brahmaṇo veśmetyuktyaivākāśasya brahmatvaniścayātpraśnāyoga iti vācyam । anyapure apyanyasya veśmasambhavādanyaveśmanyapyanyasyāvasthānasambhavāttadukteraniścāyakatvāt । evaṃ śiṣyaiḥ pṛṣṭe asaḥ'; gururbrūyāt ।
kimiti? hṛdo antaḥ antarhṛt tasminnayate astīti vyutpattyā aantarhṛdaye'; tacchabdabodhye hṛtpadmagatabhūtākāśe dyāvāpṛthivyādyāśrayaḥ aākāśaḥ'; tadākhyaḥ paramātmāstīti । nanvaṇau tasmin kathaṃ dyāvāpṛthivyādyavasthitirityatastasya vyāptatvamāha yāvāniti ।। aayaṃ'; bahiḥsthitaḥ aākāśaḥ'; tadākhyo bhagavān guṇataḥ parimāṇataśca yāvān eṣa āntaro api tāvāneva । tathā cāṇāvapi rūper iśaśaktyā mahattvasyāpi sattvādvyāptasya tasyānekādhāratvaṃ yujyata eveti bhāvaḥ ।
anyaparityāgenāsyaiva jijñāsyatve ko heturityato asya sarvādhāratvākhyaṃ mahimānamāha ubha ityādinā । asminnantare ye ubhe muktāmukte dyāvāpṛthivyau devyau asamāhite'; samavasthite । evamubhayavidhau agniśca vāyuścetyetau devau samāśritau । tathā ubhau muktāmuktau sūryācandramasau vidyut nakṣatrāṇi ca samāśritānīti chāndogyabhāṣyarītyā śrutyarthaḥ । nyāyavivaraṇe tadvivaraṇarūpaṭīkāyāṃ atasmin yadantaḥ'; ityatra hṛtpadmasthākāśagataṃ brahmānveṣṭavyamityuktam । na ca padmasthasya brahmatvāsiddhiḥ । śarīrapuṇḍarīkayorbrahma prati puratvaveśmatvoktyaiva anveṣṭavyasya brahmatvasiddheḥ । tathā ca padme brahmāstītyukte api tadbrahma kiṃ prakāramiti bhāvena punaḥ akiṃ tadatra vidyate'; iti pṛṣṭe tatprakārajñāpanāya ayāvān'; ityādyāha guruḥ । anena ca yadbrahmānveṣṭavyatayoktaṃ tadbrahmāntarhṛdaye yāvāneṣa prasiddhākāśastāvān sarvo apyākāśo vartate । tasmiṃścākāśe pṛthivyādikaṃ sarvaṃ samāśritam । apahatapāpmatvādiguṇakaṃ ca tadityevamākāśādisarvāśriyatvādapahatapāpmatvādiprakāra ukto bhavatīti prakārāntareṇa vyākhyātam । pūrvapakṣī tu ahṛdaya ākāśe'; iti padaṃ saptamyantaṃ kṛtvā daharākāśastho vyāptākāśo anveṣṭavya iti vā ākāśaḥ iti prathamāntaṃ kṛtvā prāguktadaharabhūtākāśamanūdya yāvānityanena bāhyākāśatulyatayā taṃ viśiṣya jijñāsyatvena tatra dyāvāpṛthivyādikamucyata ityāha ।

sa cākāśo na viṣṇuḥ । atasyānte suṣiraṃ sūkṣmaṃ tasmin
sarvaṃ pratiṣṭhitam'; iti śruteriti ।
nanvastvākāśasya sarvādhāratayā hṛtpadmasthatvaṃ tasya cākāśasya aākāśastalliṅgāt'; iti nyāyena viṣṇutvena viṣṇoreva hṛtpadmasthvaṃ sidhyatītyata āha sa ceti । castvarthaḥ, pratijñāsamuccaye vā । tathā ca yassarvādāratayā hṛtpadmasthatvena ca śrutyuktaḥ asa cākāśo na viṣṇuḥ'; bhūtameva na tu viṣṇurityarthaḥ । kuto vā na viṣṇurityata āha tasyānta iti । sa cetyanuṣaktaścaśabdo atra buddhyā viviktasuṣirapadenānvīyate avadhāraṇe ca ayam । śrutisamānoktyupalakṣakaṃ caitat । tathā ca atasyānte'; iti vākye asuṣirapadaśruteḥ'; suṣiraśabdaśravaṇāt suṣirasya chidrātmakaprasiddhākāśasyaiva śruteḥ sarvādhāratayā hṛtpadmasthatvokteḥ tatsamākhyānādityarthaḥ । atasya'; apadmakośapratīkāśaṃ hṛdayaṃ cāpyadhomukham'; iti pūrvavākye prakṛtasya hṛtpadmakośasya aante'; antare tanmadhye sūkṣmaṃ asuṣiraṃ'; chidramasti, tasmin asarvaṃ'; jagatpratiṣṭhitamiti taittirīyaśrutyarthaḥ ।

ata āha 
sū oṃ ।
dahara uttarebhyaḥ ।
।
aya ātmāpahatapāpmā vijaro vimṛtyurviśoko avijighatso apipāsaḥ satyakāmassatyasaṅkalpaḥ so anveṣṭavyaḥ
sa vijijñāsitavyaḥ'; ityādibhya uttarebhyo guṇebhyo dahare viṣṇureva ।
siddhāntayatsūtramavatārya vyācaṣṭe ata iti । aityādibhyaḥ'; ityādirūpebhyaḥ auttarebhyaḥ'; viṣayavākyānantarabhāvibhyaḥ aśabdebhyaḥ uktebhyaḥ'; iti śeṣaḥ । ityādyuttaravākyebhya iti paryavasitārthaḥ । yadvā aguṇebhyo'; guṇavacanebhya ityarthaḥ । hetvasiddhiparihārāya śrutyudāharaṇam । ādipadena aviśoko avijighatso apipāsaḥ satyakāmaḥ satyasaṅkalpaḥ so anveṣṭavyaḥ sa vijijñāsitavyaḥ'; ityādikaṃ gṛhyate । guṇebhyaḥ ityanenottarapadamuttaratraśrutānekaśabdavācyaguṇopalakṣakamityuktaṃ bhavati । adahare'; hṛtpadmagatālpākāśe ityanena sūtre adahare'; iti saptapyantaṃ padaṃ, na paramata iva prathamāntamityuktaṃ bhavati । sthito anveṣṭavyatayokta iti śeṣaḥ । samanvayasūtrādanuvṛttasya vidheyaparasya tattvityasyārtho viṣṇoreveti । anena ayaḥ'; iti daharavākyāduttaravākye śrutebhyo guṇebhyo adahare'; vijijñāsyatayoktaḥ atattu'; viṣṇureva na bhūtākāśādiriti sūtrārtha ukto bhavati । yo hṛtpadmākāśagataḥ paramātmā ana vadhenāsya hanyate'; iti prāk śarīrasya nāśenāvadhyatvenoktaḥ saḥ aapahatapāpmā'; nityameva svato apahatapāpmā pāpātyantābhāvavāniti yāvat । ata eva na tatkāryaṃ jarādikamasyetyucyate vijara ityādinā । aavijighatsaḥ'; bubhukṣārahitaḥ । aapipāsaḥ'; pānecchārahita iti । abubhukṣādinā pīḍābhāva ucyate'; iti jñānapādīyaṭīkokternādanapānecchābhāvobhi'dhīyate, pramāṇabādhitatvāt । kintu tatpīḍābhāvaḥ । atra hetuḥ satyakāma iti । tasya yadiṣṭaṃ tatsvataḥ eva bhavediti satyakāmaḥ । tatrāpi hetuḥ asatyasaṅkalpaḥ'; apratihatasaṅkalpa iti। ya evaṃ bhūtaḥ so anveṣṭavya iti śrutyarthaḥ ।

ayo aśanāyāpipāse śokaṃ mohaṃ jarāṃ mṛtyumatyeti'; 
asa eṣa sarvebhyaḥ pāpmabhya uditaḥ'; ityādinā viṣṇoreva hi te guṇāḥ ।
apahatapāpmatvādikaṃ kathaṃ viṣṇutvaniścāyakaṃ, tadgatatvenāsiddhatvādityata āha ya iti । bṛhadāraṇyakaśrutiriyam । aaśanāyā'; aśanecchā । apipāsā'; pānecchā । te aatyeti'; atikramya vartate । yaśca aśokaṃ'; duḥkhaṃ amohaṃ'; mūrchāṃ ajarāṃ'; maraṇaṃ cāpyetītyarthaḥ । atratyasya yacchabdasya atamātmānaṃ viditvā'; iti tacchrutisthatacchabdenānvayaḥ । asa eṣaḥ'; iti chandogaśrutiḥ । asa eṣaḥ'; paramātmā apāpmabhyaḥ'; pāpebhyaḥ auditaḥ'; nityaṃ svata evodgataḥ pāparahita ityarthaḥ । aityādinā'; vākyena ādiśabdena satyakāmatvādiguṇāntarabodhakavākyāni gṛhyante । hi śabdo yata ityarthe । te apahatapāpmatvādirūpottaravākyoktāḥ siddhā iti śeṣaḥ । tasmānna teṣāṃ viṣṇuliṅgatvaniścayaḥ iti vākyaśeṣeṇāsyānvayaḥ । anyatra pāpādyabhāvasya kathañcidyoge api sarvathā satyakāmatvādikaṃ na yujyata iti jñāpanāyādiśabdabahuvacanayoḥ prayogaḥ ।

nityatīrṇāśanāyādireka eva harissvataḥ ।
aśanāyādikānanye tatprasādāttaranti hi ।
tathāpi naite guṇā viṣṇoreva, ramādiṣvapi sambhavādityata āha nityeti । asvataḥ'; anyānapekṣayā nityaṃ tīrṇā aśanāyādayo yena sa harireka eva, nānyo asti । hareranye ramābrahmādayastu aaśanāyādikān'; aśanapānecchāśokādidoṣān atatprasādāt'; tasya hareranugrahādeva ataranti'; atiyanti, na svata ityarthaḥ । hi śabdaḥ prasiddhau । apādme'; uktamiti śeṣaḥ । ato nirapekṣaguṇānāmanyatrābhāvāt viṣṇorevetyuktamiti bhāvaḥ ।

sāpekṣanirapekṣayośca nirapekṣaṃ svīkartavyam ।
nanu ramādiṣvapahatapāpmatvādīnāmanyānadhīnānāmabhāve api yathā kathañcitsattvādanyagataistaiḥ kathaṃ viṣṇutvaniścaya ityata āha sāpekṣeti । asāpekṣam'; anyādhīnaṃ anirapekṣam'; anyānadhīnaṃ tayormadhye ityarthaḥ । co avadhāraṇe, nirapekṣameveti sambadhyate । apahatapāpmatvādikamiti viśeṣyaṃ prakṛtatvāllabhyate । asvīkartavyaṃ'; liṅgatveneti śeṣaḥ । tathā ca vivakṣitaliṅgasyānyatrābhāvāttena viṣṇutvaniścayo bhavatyeveti bhāvaḥ ।

satyakāmaḥ paro nāsti tamṛte viṣṇumavyayam ।
satyakāmatvamanyeṣāṃ bhavettatkāmyakāmitā । ।
kiṃ ca sāpekṣatvanirapekṣatvādiviśeṣitānāmapahatapāpmatvādīnāmabhāvarūpāṇāmanyatrākāśādau sākṣādvābhimānidvārā vā yathākathañcidvṛttāvapi na kathañcidanyatra satyakāmatvādyastīti yuktastena viṣṇutvaniścaya ityāha satyakāma iti । aavyayam'; akṣīṇakāmamamoghakāmaṃ satyakāmaṃ viṣṇum aṛte'; vinā aparo anyaḥ'; viṣṇoranyaḥ satyakāmaḥ satyasaṅkalpaśca nāsti । viṣṇau tadbhāvasya tadanyasmin tadabhāvasya ca pratipādanāya vakroktiḥ । viṣṇoranyeṣāṃ ramādīnāṃ kvacidāgame pratīyamānamapi satyakāmatvaṃ atatkāmyakāmitā'; viṣṇukāmanāviṣayaviṣayakakāmanāvattvarūpameva bhavenna mukhyamityarthaḥ । tathā cāpahatapāpmatvaṃ svataḥ parādhīnaṃ ceti yathā dvividhaṃ, na tathā satyakāmatvaṃ kiṃ tvekavidhaṃ, tacca mukhyaṃ viṣṇāveva, anyatra tu pāribhāṣikamiti bhāvaḥ । askānde'; uktamiti śeṣaḥ। ataḥ satyakāmatvādivivakṣayā viṣṇoreva hi te guṇā ityuktaṃ yuktamiti bhāvaḥ ।

sū oṃ ।
gatiśabdābhyāṃ tathā hi dṛṣṭaṃ liṅgaṃ ca ।
।
aaharahargacchantya etaṃ brahmalokaṃ na vindanti'; 
iti suptasya tadgatirbrahmaśabdaścocyate ।
yuktyantareṇa viṣṇorhṛtpadmasthatvaṃ pratipādayatsūtramupanyasyāsiddhiparihārāya śrutyudāharaṇapūrvakaṃ vyācaṣṭe gatīti । aimāḥ'; suptāḥ prajāḥ aaharahaḥ'; pratidinametaṃ agacchantyaḥ'; prāpyamāṇāḥ aetaṃ'; brahmalokaṃ brahmaṇo viṣṇorāvāsasthānabhūtaṃ hṛtpadmaṃ taddvārā tatratyaṃ brahma sākṣāllokapadoktaṃ brahmākhyamāśrayaṃ vā ana vindanti'; na vijānanti, sa eṣa ātmā hṛdīti śrutyarathaḥ । iti chandogavākye asuptasya'; cetanasya atadgatiḥ'; aharaho hṛdgataṃ brahmalokaṃ prati gatiḥ prāptiḥ aucyate'; vyapadiśyata ityarthaḥ । abrahmaśabdaḥ'; ityatrāpi taditi padaṃ buddhyā vivicya vipariṇāmena sambadhyate । tathā ca tasmin prāpyamāṇe hṛdgate brahmaloke abrahmaśabdaḥ'; aucyate'; śrūyate ityarthaḥ । ucyate ca ityapi sambandhaḥ । caḥ samuccaye । asyāto api dahare viṣṇureveti pradhānasādhyenānvayaḥ ।

asatā somya tadā sampanno bhavati'; 
iti śrutestaṃ hi supto gacchati ।
suptaprāpyatvaṃ kuto viṣṇutvaniścāyakamityata āha sateti । he asomya'; bhaktijñānārha śvetaketo atadā'; suptikāle asatā'; brahmaṇā asampannaḥ'; saṅgato bhavatītyarthaḥ । uddālakavākyametat । ataṃ'; viṣṇum । hi śabdaḥ prasiddhau । agacchati'; prāpnoti । iti jñāyate iti śeṣaḥ । tathā ca suptaprāpyatvasya viṣṇuliṅgatvena śrutiprasiddhatvāt tena viṣṇutvaniścayo bhavatīti bhāvaḥ ।

aaraśca ha vai ṇyaścārṇavau brahmaloke'; iti liṅgaṃ ca tathā dṛṣṭam ।
aliṅgaṃ ca tathā hi dṛṣṭam'; iti sūtraśeṣaṃ hetvantaraparatayā vyācaṣṭe araśceti । ca śabdo hetusamuccaye । yathā suptagamyatvam aaharahaḥ'; iti śrutau hṛtpadmasthe dṛṣṭam, tathā araṇyanāmāmṛtasamudradvayāśrayalokavattvarūpaṃ liṅgamapi aaraśca'; iti śrutau hṛtpadmasthe dṛṣṭaṃ śrutamiti । upamāyāṃ tathāśabdaḥ । anenāsiddhiḥ parihṛtā । na ca gatiśabdayorivāsya sannidhau hṛtpadmasthasyānukterasiddhyanivṛttiriti vācyam । hṛtpadmasthasya brahmaṇa āvāsatvena nimittena tallokabhūte hṛtpadme aetaṃ brahmalokam'; iti prayuktasya brahmalokaśabdasyāṇyāśrayaloke api prayogāttanmukhena tādṛśalokavattvarūpaliṅgasya hṛtpadmasthabrahmaniṣṭhatāyā prāptatvāt । dṛṣṭamityanantaraṃ yata iti śeṣaḥ। asyāto api dahare viṣṇureveti pratijñāvākyenānvayaḥ । śrutau havā iti nipātau prasiddhidyotakau । samudrayoranyonyasamuccaye ca śabdau । tathā ca brahmaṇo viṣṇorloke śvetadvīpe araṇyākhyārṇavau sudhāsamudrau arṇavopame sudhāsarasī vā sta iti śrutyarthaḥ ।

araśca vaiṇyaśca sudhāsamudrau tatraiva sarvābhimatapradau dvau ।
ityādinā tasyaiva hi tallakṣaṇatvenocyate ।
nanu hṛtpadmasthasyāraṇyāśrayalokavattvaliṅgaśravaṇe api kuto ayaṃ viṣṇurityato araṇyāśrayatvasya viṣṇulokaikaliṅgatvena smṛtisiddhatvādityāśayena sautrahiśabdābhipretāṃ smṛtiṃ darśayati araśceti । vaiśabdaḥ prasiddhau । caśabdau parasparasamuccaye । atatraiva'; kṣīrābdhimadhyasthitaviṣṇuloka eva asarvābhimatapradau'; sarveṣṭakarau sta ityarthaḥ । evakāro anyatra sattvavyāvartakaḥ । tenāraṇyāśrayalokavattvaliṅgasya viṣṇutvenāvyabhicāraḥ siddhyati । ata eva bhāṣye tasyaivetyevakāraḥ । aityādinā'; puruṣottamadhyānacakravākyena atasyaiva'; viṣṇoreva atat'; sudhārṇavadvayāśrayalokavattvaṃ alakṣaṇatvena'; liṅgatvena aucyate'; pratipādyate ityarthaḥ । ahi'; yasmādityarthe । tasmādetalliṅgabalāt viṣṇutvaniśrayo yukta iti vākyaśeṣaḥ । yadvā brahmalokamiti hṛtpadmasya viṣṇulokatvokteḥ tadantargato viṣṇurityuktaṃ, brahmalokapadaṃ kuto viṣṇulokavācītyata āha araśceti । brahmalokapadasya viṣṇuloke aaraśca'; iti vākye prayogādatra hṛtpadme prayuktam aetaṃ brahmalokam'; iti padamapi viṣṇulokaparameva । na ca aaraśca'; iti śrutāvapi brahmalokapadaṃ kuto viṣṇulokaparamiti vācyam । yatastatrāraṇyāśrayatvaliṅgaṃ śrutamityarthaḥ । athāpyaraṇyāśrayatvasya bhagavallokaliṅgatvaṃ kuta ityata āha araśceti ।। asmin pakṣe sautraṃ liṅgapadaṃ hṛtpadmasthasya brahmatvarūpapradānasādhye hetutvābhāvātsūtre liṅgaśabdena pṛthaguktiḥ । pūrvavyākhyāne api gatiśabdayorivāsya liṅgasya viṣṇuniṣṭhatāyā upapādanasāpekṣatvena spaṣṭatvābhāvādgatiśabdaliṅgairityanuktvā liṅgaṃ ceti pṛthaguktiryuktā । anena na kevalamuttarebhyo guṇebhyaḥ, kintu gatiśabdābhyāṃ ca aaharahaḥ'; iti vākye hṛtpadmasthaniṣṭhatayā śrutābhyāṃ suptaprāpyabrahmaśabdābhyāṃ ca dahare viṣṇureveti jñāyate । na kevalametābhyāmeva, kintu yataḥ aaraśca'; iti śrutau atathā'; gatiśabdayoriva ahi'; viṣṇuliṅgatvena smṛtisiddhamaraṇyāśrayalokavattvarūpaṃ liṅgaṃ hṛtpadmasthe viṣṇuloke prayuktabrahmalokapadasya hṛtpadme prayogāt adṛṣṭaṃ'; śrutamato api dahare viṣṇureva । yadvā kuto atra prayuktasya brahmalokapadasya viṣṇulokaparatvam? aaraśca'; iti vākye viṣṇuloke brahmalokapadaprayogāt । atrāpi aetaṃ brahmalokam'; iti tasyaiva prayogāt । na ca tatrāpi viṣṇulokaparatvaṃ kutaḥ? yato araṇyāśrayatvaṃ liṅgaṃ adṛṣṭaṃ'; śrutamata iti sūtrārtha ukto bhavati ।

sū oṃ ।
dhṛteśca mahimno asyāsminnupalabdheḥ ।
।
aeṣa seturvidhṛtiḥ'; iti dhṛteḥ,
hetvantareṇa viṣṇorhṛtpadmasthatvaṃ pratipādayatsūtramupanyasya vyācaṣṭe dhṛteriti । aiti dhṛteḥ'; ityasya aasminnasya'; iti padānuvartanenetyasminvākye asya hṛtpadmasthasya dhṛtipadoktasarvādhāratvaśruterityarthaḥ । asya dahare viṣṇureveti pratijñāvākyenānvayaḥ । śrutau vidhṛtiḥ seturityanvayaḥ । tatra vidhṛtirityetatsetutve hetuḥ । tathā ca ya ātmā hṛtpadmasthatvenoktaḥ sa eṣa aeṣāṃ'; bhūrādilokānām aasambhedāya'; asāṅkaryāya avidāraṇāyeti, vyāsatīrthīyoktarītyā varṇāśramasāṅkaryābhāvāyeti vā avidhṛtiḥ'; dhāraṇapoṣaṇasamartho ata eva seturiva asetuḥ'; āśraya ityarthaḥ । dhārakatvaṃ ca na dhāryādbahiṣṭhatayā, kintvantaḥkṛtajagattvena, aśritamasmin jagatsarvamiti seturitīritaḥ'; ityukteḥ mukhyārtha eva vā setuśabdaḥ । yadyapi asa seturvidhṛtiḥ'; iti chandogaśrutipāṭhaḥ । tathāpi śākhāntarāṇāmapyatropasaṅgrahāyaivamuktiḥ । evamanyatrāpīti sampradāyavidaḥ ।

aeṣa bhūtādhipatireṣa bhūtapālaḥ'; ityādyasya mahimno asminnupalabdheḥ ।
evaṃ setusamuccāyakasautracaśabdasya yathāśrutānvayena liṅgoktiparatayā dhṛteścetyaṃśaṃ vyākhyāyedānīṃ samagraṃ sūtraṃ samānoktirūpasamākhyāparatayā vyācaṣṭe eṣa iti । dhṛteritipadamatrānuṣajyate । asmin pakṣe sautracaśbada upalabdheścetyanveti । tathā ca na kevalaṃ dhṛterliṅgāt, kintu adhṛteḥ'; dhṛtiyuktāyāstadbodhikāyā upalabdheḥ vāsaneyake aya eṣo antarhṛdaya ākāśastasmin śete sarvasya vaśī'; ityādyuktvā āmnātāyāḥ aeṣa sarveśvara eṣa bhūtādhipatireṣa bhūtapāla eṣa seturvidharaṇa eṣāṃ lokānāmasambhedāya'; ityukteḥ samānokteśca dahare viṣṇureveti yojanā । samākhyāyāḥ kuto viṣṇuparatvamityata āha eṣa iti । ityādīti luptatṛtīyāvibhaktiko nirdeśaḥ । ādiśabdena aeṣa sarvasya vaśī eṣa sarvasyādhipatireṣa sarveśvaraḥ'; iti pūrvavākyam aeṣa seturvidharaṇa eṣāṃ lokānāmasambhedāya'; ityuttaravākyaṃ ca gṛhyate । ata eva madhyasthavākyagrahaṇaṃ kṛtam । asya mahimna iti vyadhikaraṇaṣaṣṭhyau । upalabdherityāvṛttamatrānveti । tathā ca aasmin'; vājasaneyake aeṣa bhūtādhipatiḥ'; ityādinā vākyena aasya'; viṣṇorbhūtādhipatitvādimahimnaḥ aasmin'; daharākāśagate vastuni aupalabdheḥ'; uktatvāditi yojanā । ya eṣa sarvasyādhipatiḥ, yaścaiṣa sarveśvaro, yaścaiṣa prasiddho abhūtādhipatiḥ'; bhūta evādhipatirnāsyādhipatyamādimat, yaścaiṣa bhūta eva pālako, yaśca aeṣāṃ'; bhūrādilokānām aasambhedāya'; amelanāya eṣāṃ avidharaṇaḥ'; vidhāraṇasamarthaḥ, na kevalaṃ sāmarthyamātraṃ, kintu ya eṣāṃ lokānāṃ asetuḥ'; āśrayaśca, tametaṃ bhagavantaṃ brāhmaṇā vividiṣantīti śrutyarthaḥ । anena na kevalaṃ pūrvoktahetubhyaḥ, kintu vidhṛteścāsmin prakaraṇe asa seturvidhṛtiḥ'; iti sarvādhāratvaliṅgaśravaṇādapi daharapadmastho viṣṇureva । na cāsya hṛtpadmasthatvaṃ kuta iti vācyam । aasya'; hṛtpadmasthasya amahimnaḥ'; apahatapāpmatvāderlakṣaṇasya aasmin'; sarvādhāre asarve pāpmāno ato nivartante'; ityanena aupalabdheḥ'; uktatvāt । na kevalaṃ dhṛterliṅgāt, kintu dhṛterdhṛtiyuktāyā upalabdherukteḥ । aya eṣo antarhṛdaya ākāśastasmin śete eṣa seturvidharaṇaḥ'; iti vājasaneyasamākhyāyāśca dahare viṣṇureva । samākhyāyā api kuto viṣṇuviṣayatvam? aasmin'; vājasaneyake aasya'; viṣṇoḥ amahimno'; bhūtādhipatitvāderuktatvāditi sūtrārtha ukto bhavati । yadyapi aasya mahimnaḥ'; ityādyaṃśo bhāṣye dhṛteścetyasya liṅgaparatayā yojanāyāṃ nānvitaḥ । tathāpi ṭīkāyāṃ asarve pāpmāno ataḥ'; iti tallakṣaṇokteścetyuktatvāt liṅgasya hṛtpadmasthatvarūpapakṣadharmopapādakatayāpi yojanīyaḥ ।

aetasmin khalvakṣare gārgyākāśa otaśca'; 
aetasya vā akṣarasya praśāsane gārgi'; 
yaduktaṃ sarvādhāratvaliṅgaśravaṇāt hṛtpadmastho viṣṇuriti, tatra sarvādhāratvaṃ kuto viṣṇutvaniścāyakaṃ, tatsamānādhikaraṇatvenāsiddhatvādityata āha etasminniti । aetasya vā akṣarasya praśāsane'; iti pratīkagrahaṇena aetasya vā akṣarasya praśāsane gārgi sūryācandramasau vidhṛtau tiṣṭhataḥ, etasya vā akṣarasya praśāsane gārgi dyāvāpṛthivyau'; ityādibahuvākyāni sūcayati । imānyakṣaranaye vyākṛtāni ।

asa hi sarvādhipatiḥ sa hi sarvapālaḥ sar iśaḥ sa
viṣṇuḥ'; apatiṃ viśvasyātmeśvaram'; ityādiśrutibhyastasya hyeṣa mahimā ।
nanu samākhyāśrutyuktaḥ sarveśvaratvādimahimā kuto viṣṇoravagata ityata āha sa hīti । asa hi'; ityārabhya asa viṣṇuḥ'; ityantamekaṃ vākyaṃ śrutyantaragatam । asaḥ'; prakṛtaḥ । apatiṃ viśvasya'; iti nārāyaṇānuvākasthaṃ vākyam । aviśvasya'; acetanaprapañcasya patiṃ aātmeśvaraṃ'; cetaneśvaraṃ nārāyaṇaṃ tadviśvamupajīvatītyarthaḥ। evamādiśrutivākyebhya ityarthaḥ । ādiśabdenaitajjātīyaṃ gṛhyate । tṛtīyārthe pañcamī। atasya'; viṣṇoḥ ahiḥ'; prasiddhau hetau vā । aeṣa sarveśvaraḥ'; ityādimahimā । tasmānnaiteṣāṃ viṣṇutvarūpasādhyasāmānādhikaraṇyāsiddhiriti vākyaśeṣaḥ ।

sarveśo viṣṇurevaiko nānyo asti jagataḥ patiḥ ।
iti ca skānde ।
nanu sarveśvaratvādikaṃ viṣṇuvadanyasyāpi kiṃ na syādityata āha sarveśa iti । atra sarvajagacchabdau cetanācetanaprapañcaparau । yadvā jagataḥ patiriti pratiyogitvenaivoktasyānuvādaḥ । athavā apatiḥ'; pālakaḥ । tathā ca sarveśvaraḥ sarvapālakaśca viṣṇureka eva nānyo astītyarthaḥ । iti skānda ityasya evakāroktapadādhyāhāreṇa tasyahyeṣa mahimeti pūrveṇānvayaḥ । tasmānnaitalliṅgānāmanyatra sāvakāśatvaṃ śaṅkyamiti vākyaśeṣaḥ ।

sū oṃ ।
prasiddheś ca ।
।
atatrāpi daharaṃ gaganaṃ viśokastasmin yadantastadupāsitavyam'; iti prasiddheśca ।
samākhyāntararūpayuktyantareṇa viṣṇorhṛtpadmagatākāśasthatvaṃ sādhayatsūtraṃ paṭhitvā vyācaṣṭe prasiddheśceti । itītyanantaraṃ śrutāviti śeṣaḥ । tasyetyanuvartate । atasya'; viṣṇoḥ atasya'; hṛtpadmasthasyeti tadarthaḥ । anena sūtre asyāsminnitipadadvayaṃ pūrvasūtrādanuvartanīyam । tathā ca na kevalaṃ vājasaneyasamākhyānāt, kintu aasmin'; tatrāpīti taittirīyaśrutivākye aasya'; hṛtpadmasthasya viṣṇutvaprasiddheśca tatsamākhyānādapi daharapadmastho viṣṇureveti sūtrārtha ukto bhavati । adivye brahmapure hyeṣa vyomnyātmā sampratiṣṭhitaḥ'; ityātharvaṇe prasiddheśca । aya eṣo antarhṛdaya ākāśastasminnayaṃ puruṣaḥ'; iti taittirīyavākyāntare prasiddheśceti sūtrasya yadvṛttyantaraṃ ṭīkāyāṃ sūcitaṃ, tadbhāṣyasthetiśabdasyādyarthatvamāśrityeti draṣṭavyam । śrutau adaharaṃ vipāpmaṃ paraveśmabhūtaṃ yatpuṇḍarīkaṃ puramadhyasaṃstham'; iti vākye yat adaharam'; alpaṃ parasya brahmaṇaḥ sadmabhūtam, ata eva vigatapāpaṃ dehākhyabrahmapuramadhye saṃsthaṃ hṛdayakamalaṃ prakṛtaṃ tattatreti parāmṛśyate । tathā ca atatrāpi'; puṇḍarīke api yat adaharam'; alpaṃ gaganamasti tasmin aantaḥ'; antare aviśoko'; viśokaṃ viśokapadopalakṣitaṃ jarādiśūnyaṃ yadbrahma tadupāsitavyamityarthaḥ । viśokaḥ iti liṅgavyatyayaḥ chāndasaḥ । tattvapradīpe tu liṅgavyatyāsastasya puruṣatvajñāpanārthaḥ । aya ātmāpahatapāpmā vijaro vimṛtyurviśokaḥ'; ityādāvuditaguṇānāmadhikaraṇaikyabalena sannidhīyamānānāmanukarṣaṇārthaśceti prayojanamuktam ।

tadantassthatvāpekṣatvānna suṣiraśrutivirodhaḥ ।
nanu sākṣāt padmagatasya viṣṇutvābhyupagame suṣiraśrutivirodhaḥ । evaṃ padmagatākāśasyaiva viṣṇutvābhyupagame api suṣiraśrutivirodhaḥ, suṣiraśabdasyākāśavācitvāt । etadvihāya daharapadmasyākāśatvaṃ, viṣṇostvākāśagatatvaṃ, tasyaiva sarvādhāratvamityupagame api suṣiraśrutivirodhaḥ । tatra sākṣātsuṣirasya sarvādhāratvokterityata āha tadantasstheti ।। buddhyā viviktasuṣiraśrutipadaṃ ṣaṣṭhyantamatrānvīyate । tathā ca asuṣiraśruteḥ'; iti suṣirapadaghaṭitaśruteḥ atadantassthāpekṣatvāt'; padmagatasuṣirāntassthaparamātmānamapekṣya pravṛttatvāttasya ca sarvādhāratvānna suṣiraśrutivirodho asmadabhyupagamasyetyarthaḥ । yathā mandirasthamañjūṣāntargatamapi vastu mandirasthamiti saṅgīyate, evamihāpīti bhāvaḥ । tadantassthatveti pāṭhe paramātmanaḥ suṣirāntassthatvamapekṣya śruteḥ pravṛttatvādityarthaḥ ।

sū oṃ ।
itaraparāmarśātsa iti cennāsaṃbhavāt ।
।
aparaṃ jyotirupasampadya svena rūpeṇābhiniṣpadyate,'; aeṣa ātmeti hovāca'; 
iti jīvaparāmarśātsa iti cet 
bhagavato hṛtpadmasthatvamākṣipya samādadhatsūtramupanyasyākṣepāṃśaṃ tāvadvyācaṣṭe itareti । aniṣpadyate'; ityanantaramityuktasyeti śeṣaḥ । asya ca samāsapraviṣṭajīvapadenānvayaḥ । anena sūtre asminnasyetyasyānuvṛttiḥ । itarapadaṃ siddhāntyabhimatabrahmapratiyogijīvaparam । ata eva śrutāveṣa iti jīvaparāmarśaḥ । siddhānte śrutyarthastu vakṣyate ।

na, tasya svato apahatapāpmatvādyasambhavāt ।
dhṛtisūtrāt aasyāsmin upalabdheḥ'; ityasyānuvṛttimabhipretyaparihārāṃśaṃ vyācaṣṭe neti । hṛtpadmastho na jīva ityarthaḥ । kuto netyatastatrānuvṛttavākyena aasmin'; prakaraṇe aasya'; apahatapāpmatvāderupalabdherityasya hetorlābhāttamanupanyasyoktahetorjīve niravakāśatvoktiparatayāsambhavādityaṃśaṃ vyācaṣṭe tasyeti ।। jīvasyetyarthaḥ । muktabhāvamādāya jīve sambhavāt asiddhivārāṇāya svata iti । svātantryeṇetyarthaḥ । satyakāmatvādikamādiśabdārthaḥ । anena aasmin'; aparaṃ jyotiḥ'; itivākye abhivyaktikartṛtvenoktasya prakṛtasyopasampattikarmībhūtādbrahmaṇa itarasyāsya jīvasyātmeti aya ātmā'; ityuktahṛtpadmasthātmatvavidhānāya aeṣaḥ'; ityetacchabdena aparāmarśāt'; upasthāpanāt । jīvaparāmarśakaitacchabdaśravaṇāditi yāvat । dahare sa jīva eva, na viṣṇuriti cet na hṛtpadmastho jīvaḥ। kutaḥ? asminprakaraṇe asyāpahatapāpmatvāderupalabdheḥ śravaṇāt । asya cāsmin jīve svato asambhavāditi sūtrārtha ukto bhavati ।

sū oṃ ।
uttarāccedāvirbhūtasvarūpastu ।
।
asa tatra paryeti jakṣan krīḍan ramamāṇaḥ'; 
ityādyuttaravacanājjīva eveti cet 
jīvasyāpahatapāpmatvādyasambhavamākṣipya samādadhatsūtramupanyasyākṣepāṃśaṃ tāvadvyācaṣṭe uttarāditi । aityādyuttaravacanāt'; evaṃrūpāddaharavākyāpekṣayā parāmarśavākyāpekṣayā vānantarādvacanādityarthaḥ । vacanādityanantaram asyāsminnupalabdherityanuṣajyate । sambhavāditi śeṣaḥ । aasya'; satyakāmatvasya aasmin'; jīve pratītestata eva viśokatvādeḥ aupalabdheḥ'; siddheruktaguṇānāṃ sambhavāditi tadarthaḥ । jīva ityanena pūrvasūtrātsa ityasyānuvṛttiḥ sūcitā। neśvarā iti evaśabdārthaḥ । hṛtpadmastha iti vartate ।

na, tatra hi parameśvaraprasādādāvirbhūtasvarūpo mukta ucyate ।
nañanuvṛttyā parihārāṃśaṃ vyācaṣṭe neti । naitadvākyabalena jīvasya satyakāmatvādiguṇān sambhāvya hṛtpadmasthatvaṃ vācyamityarthaḥ । kuto netyato abhihitam aāvirbhūtasvarūpastu'; ityaṃśaṃ tatreti padādhyāhāreṇa vyācaṣṭe tatreti ।। asa tatra'; ityuttaravākya ityarthaḥ । tatra aāvirbhūtasvarūpaḥ'; ucyate iti sambandhaḥ । āvirbhūtasvarūpaḥ ityasya vyākhyānaṃ mukta iti । hiśabdo yata ityarthe । uttaravacanādityatrāpi sambadhyate । tathā ca auttaravacanāt'; asvena rūpeṇa'; iti jaḍadehatyāgottarakālīnasvarūpābhivyaktiśruteḥ । atra muktasyokteḥ hṛtpadmasya ca dehāntaravṛttitayā muktatvāyogāt nāyaṃ jīva iti bhāvaḥ । nanvasya muktaviṣayatve api muktasyāpi jīvatve nāstyeva jīve apahatapāpmatvādisambhavaḥ । na ca tasya hṛtpadmasthatvāyogaḥ, yato jīvo bhāvibhāvenāpahatapāpmatvādiguṇaḥ idānīṃ hṛtpadmagatatayocyata ityata āha parameśvaraprasādāditi । anena tu śabdo vyākhyātaḥ । parameśvaraprasādādityanena uttarādityetaduttamādityapi vyākhyātam । atra mukta iti na sautrapadavyākhyānamātram । kintūddeśyasamarpakaṃ ca । anena āvṛttistuśabdasya yathāśrutānvayaśca sūcitaḥ । tathā ca yo atra mukta ucyate sa tu parameśvaraprasādādeva aāvirbhūtasvarūpaḥ'; āvirbhūto vyaktaḥ svarūpaḥ apahatapāpmatvādiḥ svadharmo yasya sa tathoktaḥ । ato na svato apahatapāpmatvādiguṇakaḥ, ato na daharasthaḥ jīva iti yojanā ।

yatprasādātsa mukto bhavati sa bhagavān pūrvoktaḥ।
nanu aparaṃjyotirupasampadya svena rūpeṇābhiniṣpadyate'; ityatra muktasyābhivyaktāpahatapāpmatvādiguṇakatvamevocyate, na tu tadguṇānāṃ parameśvarādhīnatvam । atastatsvata evetyata āha yaditi ।। asya yacchabdasya dvitīyatacchabdenānvayaḥ । prasādo nāma icchāviśeṣaḥ । punaḥ sa ityuktyā sūtre anuvṛttasya sa ityasyāvṛttiḥ sūcitā । pūrvokta ityanena sūtre uttaratretyasya pratiyogitayā pūrvatretyupaskāryamityuktaṃ bhavati । tatheti śeṣaḥ । tathā ca ayatprasādāt'; yasyānugrahāt asaḥ'; jīvo amuktaḥ'; apahatapāpmatvādiguṇo bhavati । asaḥ'; guṇapradātā bhagavān, apūrvoktaḥ'; aparaṃjyotirupasampadya'; iti pūrvavākye atathā'; guṇapradātṛtayā ukta iti yojanā। anyathā lyabantapadaṃ vyarthaṃ syāditi bhāvaḥ । ukta ityanantaraṃ yata iti śeṣaḥ । asyātonātra muktaguṇaprāpteḥ parameśvarādhīnatvoktyabhāva ityupaskṛtavākyenānvayaḥ । athavā nanu jīve anyādhīnasya tadguṇajātasya sattvātsa evāpahatapāpmatvādinokto hṛtpadmasthaścāstvityata āha yaditi । yojanā tu yatprasādātsa jīvo jaḍadehānmukto bhavati, mukto bhūtvā ca sopahatapāpmatvādiguṇo bhavati, sa bhagavāneva apūrvoktaḥ'; aeṣa ātmāpahatapāpmā'; ityādipūrvavākye tathāpahatapāpmatvādinokto na jīvaḥ । dātṛpratigṛhītrormadhye dātureva mukhyatvānmukhyāmukhyayośca mukhyasyaiva grāhyatvāditi ।
anena asya aeṣa samprasādo asmāccharīrātsamutthāya'; ityaktasya jīvasya auttarāt'; daharavākyāpekṣayā parāmarśavākyāpekṣayā vānantarāt asa tatra paryeti'; ityādivacanāt aasmin'; pūrvaprakṛte jīve aasya'; satyakāmatvasya aupalabdheḥ'; pratīteḥ, tata evāsya viśokatvādeḥ siddheśca । ata evāsyoktaguṇāsambhavābhāvātsa hṛtpadmastho jīva eva neśvara iti cet na, yatastatra asvena'; ityuttaravākyabalādāvirbhūtasvarūpo mukta ucyate । sa ca dehānantargatatayā na hṛtpadmastho bhavatīti bhāvaḥ । na ca muktasyāpi jīvatvena tatrāpahatapāpmatvahṛtpadmasthatvayorbhinnakālīnatve api sāmānādhikaraṇyopapatterasti punastasya prāptiriti vācyam । yato atra vākye yo mukta ucyate sa uttarāduttamātparameśvaraprasādādevāvirbhūtasvarūpo na svataḥ । na cātra muktasya tadguṇatvamevocyate, na parameśvarādhīnatvaṃ tadguṇajātasyeti vācyam । yataḥ pūrvatra aparaṃ jyotiḥ'; iti pūrvavākye yatprasādātsa mukto bhavati sa paramātmā tathā guṇapradātṛtayocyate । na ca yathākathaṃ cit jīvasyāpahatapāpmatvādiguṇakatvātpunastatprāptiriti vācyam । yato yasmāduttarāduttamādbhagavatastatprasādātsa muktaḥ aāvirbhūtasvarūpaḥ'; abhivyaktāpahatapāpmatvādiguṇakaḥ sa tu bhagavāneva pūrvatra aeṣa ātmāpahatapāpmā'; iti pūrvavākye ukto, na muktajīva iti sūtrārtha ukto bhavati । śrutyarthastu aeṣaḥ'; jīvo yataḥ asamprasādaḥ'; samyagviṣṇuprasādavān ato aasmāt caramaśarīrāt'; asamutthāya'; muktaḥ ayatparaṃ'; ajyotiḥ'; brahma aupasampadya'; prāpya svena rūpeṇa aabhiniṣpadyate'; abhivyajyate asa uttamaḥ puruṣaḥ'; paraṃ jyotirakhyaḥ । muktasya viṣayaiścaraṇaprakāramāha sa iti । asaḥ'; prāptinijānandāvirbhāvo muktaḥ atatra'; muktisthāne paramātmānugraheṇaiva ajakṣan'; svāpekṣitaṃ bhakṣayan hasanvā jñātibhissaha muktaiḥ ajñātibhiḥ pūrvakalpamuktaiḥ akrīḍan'; strībhiḥ aramamāṇaḥ'; ratiṃ prāpnuvan prākṛtastryādiviṣayasaukhyamanubhavan aparyeti'; paritaḥ sañcaratīti ।

sū oṃ ।
anyārthaśca parāmarśaḥ ।
।
yaṃ prāpya svena rūpeṇa jīvo abhiniṣpadyate sa eṣa ātmeti
paramātmārthaśca parāmarśaḥ ।
nanu aeṣaḥ'; iti jīvaṃ parāmṛśya aātmā'; iti tasya hṛtpadmasthātmatvābhidhānādamukhyāpahatapāpmatvādiguṇo api jīvaḥ etacchabdaparāmarśabalena hṛtpadmasthātmā kiṃ na syādityāśaṅkāṃ pariharatsūtramupanyasya aitaraparāmarśātsa iti cenna'; ityanuvṛttapūrvavākyenāpekṣitasya siddhāntapratijñāyāśca lābhānnetyuktasādhye hetutayā sūtraṃ vyācaṣṭe anyeti । śrutau aparaṃjyotiḥ'; iti napuṃsakapadanirdiṣṭasya yamiti pulliṅgena nirdeśo liṅgasyāvivakṣitatvādvā viśeṣyaśabdavivakṣayā vā yuktaḥ । anena śrutau paraṃjyotiriti ekaṃ padam । yadvakṣyati aparaṃjyotiḥśabdena paramātmaivocyate'; iti, tacca aparaṃjyotiḥ paraṃbrahma'; iti paurāṇikarūḍhyā viṣṇuvācītyuktaṃ bhavati । jyotiḥ prakāśarūpaṃ paraṃ brahmeti bhinne pade ityapi kecit । asmin pakṣe uktabhāṣyavirodhaḥ । kiṃ ca yaṃ aparaṃjyotirākhyaṃ bhagavantam'; iti yacchabdavyākhyānaparaṭīkāvirodhaḥ । aparaṃjyotiḥ paramātmānam'; iti viṣṇutattvanirṇayaṭīkāvirodhaśca । śrutāvupasampadyetyasyārthaḥ prāpyeti । sautrānyapadaṃ pūrvapakṣyabhimatajīvapratiyogitayā vyākhyāti paramātmeti । paramātmaivārtho abhidheyo yasya sa tathoktaḥ । aparāmarśaḥ'; etacchabdaḥ । yadvā paramātmana evātmatvavidhānamarthaḥ prayojanaṃ yasya sa, tathoktaḥ । tathātve aparāmarśaḥ'; etacchabdena parigrahaṇamityarthaḥ । sūtrabhāṣyayoścaśabdastu na kevalaṃ jīvapakṣe apahatapāpmatvāsambhavākhyabādhakasadbhāvaḥ, kintu parāmarśākhyasādhakābhāvaśceti samuccayārthastuśabdārtho vā । candrikāyāṃ tu na kevalaṃ parāmarśasyar iśvarapakṣe bādhakatvābhāvaḥ, kintu jīvapakṣasādhakatvābhāvaścetyuktatvātparāmarśo jīvānyeśvarārtha eva ityavadhāraṇārthatayā vyākhyātaḥ । anena aitaraparāmarśāt'; itaraṃ jīvaṃ aeṣaḥ'; iti parāmṛśya tasya hṛtpadmasthatvavidhānātsa hṛtpadmastha ātmā jīva eva neśvara iti cet na, kutaḥ? yataḥ aeṣaḥ'; iti parāmarśaḥ aanyārthaḥ'; jīvānyeśvarārtha eva, na jīvārthaḥ, ataḥ । athavā na kevalamasambhavāt, kintu yataḥ parāmarśo anyārtho api । yadvā asambhavānna hṛtpadmastho jīvaḥ, kintvīśvara eva । na caivaṃ parāmarśāyogaḥ । yataḥ aparāmarśaḥ'; etacchabdastu anyārtha iti tredhāsūtrārtha ukto bhavati । ayaṃ prāpya'; yatsamīpaṃ prāpyeti । anena jīvaḥ paraṃ jyotirākhyaṃ paramātmānamupasampadyāparokṣato jñātvā atha samīpaṃ prāpyavidyāvidhūnanenānandādinā svena rūpeṇābhiniṣpadyate āvirbhūtasvaguṇo bhavatīti yāvat । yaṃ prāpya svarūpeṇābhiniṣpadyate jīvaḥ, sa eṣa ātmā ya ātmeti prāguktaḥ paramātmeti hovāca brahmādīn prati rameti siddhānte śrutyarthaḥ ।

sū oṃ ।
alpaśruteriti cettaduktam ।
।
adaharaḥ'; ityalpaśruterneti cet 
uktamākṣipya samādadhātsūtramupanyasya śrutyudāharaṇenākṣepāṃśaṃ tāvadvyācaṣṭe alpeti । adaharaḥ'; iti pratīkagrahaṇena adaharo asminnantara ākāśastasminyadantaḥ'; iti vākyaṃ gṛhyate । alpapadaṃ cālpasthānasthitiparam । śruterityanantaramasambhavādityanuvartate । asminniti cāsti । tathā ca adaharaḥ'; iti vākye aasmin'; daharagate vastunyalpasthānasthitirūpaliṅgaśrutestasyāścāsminparamātmani aasambhavāt'; anupapatterityanvayaḥ । asmāddhetorna dahare viṣṇuḥ, kintu sa jīva evetītarasūtrānuvṛttapratijñayānvayaḥ ।।

na, anicāyyatvādevaṃ vyomavacca'; ityuktatvāt ।
sūtre anuvṛttanaña āvṛttimabhipretya parihārāṃśaṃ vyākhyāti neti । nālpasthānasthitiśravaṇaṃ viṣṇāvanupapannamityarthaḥ । kuto netyataḥ pravṛttaṃ taduktamityaṃśaṃ yata ityadhyāhārābhiprāyeṇa hetutayā vyākhyāti nicāyyatvāditi । tathā ca anicāyyatvāt'; ityatra sarvagatasyāpi viṣṇorvyomavadalpasthānasthiteruktatvādityarthaḥ ।

aeṣa ma ātmāntarhṛdaye jyāyān'; iti śrutyuktatvācca ।
। iti daharādhikaraṇam ।
nanu yuktaṃ vyomnoṃ'śato alpaukastvam, aṃśasyāpūrṇatvāt । brahmaṇi tu aṃśo api pūrṇa iti kathaṃ tasyāṃśato alpaukastvamityataḥ sūtraśeṣaṃ prakarāntareṇa vyācaṣṭe eṣa ma iti ।। ca śabdo yuktisamuccaye । sūtrakṛcchrutyuktisamuccaye vā । aguṇāḥ śrutāḥ'; iti śrutisamuccaye vā । ayasmin'; iti smṛtisamuccaye vā । anena aalpaśruteḥ'; adaharaḥ'; iti vākye sarvagate vastunyalpasthānasthitiśravaṇāt, tasyāśca viṣṇāvasambhavādanupapatterna dahare viṣṇuḥ, kintu sa jīva eveti cet na, yataḥ ataduktaṃ'; tatra nicāyyatvāditi pūrvatra tasya sarvagatasyāpi viṣṇorvyomavattadalpasthānasthitatvam, tasmādupāsanārthaṃ yuktamityuktam । na cāṃśatopi sarvagatatayā tatra tadanupapattiḥ । yatastasyāṃ aeṣa ma ātmā'; iti chandogaśrutau tena sarvajyāyastvena vṛddhatamatvena vyāptatvenaiva prakāreṇa tasya viṣṇostaddhṛdayasthatvamuktaṃ smṛtyuktaṃ cāta iti sūtrārtha ukto bhavati । na ca śrutismṛtyuktamapi kathametadaṅgīkārārhaṃ, yuktivirodhāditi vācyam । brahmaṇo acintyaśaktitvādupapatteḥ । aguṇāḥ śrutāḥ'; ayasminviruddhagatayaḥ'; ityādivacanācca । mama hṛdaye ya aātmā'; paramātmāsti । upalakṣaṇametat । sarvahṛdaye ca ya āste eṣaḥ hṛdayasthāṃśarūpo bhagavān ajyāyān'; vṛddhatamaḥ deśakālaguṇaiḥ pūrṇa iti śrutyarthaḥ । upaniṣaddraṣṭṛṛṣivākyametat । ('viruddhagatayo api'; anyatra bhinnāśrayā apyaṇutvamahattvādayo dharmāḥ yasmin apatanti'; vartante ca । na kālabhedenetyāha aniśamiti । muktasādhāraṇyamāśaṅkyāha vidyādaya iti ।
yasmādviṣṇoranyatrāṇutvamahatvādivividhaśaktayo dharmāḥ । vidyā āhiḥ jñaptikāraṇaṃ yeṣāṃ te tathoktāḥ । jñānajñeyā iti yāvat । harau viruddhadharmasattve pramāṇamāha ānupūrvyeti । aānupūrvī śrutirvedastrayī cāmnāya ucyate'; ityabhidhānācchrutyā siddhā ityarthaḥ । yacchabdasya atadbrahmāhaṃ prapadye'; iti uttaravākyagatatacchabdenānvayaḥ) ।।
। iti daharādhikaraṇam । ।

। anukṛtyadhikaraṇam ।
adṛśyatvādayaḥ parameśvaraguṇā uktāḥ । ateṣāṃ sukhaṃ
śāśvataṃ netareṣām । tadetaditi manyante anirdeśyaṃ paramaṃ sukham'; ityādinā jñānisukhasyāpyanirdeśyatvamajñeyatvaṃ cocyata iti ।।
atrādhikaraṇe akathaṃ nu tadvijānīyām'; iti vākyoktaṃ jñānārthaṃ jñeyaprārthanāviṣayatvaṃ vā akathaṃ nu tadvijānīyāṃ kimu bhāti'; iti brahmajñānānukūlābhivyaktyākhyabhānaprārthanāviṣayatvarūpaṃ vā ānukūlyena gṛhyamāṇatvaṃ liṅgaṃ brahmaṇi samanvīyate । śrutyādisaṅgatiṃ viṣayādikaṃ ca sūcayan sayuktikaṃ pūrvapakṣaṃ darśayati adṛśyatvāditi। auktāḥ'; ānandamayādhikaraṇe udāhṛtādṛśya iti vākye iti bhāvaḥ । uktā ityanantaraṃ tatra praviṣṭamiti śeṣaḥ । prathamādipadenāniruktatvādeḥ, dvitīyena akathaṃ nu tadvijānīyāṃ kimu bhāti na bhāti vā'; iti samanvetavyaliṅgabodhakottarārdhasya ca grahaṇam । na kevalaṃ viṣṇoḥ, kintu jñānisukhasyāpītyaperarthaḥ । evārtho vāpiśabdaḥ ānumānikasūtragatāpipadavat । aajñeyatvaṃ'; sākalyenājñeyatvaṃ durjñeyatvamiti yāvat । caśabdaḥ parasparasamuccaye, ānukūlyena gṛhyamāṇatvarūpasamanvetavyaliṅgasamuccaye vā । pūrvaśratyanusārādadṛśyatvādaya iti, etacchrutyanusārādanirdeśyatvamiti vyutkramaḥ। yadyapi atadetaditi'; etadevodāhartavyam । tathāpi pūrvapakṣe tacchabdārthapradarśanāya ateṣām'; iti pūrvavākyaikadeśopanyāsaḥ । ata eva tattvapradīpe teṣāmiti prastutiḥ pūrvapakṣotthāpiketyuktam । tathācetthaṃ yojanā pūrvamānandamayādhikaraṇe ye adṛśyatvādayo guṇāḥ parameśvarasyoktāḥ । tatra teṣu praviṣṭamanirdeśyatvamajñeyatvaṃ ca ateṣāṃ sukham'; iti prakṛtyāmnātena atadetat'; ityādinā kāṭhakavākyena pūrvapakṣirītyā samīpasthāttacchabdāt parāmṛṣṭasya ajñānisukhasyāpi'; jñānisukhasyaivocyata iti । pūrvārdhenānirdeśyatvasyottarārdhe ca akimu bhāti na bhāti'; ityanena durjñeyatvaparyavasitājñeyatvasya cārthāduktatvāditi bhāvaḥ । ṭīkāyāmadṛśyatvapadasyānirdeśyatvaparatvādanirdeśyatvamiti pāṭhābhyupagamādvā na tadvirodhaḥ । atrānirdeśyatvamajñeyatvaṃ cocyata iti phaloktiḥ, ānukūlyena gṛhyamāṇatvasyaivātra vicāryatvāt । tattu dvitīyādiśabdopāttavākyena caśabdena vā sūcitamiti draṣṭavyam । yata evamataḥ pūrvoktamayuktamiti bhāvaḥ । anenānandamayādhikaraṇoktādṛśyatvājñeyatvarūpasyānirdeśyatvāniruktatvarūpasya ca tatrānyatra ca sattve jñānisukhe ativyāptyākṣepāt itaramātraniṣṭhatvetvasambhavākṣepātphalatastenāsyākṣepikī saṅgatiruktā bhavati । tathā caśabdasūcitamānukūlyena gṛhyamāṇatvaṃ viṣayaḥ । viṣṇoranyasya veti sandehaḥ । jñānisukhasyaiveti pūrvaḥ pakṣaḥ । anirdeśyatvājñeyatve ca tasyaiveti phalaṃ, sukhaśrutiḥ, prakṛtatvādirupayuktiśca sūcitā bhavati ।

ato vakti 
sū oṃ ।
anukṛtestasya ca ।
।
atameva bhāntamanubhāti sarvam'; ityanukṛteḥ, atasya bhāsā sarvamidaṃ vibhāti'; iti vacanācca paramātmaiva
anirdeśyasukharūpaḥ ।
siddhāntayatsūtramavatārya vyācaṣṭe ata iti । aityanukṛteḥ'; ityanubhānaśruterityarthaḥ । anubhānaṃ nāma tadicchānurodhena bhānaṃ kriyāviśeṣaḥ । sūtre tasyetyasyānukṛterityanenāpi sambandhe tenaivānukaraṇapratisambandhina ānukūlyena gṛhyamāṇasya tatkartuḥ sūryāditejasaśca lābho bhavatīti spaṣṭatvāttadubhayānuktiḥ । yadvā pūrvasūtrāttadityasya vipariṇatasyehānuvartanādubhayalābho bhavatītyāśayena tadubhayānuktiḥ । na kevalaṃ tasyetyetat samanvetavyānukūlyena gṛhyamāṇatvākhyaliṅgadharmiṇaḥ, sūryāditejasaśca parāmarśakaṃ, kintu śrutipratīkarūpamapi sarvajagatprakāśakatvaparaṃ cetyāśayena taddhetvantaraparatayā vyācaṣṭe tasyeti । aiti vacanāt'; ityanena sūtre ityukteriti śeṣo darśitaḥ । yadyapi sūtrabhāṣyayoḥ aanubhāti'; itiśrutyanusārādanubhānāditi vācyam । tathāpi tāpinī pācinī caiva śoṣiṇī ca prakāśinī ।
naiva rājan raveśśaktiḥ śaktirnārāyaṇasya sā ।
iti aitareyabhāṣyodāhṛtapādmavacanātsūryādikartṛkapratapanādikamapi paramātmādhīnamiti darśayitumanukṛterityuktam । sūtre tadanusāribhāṣye ca caśabdo dvitīyasūtrasya vakṣyamāṇavyākhyānabhedena sarvajagatprakāśakatvarūpoktahetusamuccaye vā, sūryādyaprakāśyatvarūpānuktahetusamuccaye vā draṣṭavyaḥ । sūtre samanvayasūtrādanuvṛttasya vidheyaparasya tattvityasyārthamāha paramātmaiveti । na tu jñānisukhamityevaśabdārthaḥ । liṅgasamanvayena bhavatphalaṃ darśayati anirdeśyeti । anirdeśyaścāsau sukharūpaśca iti vā, anirdeśyaṃ yatsukhaṃ tadrūpa iti vā vigrahaḥ । atra rūpaśabdo bhinnakramaḥ । tathā cānirdeśyaṃ paramaṃ sukhaṃ paramātmarūpamityanvayaḥ । eka ityādau pulliṅgena prakṛtasyaitaditi napuṃsakaliṅgena grahaṇāya rūpaśabdaprayogaḥ । anugrāhyascetyapi draṣṭavyam । vastutastu vacanāccetiśabdasya sukharūpaścetyapi sambandhe tenaivānukūlyena gṛhyamāṇākhyaḥ sādhyadharmī sūcita iti dhyeyam । yadyapyanirdeśyatvamajñeyatvaṃ cetyupakramādubhayaṃ grāhyaṃ, na tvekaṃ, sukharūpamiti cādhikam । tathāpi pūrvapakṣyuktasukhaśruteḥ sukharūpe brahmaṇi sāvakāśatvajñāpanāya atadetat'; itivākyoktamanirdeśyasukharūpatvameva gṛhītam । ajñeyatvamapi draṣṭavyam । yadyapyatra bhāṣye liṅgadvayasyānukūlyena gṛhyamāṇasya vā anirdeśyasukharūpasya vā viṣṇutve sādhye sākṣāddhetutvaṃ bhāti । ṭīkāyāṃ tu atadetat'; iti śrutisthatacchabdena samīpoktajñānisukhaparityāgena acetanaścetanānām'; iti vyavadhānena prakṛtaparamātmagrahaṇe liṅgadvayaṃ hetutvena yojitam । tathāpi hetudvayena tacchabdena jñānisukhaparityāgena paramātmana eva grahaṇasiddhau tata eva tacchabdagṛhītasya paramātmana evānirdeśyasukharūpatvaṃ paryavasyatītyāśayena bhāṣye liṅgadvayasya prakṛtasādhyahetutvenoktirityavirodhaḥ । kecittu aparamātmaivānirdeśyasukharūpaḥ'; iti bhāṣyamevānukṛtisūtre aānandamayobhyāsāt'; ityādāviva samanvetavyaśabdāderviṣṇuparatva eva heturnocye, kintvanirdeśyaṃ sukhamityatra samīpoktajñānisukhaparityāge heturucyate ityatra jñāpakaṃ, ṭīkāpi tadanusāriṇītyāhuḥ । tathā cāyaṃ siddhānte śrutyarthaḥ 
eko vaśī sarvabhūtāntarātmā ekaṃ rūpaṃ bahudhā yaḥ karoti ।
tamātmasthaṃ ye anupaśyanti dhīrāḥ ।
iti pūrvavākye aya eko'; jñānānandādyabhinnaḥ samābhyadhikaśūnyo vā yaḥ sarvamasya vaśe astīti asarvavaśī'; yaḥ asarvabhūtāntarātmā'; sarvaprāṇināmantarniyāmakaḥ aya ekaṃ'; svasvarūpaṃ bahudhā karoti niyamyānantyāt । ataṃ'; prakṛtam aātmasthaṃ'; jīvahṛdayasthitaṃ ye adhīrāḥ'; jñāninaḥ anupaśyantīti prakṛtā ye jñāninasteṣāmeva aśāśvataṃ sukhaṃ'; nityābhivyaktasaukhyaṃ netareṣām । anena brahmasāmarthyamuktaṃ bhavati । evaṃ anityo nityānām'; iti vākyamapi brahmamāhātmyaparatayā vyākhyeyam । atadetat'; ityādināpi prakṛtabhagavatsvarūpameva viśeṣataḥ pratipādyate iti । manyante ityasyottaratrānvayaḥ । tathā ca ayato vāco nivartante'; aeṣo asya parama ānandaḥ'; ityādau prasiddham anirdeśyaṃ paramaṃ sukhaṃ kathaṃ nu tadvijānīyāmiti manyante ityānukūlyena gṛhṇanti । jñānārthaṃ tadbhānaṃ vā prārthayante । akimu bhāti na bhāti vā'; iti tasya durjñeyatvaṃ ca vadanti jñāninaḥ । tat brahmaṇo rūpaṃ svarūpabhūtaṃ sukhametadekaṃ rūpaṃ bahudhā yaḥ karotītiprakṛteśvararūpābhinnamiti manyante jñānina iti । etacchabdasyeśvaraparatve api rūpaśabdasāmānādhikaraṇyāt napuṃsakaliṅgatopapattiḥ । taduktaṃ nyāyavivaraṇe ayadbrahmānirdeśyaṃ sukhamiti vadanti tadetatsvarūpamiti manyanta iti'; । kāṭhakabhāṣye tu tad aguhyaṃ brahma sanātanam'; ityupakrāntam । arūpaṃ rūpaṃ pratirūpo babhūva'; iti jīvasya pratibimbatvamuktam । rūpaśabdena prakṛtametat aekaṃ rūpam'; ityatra prakṛtaṃ ca bhagavadrūpam aanirdeśyam'; itthamiti sākalyena nirvaktumaśakyaṃ paramaṃ sukhamiti manyante jñānina iti sukharūpatvavidhiparatayā vyākhyātam । bhāṣye apyanirdeśyasukharūpa ityetāvanmātragrahaṇena śrutau sukharūpatvaṃ vidheyamiti sūcitam । tadanirdeśyaparamasukhātmakaṃ bhagavadrūpaṃ tatparasādamṛte kimu bhāti na bhāti veti samyagbhāti na bhātīti kathaṃ nvahaṃ jānīyāmiti śiṣṭavākyārthastatraivoktaḥ । vivṛtaṃ caidvyāsatīrthīye atat'; anirdeśyaparamasukhātmakaṃ bhagavadrūpaṃ tatprasādamṛte kimu samyagbhāti? na bhāti vāti? iti praśnottarabhūtam ekaṃ niścitārthaṃ akathamahaṃ vijānīyāṃ'; na kenāpi prakāreṇeti । atretiśabda ubhayānvayī । tathā ca kimu bhātīti praśnasyottarabhūtaṃ na bhātītivākyoktamekamajñeyatvarūpamarthamiti yojanā । kecittu yadevaṃ brahma tatprasādamṛte anu'; idānīṃ akathamahaṃ vijānīyām'; prārthanīyāṃ liṅ । na kathamapītyarthaḥ । jñānivākyānukaraṇametat । bhagavatprasādādapi kiṃ sākalyena tajjñānaṃ bhavatīti naciketā yamaṃ pṛcchati kimu bhātīti । uśabdaḥ samyagityarthe । tathātve samyagiti śeṣaḥ । uttaramāha yamaḥ na bhātīti । vāśabdoṣa'vadhāraṇe । na bhātyeveti vyākhyāti ।

na hi jñānisukhamanubhāti sarvaṃ, na ca tadbhāsā ।
nanu atameva bhāntam'; iti vākye sūryāditejasāṃ paramātmādhīnaprakāśakartṛtvasya atasya bhāsā'; itivākye ca sarvasya jagatastatprabhāprakāśyatvasya ca śravaṇena asiddhiparihāre kutastayorviṣṇutvasādhyenāvyabhicaritatvam, yena talliṅgadvayabalātsamīpoktajñānisukhapāmarśaparityāgaḥ syādityata āha na hīti । sarvamityubhayānvayī । bhātīti śeṣaḥ । tathā ca ahi'; yasmāt asarvaṃ'; sūryāditejaḥ jñānisukhamanusṛtya ana bhāti'; na prakāśate । tathā atadbhāsā'; tasya jñānisukhasya prakāśena asarvaṃ'; jagat ana bhāti'; na prakāśate cetyarthaḥ । vakṣyamāṇapramāṇavirodhāditi bhāvaḥ । caśabdaḥ samuccaye । ato na liṅgadvayamanyatrāvakāśavaditi vākyaśeṣaḥ ।

aahaṃ tattejo raśmīt'; iti nārāyaṇabhāsā hi sarvaṃ bhāti ।
astvetadubhayaṃ jñānisukhe anupapannam । tathāpyanena kutaḥ paramātmano grahaṇaṃ, asya paramātmatvasādhyasāmānādhikaraṇyāniścayādityatastatra dvitīyasūtrasthāpipadena sūcitāṃ śrutimāha ahamiti ।। ahamitītyanantaraṃ śruteriti śeṣaḥ । itiśabda ādyārthe । tena atameva bhāntamanubhāti sarvaṃ tasya bhāsā sarvamidaṃ vibhāti'; ityātharvaṇaśrutirapi gṛhyate । nārāyaṇeti । nārāyaṇādhīnabhāsetyarthaḥ । hiśabdo yata ityarthe, prasiddhau ca । asarvaṃ'; sūryāditejaḥ abhāti'; prakāśate । yadvā anārāyaṇabhāsā'; nārāyaṇīyabhāsā asarvaṃ'; jagat abhāti'; prakāśasya ityarthaḥ । aiti jñāyate'; iti śeṣaḥ । śrutau araśmīt'; ityanena sūryāditejasāṃ nārāyaṇādhīnaprakāśakartṛtvasya, atejaḥ'; ityanena sarvasya jagato nārāyaṇīyaprakāśaprakāśyatvasya coktatvāditi bhāvaḥ । aaham'; iti, śrutistvantarnaye vyākhyātā । anena taduktamityataḥ sūtre tadityanuvartate । tasyetyāvartate vipariṇamyate ca । asambhavāditi cānuvartate । tathā ca 
tadetaditi manyante anirdeśyaṃ paramaṃ sukham ।
kathaṃ nu tadvijānīyām ।
ityānukūlyena gṛhyamāṇaṃ tadetacchabdaparāmṛśyaṃ sukham anirdeśyaṃ sukhaṃ tattu viṣṇurūpameva, na samīpoktajñānisukham । kutaḥ? atasya'; sūryāditejasaḥ atasya'; ānukūlyena gṛhyamāṇasya sukhasya tasmin atameva bhāntam'; iti aanukṛteḥ'; anubhānaśravaṇāttasyaitadadhīnaprakāśakartṛtvaśravaṇādasyānyatejoniyantṛtvaśravaṇāditi yāvat । tathā tasya sarvasya jagatastasya tatprakāśaprakāśyatvasya atasya bhāsā'; iti śrutāvuktatvāttasya sarvajagatprakāśatvokteriti yāvat । tasya ca liṅgadvayasya aahaṃ tattejaḥ'; ityādiśrutyā smṛtyā ca tasminviṣṇāveva niścayenopapatterjñānisukhe ca aasambhavāt'; anupapatteḥ । tathā tasminnupasaṃhāre tasyānukūlyena gṛhyamāṇasya ana tatra sūryo bhāti'; iti vākye tasya sūryādyaprakāśyatvasyacokteśceti sūtrārtha ukto bhavati ।

sū oṃ ।
api smaryate ।
।
yadādityagataṃ tejo jagadbhāsayate akhilam ।
yaccandramasi yaccāgnau tattejo viddhi māmakam ।
yadetalliṅgadvayasya viṣṇuniṣṭhatvam aaham'; iti śrutyopapāditam । tatsmṛtyāpyupapādayatsūtraṃ paṭhitvā tāṃ smṛtimudāharati apīti ।। iti smaryata ityanvayaḥ । ayat'; ādityādiṣu sthitaṃ tejastat amāmakaṃ'; madadhīnaṃ madīyaṃ ca, matteja evādityādiṣu prerakatvenāsti । tadevākhilaṃ jagat abhāsayate'; prakāśayatīti gītāsmṛtyarthaḥ ।

na tadbhāsayate sūryo na śaśāṅko na pāvakaḥ ।
yadgatvā na nivartante taddhāma paramaṃ mama ।
। iti anukṛtyadhikaraṇam । ।
kiṃ ca pāṭhake ana tatra sūryo bhāti na candratārakaṃ nemā vidyuto bhānti kuto ayamagniḥ'; ityādyānukūlyena gṛhyamāṇasya sukhasya sūryādyaprakāśyatvamucyate । tacca viṣṇoreva smaryate, ato viṣṇureva atadetat'; ityatra pratipādyaḥ, na jñānisukhamiti sūtrasyārthāntaramapipadasya yuktisamuccayārthatvaṃ cābhipretya tāṃ smṛtimudāharati na taditi ।। atrāpītiśabdasya smaryata ityanvayaḥ । jñānino ayadgatvā'; yatprāpya punastasmānnanivartante, tanmama paramaṃ adhāma'; svarūpaṃ, tadetaddhāma sūryo ana bhāsayate'; na prakāśayate, evaṃ aśaśāṅkaḥ'; candraḥ । yadā caivaṃ tadā kuto ayamavamo agniriti gītāsmṛtyarthaḥ । anena pūrvavyākhyāne na kevalamanukṛtyādiḥ aahaṃ tattejaḥ'; iti śrutyantare atamevabhāntamanubhāti'; ityātharvaṇādau viṣṇudharmatvena śrūyate, kintu yadādityeti smaryatepīti śrutisamuccayārthe apiśabdaḥ । dvitīyavyākhyāne tu atameva bhāntamanubhāti'; ityuttaravākyoktānukṛtyādihetoḥ ana tatra sūryo bhāti'; iti pūrvavākyoktasūryādyaprakāśyatvahetośca samuccaye apiśabdaḥ । tathā ca na kevalaṃ atadetat'; ityatroktānukūlyena gṛhyamāṇasya viṣṇutvarūpapradhānasādhye hetūkṛtamanukṛtyādikam aahaṃ tattejo raśmīt'; ityādau śrūyate, kintu yadādityeti smaryate apīti vā apiḥ । kiñca yato na kevalaṃ prathamasūtroktaliṅgadvayaṃ, kintu tato anyadapi ana tatra'; iti kāṭhakavākye tasyānukūlyena gṛhyamāṇasyoktaṃ sūryādyaprakāśyatvarūpaṃ liṅgaṃ tasya viṣṇoḥ sambandhitvenaiva ana tat'; iti smaryate । atastadetat akathaṃ nu tadvijānīyām'; ityatra viṣṇureva pratipādya iti vā sūtrasyārthadvayamuktaṃ bhavati । ana tatra'; ityāderayamarthaḥ । pūrvaṃ brahma na samyagbhātīti tasya durjñeyatvamuktaṃ, tatkuta ityataḥ idamucyate yasyaivaṃvidhaṃ sukhaṃ rūpaṃ atatra'; brahmaṇi sūryo ana bhāti'; tanna prakāśayatīti yāvat । candratārakamiti dvandvaikavadbhāvaḥ। evaṃ tat vidyuto api ana bhānti'; na bhāsayantīti । atameva bhāntam'; ityuttaravākyaṃ tu yadyapi vyāsatīrthakṛtātharvaṇaṭīkāyām aetatsamākhyārūpamātharvaṇavākyaṃ'; abhāntaṃ'; bhāsayantaṃ paramātmānamanusṛtyaiva sūryādayo abhānti'; prakāśate iti vyākhyātam । tathāpi ṭīkānusārāt asarvaṃ'; sūryāditejaḥ abhāntaṃ'; prakāśamānaṃ bhagavantamanusṛtyaiva abhāti'; prakāśate । atasya'; bhagavato abhāsā'; prakāśena aidaṃ sarvaṃ'; jagati abhāti'; prakāśyata iti vyākhyeyam । vyāsatīrthīyaṃ tu vyākhyānāntaraṃ ṭīkākṛdabhipretaṃ bhaviṣyatīti tadvirodhaḥ ।
। iti anukṛtyadhikaraṇam । ।

।
viṣṇureva jijñāsya ityuktam । tatra ūrdhvaṃ prāṇāmunnayatyapānaṃ pratyagasyati ।
madhye vāmanamāsīnaṃ viśve devā upāsate । 
iti sarvadevopāsyaḥ kaścitpratīyate ।
atrādhikaraṇer iśānanāmasamanvayaḥ kriyate । śrutyādisaṅgatiṃ viṣayasaṃśayau ca sūcayati viṣṇureveti । jijñāsāsūtre viṣṇurevasarvairmumukṣubhirmokṣārthaṃ jijñāsya ityuktamityarthaḥ । na ca tatra jijñāsyatvāyogavyavaccheda eva kṛtaḥ, na tvanyayogavyavaccheda iti vācyam । anyasyāpi jijñāsyatve tasyāpi mokṣadātṛtvāpattyā ayato nārāyaṇaprasādamṛte'; ityādivivaraṇānupapatteranyayogavyavacchedasyāpi tatrābhipretatvāt । ato atraivakāra ubhayānvayitayā vyākhyeyaḥ । tataḥ kimityata āha tatreti । tatretyavyayaṃ tadityarthe api । tathā ca aathāto brahmajijñāsā'; iti yatpūrvaṃ viṣṇorjijñāsyatvamuktaṃ atatra'; jijñāsyatve atatrar'; aiśāno bhūtabhavyasya'; ityuktvā āmnāte aūrdhvam'; iti kāṭhakavākye akaścirt'; iśāno dharmitvena pratīyate । katham? yato ayaṃ asarvadevopāsyaḥ'; tairjijñāsyaḥ pratīyate ata iti vākyayojanā । na ca vāyoḥ sarvadevopāsyatve api na viṣṇossarvadevopāsyatvahāniriti vācyam । tāvatāpi sarvairmumukṣubhirviṣṇureva jijñāsya iti niyamasyāsiddheḥ । na ca śrutigataviśvedevaśabdasya gaṇaviśeṣavācitvāt sarvadevopāsya ityuktiranupapanneti vācyam । gaṇaviśeṣaparatve tasya guṇādhikyāsiddhyā sarvadevaparatvāvaśyaṃbhāvāt । anenar iśānaśabdasyānyaniṣṭhatvākṣepamukhena phalato mumukṣukartṛkajijñāsyatvasyānyaniṣṭhatvākṣepāt jijñāsādhikaraṇenāsyākṣepikī saṅgatiruktā bhavati । tatheśānākhyo viṣayaśca sūcitaḥ ।

sa ca aevamevaiṣa prāṇa itarān prāṇān pṛthakpṛthageva sannidhatte';
ayo ayaṃ madhyamaḥ prāṇaḥ'; 
akuvidaṅga'; ityādinā prāṇavyavasthāpakatvānmadhyamatvātsarvadevopāsyatvācca vāyureveti pratīyate ।
ato abravīt 
sū oṃ ।
śabdādeva pramitaḥ ।
।
vāmanaśabdādeva viṣṇuriti pramitaḥ ।
sayuktikaṃ pūrvapakṣayati sa ceti । atretthaṃ yojanā asa ca'; sarvadevopāsyaśceśāno vāyureva bhavet, na viṣṇuḥ । kutaḥ? atra prāṇavyavasthāpakatvaśravaṇāt । tathā madhyamatvokteḥ sarvadevatopāsyatvokteśca । na caiṣāṃ vāyvekaniṣṭhatvāsiddhiḥ । yato ayaṃ vāyuḥ aevamevaiṣa prāṇaḥ'; ayo ayaṃ madhyamaḥ'; akuvidaṅga'; ityādinā vākyena prāṇavyavasthāpakatvadimān pratīyate, ata iti । kāṭhake hi 
aṅguṣṭhamātraḥ puruṣo madhya ātmani tiṣṭhatir ।
iśāno bhūtabhavyasya ।
ityanena bhagavato aṅguṣṭhamātratvaṃ pūrṇaṣaḍguṇatvaṃ dehamadhyasthatvaṃ bhūtabhaviṣyadvartamāneśānatvamityādimāhātmyamabhidhāyeśānapadoktasya tasyaiva aūrdhvam'; ityādinā mahimāntaramucyate । tatra madhyaśabdaḥ siddhānte ūrdhvaṃpratyakchabdasamabhivyāhārāt deśaviśeṣavacanaḥ, natvavāntareśvaratvādirūpamadhyamatvārthakaḥ । tathā ca yaḥ prāṇākhyarūpeṇa aprāṇaṃ'; prāṇākhyavāyumūrdhvam aunnayati'; udgamayati ūrdhvagatimattayā prerayati । apānarūpī cāpānākhyaṃ vāyuṃ apratyak'; adhastādviṇmūtrādiniṣkāsanahetutayā aasyati'; nirasyati prerayatīti yāvat । taṃ adehamadhye'; hṛdaye aāsīnam'; upaviṣṭaṃ avāmanaṃ'; saundaryapradhānāḥ striyo vāmāḥ tāḥ netāraṃ viṣṇuṃ aviśve devāḥ'; sarve devāḥ aupāsate'; jijñāsanta iti siddhāntarītyā śrutyarthaḥ । pūrvapakṣī tvidaṃ vāyuparaṃ matvā madhyaśabdo ayo ayaṃ madhyamaḥ'; iti śrutyantarasamākhyānānmadhyameśvaratvavacano na deśaviśeṣavacana ityāha । aevam'; iti ṣaṭpraśnavākyaṃ ca ayathā samrāḍevādhikṛtānviniyuṅkte etāngrāmānadhitiṣṭhasveti'; iti dṛṣṭāntavākyena saha vyākhyeyam । tatprakārastu yathā asamrāṭ'; sārvabhaumaḥ aadhikṛtān niyogino adhikṛtya viniyuṅkte'; । katham? tvam aetān'; pāṭalīputrādīn grāmān aadhitiṣṭhasva'; tadādhipatyena tiṣṭhasveti । aevamevaiṣaḥ'; aātmata eṣa prāṇo jāyate'; ityātmajātatvenokto mukhyaprāṇaḥ aitarān'; bhinnān svajanyatvenopacāreṇātmapravibhāgān prāṇān vāyūn pṛthaksthāneṣu hṛdayādiṣu sthāpayatīti । ayo ayam'; ityādibṛhadāraṇyakavākyam । tatra hi pūrvaṃ vāgādīnāṃ mṛtyugrastatvamuktvā aathainameva nāpnot'; ityanena mukhyaprāṇasya tadanāttatvena tebhyaḥ śraiṣṭhyamabhidhāya ayo ayam'; ityanena prāṇaśabdavācyeṣu viṣṇuvāyutaditareṣu cetaneṣu triṣu viṣṇoruttamatvādanyeṣāmadhamatvādvāyormadhyamatvādasmānnimittādvā avāntareśvaratvādvā mukhyaprāṇasya sarvottamatvarūpakāṣṭhātvāvirodhimadhyasthatvamevocyate, na tu madhyadeśasthatvam । tathā tatraiva caturthādhyāye aayaṃ vāva śiśuḥ yo ayaṃ madhyamaḥ prāṇaḥ'; iti candrikodāhṛte vākye sthūladehākhyavistṛtapradeśagataliṅgaśarīrarūpagṛhe viṣṇurūpāyāṃ sthūṇāyām annākhyena śrīrūpeṇa dāmnā baddho govatsarūpovāyurmadhyamatvenocyate ।
kuvidaṅga namasā ye vṛdhāsaḥ purā devā anavadyāsa āsan ।
te vāyave manave bādhitāyāvāsayannuṣasaṃ sūryeṇa ।
iti ṛṅmantre aaṅga'; iti priyasambodhanam । tathā ca ye devāḥ vāyoḥ anamasā'; namaskāropalakṣitasevādinā avṛdhāsaḥ'; vṛddhā jñānādiguṇapūrṇāḥ aanavadyāsaḥ'; anavadyāḥ ajñānarāgādyavadyavidhurāśca purā sasūryā āsan । te akuvit'; kvacidrahasyasthāne sūryeṇa sākaṃ amanave'; jñānine abādhitāyā'; saṃsārakleśavadbhiḥ śaraṇaṃ prāptāya avāyave'; vāyumuddiśya auṣasam'; uṣa prakāśe, asun, buddhim aavāsayan'; tadviṣayāmakurvanniti śrutyarthaḥ ।
siddhāntayatsūtramavatārya vyācaṣṭe ata iti । avāmanaśabdāt'; vāmanaśruteḥ । evakāro vāyuliṅgasadbhāvāt vāyureveśānaḥ kiṃ na syāditi codyaparihārāya liṅgebhyaḥ śruteḥ prābalyamāha । yathoktaṃ sudhāyām evaśabdavyākhyānaṃ balavaditi aśabdādeva pramitaḥ'; iti yatheti । samanvayasūtrādanuvṛttasya tadityasyārtho viṣṇuriti । vidheyabhūtaviṣṇutvasyānvayayogyoddeśyadyotanāyetiśabdaprayogaḥ । āvartate cāyam । itiśabdātparamapi evaśabdo yojyaḥ । tenānuvṛttastu śabdo vyākhyātaḥ । tathā car aiśāno bhūtabhavyasya'; iti śrutar iśāno viṣṇureva bhavet । kutaḥ? yastatra pramito viṣṇāveva mahāyogavidvadrūḍhibhyāṃ prasiddho amadhye vāmanam'; itiśruto vāmanaśabdastasmādeveti yojanā । pramitapadaṃ śruterniravakāśatvasūcakam । anena sūtre itiśabdo adhyāhārya iti sūcitam । tathā car aiśāno bhūtabhavyasya'; itiśrutariśānaḥ atattu'; viṣṇureva bhavet । kutaḥ? yastatra viṣṇāveva pramito mahāyogavidvadrūḍhibhyāṃ prasiddho anyatra niravakāśo amadhye vāmanamāsīnam'; itiśruto liṅgātprabalo vāmanaśabdastacchrutistasmāditi sūtrārthaḥ ।

na hi śruterliṅgaṃ balavat ।
sūtre evakāraprayogena sūcitaṃ śruteḥ prābalyaṃ liṅgasya prābalyaniṣedhamukhena darśayati na hīti । hiśabdo vakṣyamāṇapramāṇavirodhāditi hetusūcakaḥ । tathā ca ahi'; yasmāt na śruterliṅgaṃ balavat, kintu durbalameva । tasmālliṅagāt prabalāt vāmanaśabdādeveśāno viṣṇurevetyarthaḥ ।

śrutirliṅgaṃ samākhyā ca vākyaṃ prakaraṇaṃ tathā ।
pūrvaṃ pūrvaṃ balīyaḥ syādevamāgamanirṇayaḥ ।
kuto na śruterliṅgaṃ balavadityatastathāsati śruterliṅgātprābalyavacanavirodhāpatterityāśayena tadvākyaṃ paṭhati śrutiriti । iti skānda ityanantaraṃ vacanāditi śeṣaḥ । asya na hītyanenānvayaḥ । vācakaśabdaḥśrutiḥ । asādhāraṇadharmo vā, tadbodhakaśabdo vā liṅgam । nirṇītasyānyatra samānoktiḥ samākhyā । sā dvividhā arthataśśabdato apīti । samabhivyāhṛtapadairevākāṅkṣāpūrtau tacchāntyarthaṃ padāntaranirapekṣāṇi padāni vākyam । ekaprameyapratipādakānekavākyāni prakaraṇam । anuktasthānasamuccaye tathetiśabdaḥ । anekaprameyapratipādakamekārthatātparyayuktaṃ vacanaṃ sthānam । atra avākyaṃ prakaraṇaṃ sthānaṃ samākhyā ca tathāvidhā'; ityanuvyākhyānusāreṇa samākhyāyāḥ sthānānantaryameva grāhyaṃ, na tvatroktakramānusāreṇa vākyādyapekṣayā prāthamyam । atroktakramasyāvivakṣitatvāt । uktaṃ hi pramāṇalakṣaṇaṭīkāyāṃ samākhyāditvena grahaṇaṃ aśrutirliṅgaṃ samākhyā ca'; ityavivakṣitakramaṃ vākyamanusṛtyeti । ata eva jaiminiḥ aśrutiliṅgavākyaprakaraṇasthānasamākhyānāṃ samavāye pāradaurbalyamarthaviprakarṣāt'; iti smṛtyuktādanyathākramamāha pūrvaṃpūrvamiti । pūrvoddiṣṭamityarthaḥ । ekatra samavetaṃ viruddhamiti ca śeṣaḥ । abalīyaḥ'; atiśayena svabhāvato balavat yathātraivādhikaraṇe anantaroddiṣṭaliṅgāpekṣayā pūrvoddiṣṭā vāmanaśrutiḥ svataḥ prabalā। vākyāpekṣayā prabalaṃ liṅgam। yathā daharādhikaraṇe daharākāśasya sākṣātsarvādhāratvaprāpakāt akiṃ tadatra vidyate ubhe asmin dyāvāpṛthivī'; iti vākyātprabalaṃ viṣṇostatprāpakāpahatapāpmatvādikaṃ liṅgam । prakaraṇāpekṣayā prabalaṃ vākyam। yathā jyotirdarśanāt ityadhikaraṇe jīvasya ahṛdyantarjyotiḥ'; itivākyabodhyajyotiṣṭvasādhakājjīvaprakaraṇātprabalaṃ viṣṇorjyotiṣṭvaprāpakaṃ akatama ātmā'; iti praśnavākyam । sthānāpekṣayā prabalaṃ prakaraṇam । yathā samagropaniṣadar iśvaraparatvasādhakāt ṣaṭpraśnarūpasthānāt prabalam aātmata eṣa prāṇo jāyate'; ityetatkhaṇḍarūpaṃ mukhyaprāṇaprakaraṇam । ata evātrādhikaraṇe ṣaṭpraśnoktaprāṇavyavasthāpakatvādīnāṃ mukhyaprāṇaliṅgatvamupetya śrutyā bādha uktaḥ । samākhyāpekṣayā prabalaṃ sthānam । yathā annamayādiśabdānāṃ kośaparatvasādhakāt aannamayaprāṇamayamanomayavijñānamayānandamayā me śudhyantām'; iti nārāyaṇānuvākasamākhyāyāḥ prabalaṃ teṣāṃ viṣṇutvasādhakaṃ brahmaparānekaprakaraṇasandarbharūpaṃ sthānam । etānyeva śrutyādinār'thanirṇayasthalāni । ādyayā samākhyayā nirṇetavyaṃ yathā puruṣasūktasamākhyayā vaiśvānarasya viṣṇutvam । dvitīyayā yathā ambhraṇīsūktasamākhyayā viśvakarmasūktoktasyājasya viṣṇutvam । astvevaṃ tataḥ kimityata āha evamiti । viruddhaiteṣāṃ samavāye sati prabalena pūrveṇottarabādhe ca sati aāgamanirṇayaḥ'; āgamārthasya vipratipannasyaitaiḥ nirṇayo bhavatītyarthaḥ ।

tacca liṅgaṃ viṣṇoreva । tasyaiva prāṇatvokteḥ atadvai tvaṃ prāṇo
abhavaḥ'; iti ।
nanvastu śruteḥ svabhāvataḥ prābalyam । tathāpi bāhulyena pūrvapakṣyuktaliṅgānāmapi prābalyātsāmyenānirṇaya evetyata āha tacceti ।। liṅgamiti samudāyaikavacanam । tathā ca atat'; pūrvavādyuktaṃ liṅgajātaṃ tu viṣṇoreva yuktam, na vāyorityarthaḥ । tathā ca bāhulye api liṅgānāṃ sāvakāśatvāttebhyaḥ śruterekasyā api niravakāśāyāḥ prābalyānnānirṇaya iti bhāvaḥ । nanu na liṅgaṃ viṣṇau sāvakāśaṃ, pūrvapakṣyudāhṛtasamākhyārūpaśrutyantareṇa tasya prāṇaniṣṭhatayaivoktatvādityata āha tasyaiveti । atadvai tvam'; iti śrutau atasya'; viṣṇoḥ prāṇatvasya prāṇaśabdavācyatvasyokteruktatvādityarthaḥ । evaṃ aata eva'; ityatrādhyātmikāśeṣaśabdasya samanvayaṃ bruvatā tathā aśāstradṛṣṭyā'; ityatrāntaryāmiparatvaṃ bruvatā sūtrakāreṇetaravyāvṛttyā tasyaiva prāṇatvokteḥ sādhitatvādityapi vyākhyeyametat । tathā ca śrutyantare prāṇaniṣṭhatayā liṅgasyoktāvapi na tadvirodhaḥ । tasya prāṇasya viṣṇutvābhyupagamāditi bhāvaḥ । nanu tathāpi akuvidaṅga'; iti ṛci vāyuniṣṭhatayā liṅgoktestadvirodha ityasyāpīdamevottaram । asmin pakṣe prāṇatvamiti vāyutvamupalakṣyate । tathā cāntarnaye ādhidaivikāśeṣaśabdasamanvayaṃ bruvatā sūtrakāreṇa atasyaiva'; viṣṇoreva aprāṇatvokteḥ'; vāyuśabdavācyatvarūpavāyutsyoktatvādityarthaḥ । tathā ca na tadvirodhopīti bhāvaḥ । na ca siddhānte api sthānāpekṣayā prabalātprakaraṇāt aevamevaiṣaḥ'; itiśrutyantaragataprāṇaśabdasya, tathā ayo ayaṃ madhyamaḥ'; ityasya, tathā akuvidaṅga'; iti mantrasthavāyuśabdasya mukhyavāyuparatvaṃ, tatroktaliṅgānāmapi tatparatvamupetya teṣāṃ śrutyā bādhasyoktatvāt kathaṃ śrutyantarasthaprāṇavāyuśabdayoḥ viṣṇuparatvāṅgīkāreṇa samādhānam । ata eva candrikāyām madhyamaśabdo api aūrdhvaṃ prāṇam'; iti prāṇasya sthānāntaranirdeśāttatyāgena madhyamasthānasthabrahmaparaḥ, na tu śrutyantare madhyamaśabdoktaprāṇapara ityuktam । ataḥ aevamevaiṣaḥ'; iti vākyaṃ sthānātprakaraṇasya prābalye udāhṛtamiti vācyam । uktarītyā mukhyataḥ śrutyantaragataprāṇaśabdāderbrahmaparatvena liṅgānāṃ tattadantaryāminiṣṭhatve api samākarṣanyāyenānyaparatvasyāpyaṅgīkārāt । śrutyantaroktaliṅgānāmanyaniṣṭhatve api vā nānupapattiḥ । na caivaṃ kāṭhakoktaliṅgānāmapyanyaniṣṭhatvāpattyā anyeṣāmīśānatvādyāpattiḥ । niravakāśaśrutyā kāṭhakoktaliṅgānāṃ viṣṇuniṣṭhatānirṇayopapatteḥ । nanu tathāpi kathamīśāno viṣṇurbhavecchrutāvīśānasyāṅguṣṭhaparimitatvokteḥ । sarvagate ca harau tadayogāt । na ca vyomavatsarvagatasyāpyaṇutvaṃ yujyata iti pratipāditamiti vācyam । tathāpi aaṅguṣṭhamātraḥ'; iti tanmātraparimāṇatvokterayogāt । na ca aaṅguṣṭhamātraḥ'; ityatra śrutaḥ parimāṇārthako mātracpratyaya eva, na tvavadhāraṇārthako mātraśabdaḥ । adehāṅguṣṭhamito dehe jīvāṅguṣṭhamito hṛdi'; iti smṛtau mita ityanena parimāṇasyaivokteḥ । tathā ca nānupapattiriti vācyam । tathātve aṅguṣṭhamātratvābhidhātryām aaṅguṣṭhamātraḥ'; iti śrutau amadhya ātmani'; ityasya smṛtau hṛdītyasya ca vaiyarthyāpātāt । tanmātraparimitatvoktyarthaṃ hi tatra hṛdayarūpasūkṣmasthānoktiḥ । tasmādavadhāraṇārthakamātraśabda evāyamaṅgīkāryaḥ uktaṃ hi candrikāyām mātraśabdasyāvadhāraṇārthakatvāditi ।

sū oṃ ।
hṛdyapekṣayā tu manuṣyādhikāratvāt ।
।
sarvagatasyāpi tasyāṅguṣṭhamātratvaṃ hṛdyavakāśāpekṣayā yujyate ।
tathā ca sarvagate harāvaṅguṣṭhamātratvoktiranupapanneti nātreśāno viṣṇurityāśaṅkāṃ pariharatsūtramupanyasya tadakṣarāṇi vyācaṣṭe hṛdīti । sarvagatasyāpītyanena tuśabdo yadyapitathāpītyarthatayā vyākhyātaḥ । hṛdyapekṣayetyanena sūcitahetoranvayayogyaṃ sādhyaṃ darśayati tasyeti । yojanā tu yadyapi viṣṇuḥ sarvagatastathāpi atasyāṅguṣṭhamātratvam'; aṅguṣṭhamātratvoktiryujyate । katham? yato ahṛdyavakāśopekṣayā'; hṛdi vidyamāno yo ayamavakāśo aṅguṣṭhaparimitadeśastadapekṣayā tatrābhivyaktatāvatparibhitabhagavanmūrtiviśeṣamapekṣya tasya viṣṇoraṅguṣṭhamātratvam astyata iti। yadvā ahṛdyavakāśāpekṣayā'; hṛdi vidyamānāvakāśamapekṣya tatsambandhāttasyāṅguṣṭhamātratvavacanaṃ yujyata ityāvṛttiṃ vinā yojanā । prathamapakṣe śaktyāparimite api bhagavati mūrtiviśeṣe vyaktyātmanāṅguṣṭhamātratvasya sthānini brahmaṇi tatsambandhādupacāreṇoktiriti bhedaḥ । atra ṭīkāyāṃ hṛdyavakāśāpekṣayeti bhāṣyaṃ sāvadhāraṇaṃ kṛtvā sautratuśabdo avadhāraṇatayā vyākhyātaḥ । tena viṣṇoṅguṣṭhamātratvaṃ hṛdyapekṣayaiva, na tu lokavatparicchinnatvādityuktaṃ bhavati । tattatsthāneṣu vyaktamūrtiviśeṣāpekṣayā vā upacāreṇa vā tattatparimāṇatvoktyā ayastvetameva prādeśamātram'; iti chāndogye aprādeśamātraṃ puruṣam'; ityanyatra aprādeśaḥ puruṣottamaḥ'; ityaparatra ca hṛdgatasya viṣṇoḥ prādeśaparimitatvokteḥ । aaṅguṣṭhamātraḥ puruṣo aṅguṣṭhaṃ ca samāśritaḥ'; iti śrutyantare aaṅguṣṭhamātraḥ puruṣaḥ'; iti kaṭhavalyāṃ ca aaṅguṣṭhamātraḥ puruṣaḥ'; ityaparatra cāṅguṣṭhaparimitatvokteḥ aaṅguṣṭhāgrapramāṇakaḥ'; iti kvacidaṅguṣṭhāgrapramāṇakatvoktervirodha iti codyaṃ parihṛtaṃ bhavati । dehe hṛdayākāśe prādeśaparimitarūpaviśeṣasya hṛdayagatakamalakarṇikāmūlagatākāśe aṅguṣṭhāgrapramāṇakarūpāntarasya karṇikāgragatākāśecāṅguṣṭhaparimitarūpāntarasya ca vyaktisambhavāt, tattatsthānadharmasya sthāninyupacaritatvasambhavācca । yathoktaṃ bṛhadāraṇyakabhāṣye 
hṛdaye sarvaśo vyāpī prādeśaḥ puruṣottamaḥ ।
jīvānāṃ sthānamuddiṣṭaḥ sarvadaivasanātanaḥ ।
hṛtkarṇikāmūlagataḥ so aṅguṣṭhāgrapramāṇakaḥ ।
mūleśa iti nāmāsmin sarve jīvāḥ pratiṣṭhitāḥ ।
aṅguṣṭhamātre puruṣe karṇikāgrasthite harau ।
prāviśanti suṣuptau tu prabudhyante tatastathā ।
asmin mūleśavyāpinormadhye aṅguṣṭhamātratvaṃ ca dehe dehāṅguṣṭhamitatvaṃ jīvahṛdi jīvāṅguṣṭhamitatvamiti vivektavyam । atra aaṅguṣṭhaṃ ca samāśritaḥ'; ityanena karmendriyādhiṣṭhitatvamucyata iti prameyadīpoktamapi jñātavyam । nanu adakṣiṇākṣimukhe viśvo manasyantastu taijasaḥ'; ityādivacanājjāgradādyavasthāprerakaviśvataijasaprājñānāṃ dakṣiṇākṣyādiṣu sattvaṃ tāvatsiddham । yadi caivaṃ tadā jīvo api jāgradavasthāyāṃ dakṣiṇākṣisthaḥ svapne kaṇṭhadeśasthaḥ suptau hṛdayastho bhavati, ahṛdayasthātparājjīvo dūrastho jāgradeṣyati'; ityukteḥ । dūrastho akṣistho jāgrajjāgratvamiti tasyārthaḥ । tathā ca kathaṃ hṛdayavyāptaprādeśaparimitabhagavadrūpasya sarvadā jīvasthānatvam? kathaṃ ca hṛtkarṇikāmūlagatabhagavadrūpe sadā pratiṣṭhito jīvaḥ? suptau hṛtkarṇikāgragate harau praviśatītyuktiriti cet na, yatassarvadā hṛdi sthitameva jīvasvarūpaṃ jāgaritādāvakṣyādiṣvapi viśeṣasannihitaṃ dīpaprakāśavadityaṅgīkṛtam । yathoktamaitareyabhāṣye hṛde sthitameva tasya rūpaṃ jāgarite apyakṣyādiṣu viśeṣasannihitaṃ bhavatīti । ekasyaiva jīvasya sthāpanadhṛtyākhyapratiṣṭhāpanasuptiprāpaṇākhyaprayojanabhedādekadehe anekadhā sthitānāṃ bhagavanmūrtīnāṃ śaktyā sarvagānāmapi tatra tatra vyaktyātmanā anekālpaparimāṇavattvaṃ ca yujyata iti na kācidanupapattiḥ ।

itaraprāṇināmaṅguṣṭhābhāve api manuṣyādhikāratvānna virodhaḥ ।
। iti vāmanādhikaraṇam । ।
nanu tathāpi nāṅguṣṭhaparimāṇavattvaṃ viṣṇoryuktam । tathā hi kiṃ tattadaṅguṣṭhamātratvaṃ vā yatkiñcidaṅguṣṭhamātratvaṃ vā । nādyaḥ, paśvādīnāmaṅguṣṭhābhāvena tadantargatasya viṣṇoraṅguṣṭhaparimitatvāyogāt । na dvitīyaḥ, aṅguṣṭhamātratvoktestaistaistathopāsanārthatvena tasya cāṅguṣṭhavyaktiviśeṣanirdhāraṇa vināyogena yatkiñcidaṅguṣṭhamātratvoktervyarthatvāt । pipīlikādihṛdayasthe aṅguṣṭhamātratvasābhānyasyāpyasambhavāccetyāśaṅkāṃ pariharan manuṣyādhikāratvāt itisūtraśeṣaṃ tuśabdasya kākākṣinyāyena atrāpyanvayaṃ tasyāpyarthatvaṃ ca abhipretya tatsambandhipradarśanapūrvakaṃ vyācaṣṭe itareti । paśvādīnāmityarthaḥ । apirāvartate । aṅguṣṭhamātratvamityetat vipariṇāmevānuvartate । ana virodhaḥ'; iti virodhasūtrādākṛṣṭe pade । tathā ca aapi'; tattadaṅguṣṭhaparimitatvāṅgīkāre apītaraprāṇināmaṅguṣṭhābhāve api na viṣṇoraṅguṣṭhamātratvasya virodhenāṅguṣṭhamātratvokterasambhavaḥ । kutaḥ? aṅguṣṭhamātratvokteretadvidyāyā amanuṣyādhikāratvāt'; manuṣyānadhikṛtya pravṛttatvāt । tadapi kutaḥ? vedavidyopāsanasya amanuṣyādhikāratvāt'; manuṣyamātrādhikāratvāditi yojanā । sūtre bhāṣye ca manuṣyāṇāmadhikāro yasmin athavā adhikriyate atretyadhikāra upāsanaṃ śāstraṃ vā, manuṣyāṇāmeva adhikāro manuṣyādhikārastasya bhāvasatasmāditi vigrahaḥ । amanuṣyādhikāritvāt'; itipāṭhe manuṣyā adhikāriṇo yasmin tattathoktam । tathā ca manuṣyādhikārikatvādityarthaḥ । manuṣyapadaṃ ca vakṣyamāṇanyāyena mananādiśīlacetanaparam । tena devānāṃ jaritāryādīnāṃ vakṣyamāṇanyāyena vedavidyādhikāriṇāmetadvidyādhikārasiddhiḥ । tatra jaritāryādīnāṃ svasvāṅguṣṭhaparimitatvena bhagavadupāsanāsambhavāt, teṣāmetadvidyotpannavākyārthajñāna evādhikāro, nopāstāvapi । ata eva ṭīkāyāṃ manuṣyāṇāmeva vedavidyopāsanādhikāritveneti manuṣyatvaṃ vyāpakatvenoktam । na cānadhikāriṇāṃ paśvādīnāṃ dehasthitasya bhagavato aṅguṣṭhaparimitatvābhāve parimāṇāntarānukteradravyatvāpattiriti vācyam । paśvādidehagatasya paramātmanaḥ tattadākārayuktatvena tadanusāriparimāṇavattvāt । yathoktamaitareyabhāṣye saṅkarṣaṇaśca pradyumnastadākārau nṛṣu sthitau ।
nārāyaṇāniruddhau tu paśvākārau paśusthitau ।
anena sūtre tuśabdo apyarthevadhāraṇe ca । tatrāpyarthasyobhayatrānvayaḥ । aṅguṣṭhamātratvaṃ yujyata iti śeṣaḥ । taditi pradhānasūtrādanuvṛttasyeha vipariṇāmenānvayaḥ । na virodhaḥ ityasyākarṣaḥ । atasya manuṣyādhikāritvāt'; ityāvartate । tathā ca atu'; api sarvagatasyāpi atasya viṣṇoraṅguṣṭhamātratvaṃ'; taduktiryujyate । yato atra ahṛdyapekṣayā tu'; hṛdyavakāśāpekṣayaiva aṅguṣṭhamātratvamucyate, na tu paricchinnatvāt । tacca mūrtiviśeṣe tanmātratvasya sattvādupacāreṇa vā yujyate । na ca nāṅguṣṭhamātratvaṃ viṣṇoryuktaṃ, yatkiñcidaṅguṣṭhamātratvoktervyarthatvenāsambhavena ca tattadaṅguṣṭhamātratve vācye tasya ca paśvādīnāmaṅguṣṭhābhāvena tadantargataviṣṇāvayogāditi vācyam । yataḥ atu'; api itaraprāṇināmaṅguṣṭhābhāve api na viṣṇostattadaṅguṣṭhamātratvasya avirodhaḥ'; asambhavaḥ । kutaḥ? aṅguṣṭhamātratvavacanasya yadbodhakavidyāyāḥ amanuṣyādhikāratvāt'; manuṣyānevādhikṛtya pravṛttatvāt । tadapi kutaḥ? atasya'; vedavidyopāsanasya amanuṣyādhikāratvāt'; manuṣyamātre adhikāratvāditi sūtrārtha ukto bhavati ।
। iti vāmanādhikaraṇam । ।

।
manuṣyāṇāmeva vedavidyādhikāra ityuktam ।
asminnadhikaraṇe devānāṃ brahmavidyādhikāraḥ samarthyate । prāsaṅgikatvānnādhyāyapādasaṅgatī mārgaṇīye । śrutyādisaṅgativiṣayasaṃśayatadbījāni darśayati manuṣyāṇāmiti । auktaṃ'; pūrvasūtre । tuśabdārthāvadhāraṇasya samāsapraviṣṭamanuṣyapadenāpi sambandho astīti bhāvena manuṣyāṇāmevetyanuvādaḥ । netareṣāmityevaśabdārthaḥ । avedavidyādhikāro'; vedavidyopāsanādhikāraḥ । anena devatādhikārābhāvamukhena aviśve devā upāsate'; ityādipūrvodāhṛtaśrutyupalakṣitāśeṣaśrutiprāmāṇyasyākṣepātpūrvādhikaraṇenāsyākṣepikī saṅgatiḥ vedavidyādhikārākhyo viṣayaścokto bhavati । aaṅguṣṭhamātraḥ'; iti śrutimūlāyāḥ amanuṣyāṇāmeva'; ityukteḥ aviśve devā upāsate'; iti śruteśca koṭidvayopasthāpakatvena sandehabījatvāttaduktyaiva devānāmadhikāro asti uta nāstīti saṃśayo, nāstīti pūrvapakṣaśca sūcitaḥ ।

tiryagādyapekṣayaiva manuṣyatvaviśeṣaṇamuktaṃ, na tu devādyapekṣayetyāha 
tataḥ kimityatassaṃśayabījaṃ vighaṭayan siddhāntayituṃ sūtramavatārayati tiryagādīti । viśiṣṭabuddhyādirahitatiryagādivyāvṛttyarthamityarthaḥ । manuṣyatvaviśeṣaṇaṃ sāvadhāraṇatvenābhipretam । manuṣyapadam auktaṃ'; prayuktaṃ, tatreta śeṣaḥ । pūrvasūtra iti tadarthaḥ । svaprayuktaivakāravyāvarttyaṃ darśayati na tviti । adevādyapekṣayā'; devādivyāvṛttyartham । tuśabdo viśeṣārthaḥ । na tu devādyarthamapītyapiśabdārtho vā । aityāha'; ityabhipretya sūtrakāro devānāmadhikārabhāvamāhetyarthaḥ ।

sū oṃ ।
taduparyapi bādarāyaṇaḥ sambhavāt ।
।
tadupari manuṣyāṇāṃ satāṃ devāditvaprāptyupari । sambhavati hi teṣāṃ viśiṣṭabuddhyādibhāvāt ।
tatsūtraṃ paṭhati taduparīti । atra taduparīti sādhyadharmisūcakaṃ padamanūdya teṣāṃ tasmāttasyā iti vigrahāśrayeṇa vyācaṣṭe taduparīti । vedavidyākāra ityanuṣajyate । na kevalaṃ manuṣyāṇāṃ satāṃ, kintu taduparyapītyaperarthaḥ । tathā ca ateṣāṃ'; manuṣyāṇāṃ satāṃ devatāpadayogyānāṃ jīvānāṃ padaprāpteḥ pūrvaṃ manuṣyaśarīraṃ prāptānāṃ satāṃ atasmāt'; manuṣyatvāt aupari'; manuṣyaśarīrāpagamena atasyā upari'; devopadevādipadaprāpteruparitanakāle api devabhāvamāpannānāmapi vedavidyādhikāro astyeveti yojanā । kuta ityatastaddhetutayā sambhavāditi hetuṃ vyācaṣṭe । ahi'; yataḥ । avedavidyādhikāraḥ'; ityatrāpi sambadhyate । ateṣāṃ'; devānām । adhikārasambhavo api kuta ityato atrāpi sambhavādityetadevāvṛttya hetutayā yojayati viśiṣṭeti ।। teṣāmityatrāpyanvīyate । tathā ca ateṣāṃ'; yogyamanuṣyāṇāṃ vidyākarmabhyāṃ devāditvaprāptimatāṃ asambhavāt'; viśiṣṭabuddhyādibhāvādarthagrahaṇānuṣṭhānopayuktabuddhiviśeṣādisadbhāvādityarthaḥ । arthitvasāmarthye ādipadena grāhye । na cārthitvābhāvaḥ ityatrāpi teṣāṃ sambhavati hītyeva hetuḥ । vidyābhisteṣāṃ mokṣasiddhiḥ sambhavati hīti tadarthaḥ । anena sūtre tadityāvartate । manuṣyaparāmarśi cedaṃ buddhisthaparāmarśi ca। apiḥ samuccaye । adhikāra iti buddhyā vivicyātrānveti । anadhikārādhikārābhidhāyakajaiminibādarāyaṇoktirūpavipratipattisūcanāya bādarāyaṇapadam । tattvapradīparītyā tātparyajñāpanārthamadhikārādhikyajñaptidārḍhyārthaṃ ca bādarāyaṇaḥ svayameva vaktītyāha iti vā । sambhavāditi cāvartate । tathā ca yato na kevalaṃ devādipadayogyajīvānāṃ padaprāpteḥ pūrvaṃ bhūmau kiñcitkālaṃ manuṣyāṇāṃ satāṃ tasyāṃ daśāyāmeva adhikāraḥ, kintu ataduparyapi'; tasmānmanuṣyatvādupari tadatyayena tābhyāṃ vidyākarmabhyāṃ tasyāḥ devāditvaprāpteruparitanakāle api devabhāvamāpannānāmapi vedavidyāyāmadhikāro astyeva । na ca tatkāraṇābhāvaḥ । asambhavāt'; adhikāropayogino viśiṣṭabuddhyādesteṣu sambhavāt । na ca devādīnāṃ viśiṣṭabuddhisāmarthyasadbhāve apyarthitvābhāvādadhikārābhāva iti vācyam । kutaḥ? asambhavāt'; vidyāsādhyajñānamokṣayorarthitvasambhavāditi bhagavān bādarāyaṇo manyata iti sūtrārtha ukto bhavati ।

tiryagādīnāṃ tadabhāvādabhāvaḥ । teṣāmapi yatra viśṣṭabuddhyādibhāvastatrāvirodhaḥ ।
nanu na devā vedavidyādhikāriṇaḥ, tathā sati sūtre amanuṣyamātravyāvartakamanuṣyapadaprayogena tiryagādivadamanuṣyatvānna devā vedavidyādhikāriṇa ityanumānasūcanāttadvirodhāpatterityata āha tiryagādīnāmiti । ādipadena sthāvarāṇi mūḍhamanuṣyā vā gṛhyante । atadabhāvāt'; viśiṣṭabuddhyāderabhāvāt aabhāvaḥ'; tasya vedavidyādhikārasya । anenādhikārābhāve viśiṣṭabuddhyādirāhityasya prayojakatvoktyā paroktāmanuṣyatvahetoḥ sopādhikatvaṃ sādhyavyatirekasādhakopādhivyatirekākhyapratipakṣagrastatvaṃ coktaṃ bhavati । sautramanuṣyapadaṃ ca mananādiśīlaparaṃ sat viśiṣṭabuddhyādirahitameva cetanaṃ vyāvartayati, na tu martyabhinnamātramiti na tadvirodha iti bhāvaḥ । nanu viśiṣṭabuddhyādirāhityamupādhiḥ । tiryakṣu adhikārābhāvarūpasādhyāvyāpakatvāt । ata eva na tadabhāvo api sādhyavyatirekaheturityata āha teṣāmapīti । apirubhayatrānveti । tatrādyassamuccaye । adhikāra iti śeṣaḥ । tathā ca na kevalaṃ devānāṃ, kintu ateṣāṃ'; tiraścāmapyadhikāre api na virodhaḥ nanu kathamavirodhastiryakṣu sarvatra vedādhikāre mānavirodhāpātādityata āha teṣāmapīti ।। tiraścāṃ madhye apītyarthaḥ । ayatra'; yeṣu viśiṣṭabuddhyarthitvākhyarāgādibhāvaḥ tatsattvaṃ tatraivādhikāre aavirodho'; mānāvirodhaḥ । bādho na sarvatretyarthaḥ । anenāpinā sautro apiśabdo jaritāryādisamuccāyakaśceti sūcitam । yadāha tattvapradīpikākāraḥ ateṣāmapītyādirapipadavyākhyā'; iti । ānandamālākāro api atiryañco api kecidapiśabdagṛhītāḥ'; ityāha । tathā ca manuṣyabhinneṣvapi tiryakṣvadhikārasadbhāvādvyabhicārādadhikārābhāve nāmanuṣyatvaṃ hetuḥ, kintu viśiṣṭabuddhyādirāhityamevāvyabhicārāt । ato bhavatyeva sa upādhiḥ । ata eva sautramanuṣyapadasya vyāvarttyasaṅkoco api yukta iti bhāvaḥ ।

niṣedhābhāvāt । dṛśyante hi jaritāryādayaḥ ।।
nanu kathaṃ tiraścāmapyadhikāre apyavirodhaḥ । teṣāmadhikāraniṣedhasya taddarśanasya vā virodhitvādityāśaṅkya nādya ityāha niṣedheti ।। teṣāmityatrāpi sambadhyate । adhikāre ityādau saṃyojyam । tena niṣedharāhitye sati viśiṣṭabuddhyādimattvamevādhikāre prayojakam, na kevalaṃ yena śūdrādau vyabhicāraḥ syāditi sūcitam । na dvitīya ityāha dṛśyante hīti । vedādhikāritayeti śeṣaḥ । hiśabdo bhāratādiprasiddhisūcakaḥ । ata eva bhārate 
evamukto bhrātṛbhistu jaritārirvibhāvasum ।
tuṣṭāva prāñjalirbhūtvā yattacchṛṇu narādhipa ।
ityādinā jaritārisārisṛkkastambamitradroṇākhyeṣu pakṣiṣu madhye jaritāriragrajaḥ svabhrātṛbhirasmānmocayeti prārthitaḥ aayamagne jaritā'; ityāgneyasūktenāgniṃ stutvā khāṇḍavavanadahane svabhrātṝnagnidāhādamocayaditi pratipāditam । yata ityarthe vā hiśabdaḥ । atra jaritāryādaya ityeva pāṭho yuktaḥ, na tu jaritaryādaya iti hrasvayuktapāṭhaḥ, bhāratavirodhāt, tattvapradīpavirodhācceti dhyeyam । dṛśyante hītyanena devā vedavidyādhikāriṇaḥ niṣedharāhitye sati viśiṣṭabuddhyādimattvāt tādṛśamartyavaditi siddhāntyabhimatānumāne manuṣyatvopādhirnirasto bhavati । jaritārau ādiśabdagṛhītasārisṛkkādau ca sādhyāvyāpaktavāt ।

sū oṃ ।
virodhaḥ karmaṇīti cennānekapratipatterdarśanāt ।
।
manuṣyā eva devādayo bhavantīti taduparītyuktam । tatra yadi manuṣyāḥ santo devādayo bhavanti tatpūrvaṃ devatābhāvāddevatoddiṣṭakarmaṇi virodha iti cet 
devānāṃ vedavidyādhikārasiddhyarthaṃ taduparītyanenoktaṃ sāditvamākṣipya samādadhatsūtraṃ paṭhitvā'kṣepāṃśaṃ tāvadvyācaṣṭe virodha iti । devādipadayogyā jīvāḥ pūrvaṃ bhūmau kiñcitkālaṃ manuṣyāḥ santa eva atha devādayo bhavantītyarthaḥ । na tu manuṣyabhāvaṃ vinetyevaśabdārthaḥ । ityuktamiti ।। atroktamityanantaraṃ tadayuktamiti śeṣaḥ । kuta ityatastatpakṣe bādhakoktiparaṃ virodha ityaṃśaṃ sahetukaṃ vyācaṣṭe tatrayadīti । yadītyārabhya bhavantītyantaṃ pūrvavākyārthānuvādastasyāpādakatvapradarśanārthaḥ । tatretyavyayaṃ tarhītyarthakaṃ bhavantītyataḥ paraṃ yojyam । yadvā manuṣyā eva devādayo bhavantītyantaṃ pūrvavākyārthānuvādastasyāpādakatvapradarśanārthaḥ । tatretyavyayaṃ tarhītyarthakaṃ bhavantītyataḥ paraṃ yojyam । yadvā manuṣyā eva devādayo bhavantītyuktyā prāptābhedaśaṅkāṃ vārayituṃ manuṣyā evetyādisvapadāni varṇayati tatreti । yadvā tatra devatoddiṣṭakarmaṇīti sāmānādhikaraṇyam । atra pakṣe yadīti śravaṇāttarhīti labhyate । bhavantītyanantaramityuktamityasti । ubhayatrādipadenopadevādayo gṛhyante । karmapadaṃ śabdasyāpyupalakṣakam । tathā ca yadi pūrvaṃ manuṣyāḥ santo apyatha devādayo bhavantītyuktamityucyate, tarhi atatpūrvaṃ'; tebhyaḥ pūrvaṃ teṣāṃ devādipadaprāpteḥ pūrvaṃ sādhakatvāvasthāyāṃ adevatābhāvāt'; devatāyā asattvāt yena karmaṇā devāditvaṃ sādhyamityuktam, atatra'; tasminneva adevatoddiṣṭakarmaṇi'; pūrvakalpe devatoddeśena pravṛttakarmaṇi devatāvācakaśabde ca avirodhaḥ'; tayorvaiyarthyamiti yojanā । uddeśyābhāvādvācyābhāvācceti bhāvaḥ ।

na, anekeṣāṃ devatāpadapratipatterdarśanāt । ate ha nākaṃ mahimānassacante । yatra pūrve sādhyāssanti devāḥ'; iti ।
parihārāṃśaṃ vyācaṣṭe neti । yojanā tu na karmaṇi virodha, kutaḥ? yato na pūrvaṃ devatābhāva iti । teṣāṃ pravāhato anāditvenaitaddevānāṃ pūrvamabhāve api devatāntarasadbhāvāditi bhāvaḥ । na ca tatra pramāṇābhāva ityataḥ prāptamaneketyaṃśaṃ pratipattiśabdasya jñānārthatvabhramaṃ vārayan tatsambandhipradarśanapūrvakaṃ vyācaṣṭe anekeṣāmiti ।। atehanākam'; iti śrutau aanekeṣām'; ekaikagaṇaśo anantānāṃ devatvādiyogyamanuṣyāṇāṃ vidyākarmabhyāṃ pūrvapūrvadevatāpadaprāpterdarśanādityarthaḥ ।
anenataduparītyatroktaṃ devānāṃ sāditvamayuktaṃ, tathā sati yena karmaṇā devāditvaṃ sādhyamityuktam, tatra karmaṇi śabde ca virodhastasya vaiyarthyaṃ syāt tatpūrvaṃ devatābhāvāditi cet na, yato na pūrvaṃ devatābhāvaḥ । tatkatham? etaddevānāṃ pūrvamabhāve api devāntarasadbhāvāt । na ca tatra mānābhāvaḥ । aanekapratipatterdarśanāt'; anekeṣāṃ yogyamanuṣyāṇāṃ pūrvapūrvapadaprāpteḥ ateha nākam'; ityatroktatvāditi sūtrārtha ukto bhavati । śrutau ayajñena yajñamayajanta devāḥ । tāni dharmāṇi prathamānyāsan'; iti pūrvavākye prakṛtāḥ devāstacchabdena gṛhyante । haśabdaḥ punararthe prasiddhau vā । tathā ca ye adevāḥ'; devatvayogyāḥ manuṣyā jñānakarmātmakena ayajñena'; ayajñaṃ'; viṣṇum aayajanta'; apūjayan । tatastena jñānapūrvakakarmaṇā devapadaṃ prāpya aprathamāni'; prathamāḥ mukhyāḥ adharmāṇi'; dharmāḥ lokadhārakā āsan । amahimānaḥ'; mahātmānaḥ mahimaguṇātmakā vā । ate'; devāḥ aha'; punaḥ anantaraṃ svādhikārāvasāne anākaṃ'; kaṃ sukhaṃ tadanyat duḥkhamakaṃ, tanneti nākaṃ, nañdvayena pūrṇasukhātmakamiti labhyate । evaṃbhūtaṃ mokṣaṃ asacante'; āpnuvan । laṅarthe laṭ । laṅvā, etvāḍabhāvau chāndasau । ayatra'; mokṣe apūrve'; pūrvakalpe muktāḥ asādhyāḥ'; bahuvacanamādyarthe ।
ṛjavo brahmamukhyā hi suparṇaśśeṣa eva ca ।
sarasvatī suparṇī ca vāruṇī sādhyanāmakāḥ ।
ityuktāḥ sādhyādayo devāḥ santīti śrutyarthaḥ । na ca vasurudrādityamarutsādhyeṣu vasūnāmāditvāt ṭīkāyāṃ vasvādidevā iti vaktavyam, na tu sādhyādīti । ata eva tattvapradīpe apūrve sādhyāḥ vasvādayo devāḥ pūrvasiddhā muktā vā'; ityuktamiti vācyam । sādhyaśabditānāṃ prādhānyena kramollaṅghanāt । chandogaśrutikramānusāreṇa tattvapradīpapravṛtteḥ। na caivaṃ vyākhyāne puruṣārthādhikaraṇe asyāḥ prāptapadevatāparatvenodāharaṇānupapattiriti vācyam । ye padaṃ prāpya jagaddhārakā abhūvan te devā yajñena yajñamayajanta te ha nākaṃ mokṣagatātiśayaṃ sacante iti śruterarthāntaravivakṣayā tadupapattestadanusāreṇa taṭṭīkāyāṃ vyākaraṇasyāpyupapatteśca ।

sū oṃ ।
śabda iti cennātaḥ prabhavātpratyakṣānumānābhyām ।
।
avācā virūpa nityayā'; ityādiśruterāptyaniścayānnityatvāpekṣatvācca mūlapramāṇasya ।
yaddevānāmadhikārasiddhyartham ādyantavattvamuktaṃ taduparyaneketyābhyāṃ, tadākṣipya samādadhatsūtraṃ paṭhitvā'kṣepāṃśaṃ tāvadvyācaṣṭe śabda iti । anekapratipatterdarśanānna virodha ityādyanuṣajyate । yaditarhyerapyanuṣaṅgaḥ । tathā cetthaṃ yojanā yadyanekeṣāṃ pūrvapūrvamuktyā devatāpadaprāpterdarśanānna karmaṇi virodha iti ucyate, tarhi tatraiva śabde darśanapadokte vede aprāmāṇyākhyo virodhaḥ syāt । kutaḥ? devānāmanityatvāt । aneketyādinā devānāmanityatvasyāntavattvasyoktatvāt । nanu devānāmanityatve api vedānāmaprāmāṇyaṃ kuta ityataḥ taduditānāmityāha । hetugarbhaviśeṣaṇametat । anenānityadevavācakatvāditi hetuḥ sūcitaḥ । nanu devānāmanityatve api na tadvācakavedasya vācyahīnatvarūpāprāmāṇyaṃ prasajyate, devavadvācakavedasyāpyanityatvena kadāpi vācyahīnatvābhāvādityata uktaṃ vedasya nityatvāditi । vedasya nityatvameva kuta ityata uktaṃ vāceti । śruterityasya vedasya natyatvādityanenānvayaḥ । jñānopalakṣakaṃ caitat । ādiśabdena anityayānityayā'; anityā vāva śrutiḥ'; ityādikaṃ gṛhyate । nanu na nityo vedaḥ । na ca śrutivirodhaḥ, śruterbahukālīnatvarūpanityatvārthakatvenopacaritārthatvādityato apyāha । tathā sati vedasyānityatvādaprāmāṇyākhyavirodhaḥ syāditi । nanu vedasyānityatve apyāptimūlatvena prāmāṇyaṃ sambhavatītyata āha āptyaniścayāditi । vedakarturiti śeṣaḥ । tathā ca kartuḥ sārvajñādau mānābhāvena vedakartuḥ sārvajñādirūpāptyaniścayādityarthaḥ । yadvā astu vā kartaryāptiniścayaḥ, tathāpi na vede tanmūlatvaniścaya ityāha āptyaniścayāditi । tathā ca vedasyāptapraṇītatvarūpāptimūlatvāniścayādityarthaḥ । tasmānmānābhāvenāptitanmūlatvāniścayādvedānityatve tatprāmāṇyābhāvāpatteḥ na nityatvaśruterupacaritārthatvaṃ vācyamiti bhāvaḥ । na kevalaṃ śrutervedanityatvasiddhiḥ, kintu pariśeṣānumānādapītyāha nityatveti ।। mūlapramāṇasya nityatvāpekṣatvādvedasya nityatvāvagamādityanvayaḥ । ayaṃ bhāvaḥ prāmāṇyasiddhyarthaṃ vedasyāptapraṇītatve mūlapramāṇena bhāvyaṃ, pauruṣeyasya mūlapramāṇasāpekṣatvaniyamāt । anyathānāśvāsādyajñādeḥ puṇyasādhanatādibodhakaṃ vedamūlaṃ ca bhavatpratyakṣānumānayorasambhavātpariśeṣādvākyameveti vācyaṃ, tasya cānityatāmupetya mūlānveṣaṇe anavasthāpattyā nityatvameva vācyaṃ, tato varaṃ vedasyaiva nityatvāṅgīkaraṇaṃ, śrutisiddhatvāditi ।

svataḥ prāmāṇyaprasiddheśca nityatvādvedasya taduditānāṃ
devānāmanityatvāt ।
nanu yathā vedānityatve āptyaniścayātprāmāṇyābhāvāpattirbādhikā, tathā tasya nityatve apyāptoktatvarūpaguṇajanyatvābhāvena prāmāṇyābhāvāpattiriti samaṃ bādhakamityata āha svata iti । vedasyetyanuvartate । tathā ca avedasya'; vedajanyajñānagatayāthārthyarūpaprāmāṇyasya asvata eva'; jñānasāmānyakāraṇādeva aprasiddheḥ'; upapatteḥ pramitatvādityarthaḥ । yadvā vedagatayathārthajñānakaraṇatvarūpakaraṇaprāmāṇyasya asvata eva'; jñānakaraṇatvasahajaśaktyabhinnayathārthajñānajanakatvaśaktirūpatvenaiva pramitatvādityarthaḥ । asyāpi vedasya nityatvasambhavādityanenānvayaḥ । tathā ca vedasya nityatvasya siddhatvāttadvācyadevānāmanityatve vācyahīnatvarūpāprāmāṇyāpattiriti bhāvaḥ ।

punaranyabhāvaniyamābhāvācca śabde virodha iti cet 
nanvatītakalpe ekadevatābhāve devatāntarasadbhāvādyathā karmaṇyuddeśyābhāvanimitto virodho nāsti, tathātrāpyekadevatānāśe api punaranyadevatotpattisambhavānna vācyahīnatvākhyo virodha ityata āha punaranyabhāvaniyamābhāvācceti। pūrvakalpīyanāśānantaramityānantaryārthe punaśśabdaḥ । uttarakalpa ityarthe vā । anyabhāvaḥ anyotpattiḥ । tasya niyame pramāṇābhāvādityarthaḥ । atītadevatāpravāhe tu pramāṇamastīti vaiṣamyamiti bhāvaḥ । anenottarakāle devatābhāvavirodhaḥ karmaṇyapi samāna iti sautraśabdaśabdena karmāpyupalakṣaṇīyamityuktaṃ bhavati । na caivamatrāpi virodhapadākarṣaṇamiti ṭīkavirodhaḥ । atadupari'; itisūtrādaperanukarṣokteḥ tasya ca na kevalaṃ śabde uttarakāle devatābhāvavirodhaḥ, karmaṇyapītyetadarthakatvāditi vācyam । ākarṣaṇaśabdasyānvayārthatvamāśritya na kevalaṃ pūrvasūtre virodhapadānvayaḥ, kintvetatsūtre apīti ṭīkārthāṅgīkāreṇa apivirodhapadayorākarṣaṇamityarthānabhyupagamāt । astu vā dvandvaḥ, tathāpi nānupapattiḥ, apeḥ svarūpanityatvābhāve apītyarthābhyupagamena karmasamuccayārthatvānabhyupagamāt । ata eva ṭīkāyāṃ devānāṃ svarūpanityatvābhāve apītyuktiḥ । atra nityatvasādhakayoḥ śrutyanumānayoḥ samuccaye ekaścaśabdaḥ । anityatvabādhakasya nityatve tadabhāvasya ca samuccaye anyaḥ । anityatvānyabhāvaniyamābhāvayoḥ samuccaye apara iti vivekaḥ ।
atasmai nūnamabhidyave vācā virūpa nityayā ।
vṛṣṇe codasva suṣṭutim'; 
iti ṛgyajurmantrārthastu na vilakṣaṇatvādhikaraṇaṭīkāyāmuktaḥ । tatra yadyapi virūpeti svātmānaṃ prati sambodhanamityukteḥ viṣṇutattvanirṇayaṭīkāyāṃ virūpākhyaṛṇessambodhanamityukteśca virodho bhāti । tathāpi virūparṣikartṛkaṃ svāntaryāmisambodhanamiti tadarthābhyupagamānna virodhaḥ । uktaṃ hi tattvapradīpe prerayeti prārthanaṃ virūpasya ṛṣerantaryāmiviṣayamiti । virūpakartṛkaṃ taduddeśyakaṃ sambodhanamiti pakṣe api svātmaśabditasvajīvaṃ pratisambodhanamiti ṭīkārthābhyupagamānna virodhaḥ । asmin pakṣe tattvapradīpoktaṃ vyākhyānāntaraṃ bhaviṣyati । na ca padmanābhatīrthakṛtaviṣṇutattvanirṇayaṭīkāyāṃ nyāyaratnāvalyāṃ dharmeṇa virūparṣiṃ pratyetaducyata ityuktatvāttadvirodha iti vācyam । prathamaṃ yamadṛṣṭasya mantrasyānantaraṃ virūpeṇāpi dṛṣṭatvasambhavena tadā svasambodhanasambhavenāvirodhāt । tathā ca he virūpa abhito dyauḥ prakāśo yasyāsāvabhidyuḥ, tasmai avṛṣṇe'; varṣiṇe atisamarthāyeti vā । tattvapradīparītyā vṛṣā śreṣṭhastasya caturthī vṛṣṇe iti vā । tasmai bhagavate enamuddiśya anūnaṃ'; niścitaṃ anityayā'; anādinidhanayā vedalakṣaṇavācā asuṣṭutiṃ'; śobhanāṃ stutiṃ acodasva'; preraya kurvityarthaḥ ।

na, asūryācandramasau dhātā yathāpūrvamakalpayat'; 
yathaiva niyamaḥ kāle surādiniyamastathā ।
tasmānnānīdṛśaṃ kvāpi viśvametadbhaviṣyati ।
ityādeḥ, ata eva śabdātteṣāṃ prabhavaniyamāt mahatāṃ pratyakṣāt ।
parihārāṃśaṃ vyākhyāti neti । tathā ca vedasya vācyahīnatvaprayuktāprāmāṇyākhyavirodho netyarthaḥ । kuta ityataḥ prāptaṃ prabhavāditi hetuṃ tatsambandhipradarśanapūrvakaṃ pravāhataḥprabhavaniyamaparatayā ca vyācaṣṭe teṣāṃ prabhavaniyamāditi । ateṣāṃ'; vedavācyadevānāṃ aprabhavasya'; pravāhatautpatteḥ aniyamāt'; pratikalpaṃ niyamenotpatteriti yāvat । tathā ca devānāṃ svarūpeṇa nityatvābhāve api pravāharūpeṇa nityatvānna tadvācakavedāprāmāṇyamiti bhāvaḥ । nanu pramāṇābhāvādasiddho heturityataḥ prāptamataḥśabdamanūdya sāvadhāraṇatvena vyācaṣṭe ata eva śabdāditi । ko asau śabda ityato yasminvirodhaḥ śaṅkitastasmādeva, nānyasmādaprakṛtādityāśayena tadudāharati sūryetyādinā । śruto asmin kalpe apīti śeṣaḥ । nanūtpādakābhāva ityato apyāha ata eveti । akāravācyāt śrutyuktāddhāturviṣṇoreva, nānyasmādityarthaḥ । asmin pakṣe ataśśabdāditi vyākhyānāntaram । nanvakalpayaditi laṅyogādiyaṃ śrutiratītaviṣayaiva, ato na devaprabhavaniyamaṃ pramāpayatītyato apyāha ata eveti । tathā ca dhātā yathā pūrvakalpe sūryācandramasāvakalpayat tathāsminkalpe apīti pratikalpaṃ śrutyā kathane devānāṃ sarvakalpeṣu prajananākhyasadbhāvasiddheradhyāhāraṃ vinā ataevaśabdāt buddhisthāt yathaiveti spaṣṭaśrutyantarācca teṣāṃ sarvakalpeṣu prabhavasiddhernoktacodyāvakāśa iti bhāvaḥ । nanu śrutāvupacāreṇāpyuktiḥ sambhavatīti na tayā devaprabhavaniyamaniścaya ityataḥ prāptaṃ pratyakṣetyaṃśaṃ vyācaṣṭe mahatāmiti । atītānāgatavidāmityarthaḥ । asyāpi teṣāṃ prabhavaniyamādityanenānvayaḥ । nanu parapratyakṣasyāpratyakṣatvāttadaniścaya ityatopyāha mahatāṃ pratyakṣāditi ।
yathartuṣvṛtuliṅgāni nānārūpāṇi paryaye ।
dṛśyante tāni tānyeva tathā bhāvā yugādiṣu ।
ityādirūpāt amahatāṃ'; bhāratācāryāṇāṃ apratyakṣāt'; pratyakṣavacanādityarthaḥ । asmin pakṣe apratyakṣāt'; niścitātpratyakṣādityanvayaḥ ।

yathedānīṃ tathoparyapi devā bhaviṣyantītītareṣāmumānācca ।
nanvayogināṃ śrutipratyakṣayoraviśvāsena teṣāṃ devaprabhavaniścayābhāva ityataḥ prāptamanumānetyaṃśaṃ vyācaṣṭe yatheti । idānīntanakāle yathā devāssanti tathoparibhāvikāle api devā bhaviṣyantītītareṣāṃ mahadbhyo anyevāmayogināmanumānādityarthaḥ । asyāpi prabhavaniyamādityanenānvayaḥ । caśabdaḥ prabhavaniyame, śabdapratyakṣānumānākhyapramāṇatrayasamuccaye vakṣyamāṇayuktyantarasamuccaye ca । anumānākārastu uparitanakālo devavān apralayakālatvāt idānīntanakālavaditi । anena devānāmadhikārasiddhyarthaṃ yadyādyantavattvamabhyupagamyate, tarhi pūrvasūtre yadbalātpūrvapūrvadevatāpravāhasyānāditvamuktaṃ, tasmin aśabde'; avācā virūpa nityayā'; ityādiśrutau nityatayā siddhe vede karmaṇi cottarakalpe vācyoddeśyahīnatvarūpāprāmāṇyākhyo virodhaḥ syāditi cet na, kutaḥ? aprabhavāt'; devānāṃ sarvakalpeṣu prabhavaniyamānnityamenopapatteḥ । teṣāṃ pravāhato nityatvāditi yāvat । na cotpādakābhāvaḥ । aato'; viṣṇoreva prabhavāt । aato'; adhātā yathāpūrvam'; itiprakṛtācchabdācchruteḥ ayathā'; iti spaṣṭaśruteśca । tathā mahatāmatītānāgatakālavidāṃ yogināṃ apratyakṣāt'; ayatharturṣu'; iti pratyakṣavacanāt jñāpitāt mahatāmatītānāgatakālayordevaprabhavaniyamagrāhipratyakṣāt । tathā mahadbhyaḥ itareṣāmayogināmanumānācca tatsiddheriti sūtrārtha ukto bhavati । ayathaiva'; iti śrutyarthastu yathā pūrvayugātyaye kalpātyaye vā punaryugakalpāntarotpattiriti kāle prabhavaniyamaḥ, tathā surāderdevopadevādeḥ pūrvapūrvakalpātyaye punaranyabhāvaniyamo asti । yathoktam 
sa hi viśvasṛjo vibhuśambhupurandarasūryamukhānaparānaparān ।
sṛjatīḍyatamo avati hanti nijaṃ padamāpayati praṇatānsudhiyā ।
iti । pratikalpamiti śeṣaḥ । tasmātpūrvakalpa ivottarakalpe api pūrvakalpasadṛśasarvotpattiniyamādeva atasmāt'; viṣṇossakāśādetadviśvaṃ akvāpi'; kadāpi aanīdṛśaṃ'; pūrvapūrvavisadṛśaṃ devatāprabhavaśūnyaṃ na bhaviṣyati, kintu tatsadbhāvopetameva bhaviṣyatīti । yadvā aetat'; cetanācetanātmakaṃ viśvamanīdṛśaṃ na bhaviṣyati, kintu nāmarūpābhyāmīdṛśameva bhaviṣyatītyarthaḥ । tattvapradīpe tviyaṃ śrutiḥ ayathaiva kālaniyamaḥ'; iti vyatyāsena paṭhitā ।

sū oṃ ।
ata eva ca nityatvam ।
।
ata eva śabdasya nityatvādeva ca devapravāhanityatvaṃ yuktam ।
yuktyantareṇa devapravāhasya nityatāṃ sādhayatsūtraṃ paṭhitvā vyācaṣṭe ataeveti । tasya vyākhyānaṃ aśabdasya'; vedasya nityatvādeveti । evakāreṇa na devapravāhanityatve yuktyantaraṃ gaveṣaṇīyaṃ, kintu yatpūrvapakṣiṇā vedanityatvaṃ sapramāṇakamuktaṃ, tata eva tadanyathānupapattyaitatsidhyatīti sūcayati । nityatvādevetyupalakṣaṇaṃ, pramāṇasya sādhitatvenāprāmāṇyābhāvādevetyapi ataḥśabdavyākhyānaṃ draṣṭavyam । anyathā pūrvapakṣī aprāmāṇyenānyathopapattiṃ brūyāt devapravāhasya । yuktamiti ca sūtraśeṣoktiḥ । ayuktaṃ'; vedanityatvānyathānupapattyākhyayuktisiddham । caśabdastu samuccetavyayuktīnāṃ śabdātpratyakṣādanumānādityanena darśitatvāttatsamuccayārthakatayār'thādvyākhyātaḥ । ataeva pūrvasūtrabhāṣye caśabdaḥ saṃyojitaḥ । atrāpi bhāṣye caśabdena ca tadvācyadevatāsvarūpasyaiva nityatvena anyathopapattiḥ । ataeva asūryācandramasau'; ayathaiva'; ityādyudāhṛtaśrutereva ayamapyeti bhuvanaṃ sāmparāye'; ayatprayantyabhisaṃviśanti'; ityādi bahulaṃ pralayaśruteśca sūryādidevānāmutpattināśāvagamāt, ataeva svarūpanityatvāyogena pravāharūpeṇaiva teṣāṃ nityatvāvaśyaṃbhāvādityādiṭīkoktārthaḥ sarvo api saṅgṛhītaḥ ।

sū oṃ ।
samānanāmarūpatvāccāvṛttāvapyavirodho darśanātsmṛteśca ।
।
atītānāgatānāṃ devānāṃ samānanāmarūpatvātparāptapadānāṃ
muktyā'vṛttāvapyavirodhaḥ ।
nanu na devānāṃ pravāhanityatvenāpi vedaprāmāṇyopapattiḥ । tathā hi kiṃ pūrvakalpe muktā eva devā uttarakalpe punarāvartante, tadanye vā । nādyaḥ । mukterapunarāvṛttitvāt । na dvitīyaḥ । tathātve dharmibhūtadevānityatvahetukavirodhābhāve api nāmarūpādidharmavaicitryakṛtavirodhaprāpteḥ, vācakavedasya pratikalpaṃ pāṭhabhedābhāvenaikavidhatvāt, anyathā nityatvavyāghātāt । vācyadevānāṃ ca nānāvidhanāmarūpavattvādityāśaṅkāṃ pariharatsūtramupanyasya vyācaṣṭe samāneti । atrātītapadaṃ prācīnaparam । anāgatapadaṃ ca tadanyabhaviṣyadvartamānaparam । dharmipratiyogyubhayasamarpakametat । nāma indrādi, rūpam ākṛtiḥ । sūtrānusārādatrāpi caśabdaḥ saṃyojyaḥ । samānadharmakarmavattvācceti tadarthaḥ ।
svapadeṣvati śeṣaḥ । muktyā'vṛttāvapītyuktiḥ pūrvapakṣyāśaṅkitavirodhe hetusūcanārthā । yadyapitathāpītyarthe apiśabdaḥ āvartate । tathā cetthaṃ yojanā aprāptapadānāṃ'; prācīnānāṃ devānāṃ amuktyā'; prāptamuktitvena kāraṇena punasteṣāmeva svapadeṣu aavṛttāvapi'; asattve api tadanyeṣāṃ tatra satve api ca aavirodhaḥ'; ma tadvācake ekavidhe api śabde vede aprāmāṇyākhyo virodhaḥ । kutaḥ? vācyānāmapyatītānāgatānāṃ devānāṃ parasparaṃ asamānanāmarūpatvāt'; samāne ekavidhe nāmarūpe yeṣāṃ te tathoktāḥ, teṣāṃ bhāvastattvaṃ tasmāditi । candrikāyāṃ tu sūtre bhāṣye ca tattvapradīpānusārādāvṛttāviti vicchedaṃ bhāṣye muktyāvṛttāvityasyaikapadyaṃ cāśritya ekasya padaprāptāvanyasya muktiḥ, punastasya muktau punaranyasya padaprāptiriti krameṇa mukterāvṛttāvapīti vā, svasvapadasyāvṛttāvapīti veti ṭīkānuktaprakāradvayenāpyāvṛttāvityaṃśo vyākhyātaḥ ।

ayathāpūrvam'; iti darśanāt ।
nanu sarvadevānāṃ samānanāmarūpatve pramāṇābhāvādasiddho heturityataḥ prāptaṃ darśanādityaṃśaṃ vyākhyāti yatheti । adhātā yathāpūrvam'; iti śruterityarthaḥ ।

anādinidhanā nityā vāgutsṛṣṭā svayambhuvā ।
ṛṣīṇāṃ nāmadheyāni yāśca vedeṣu dṛṣṭayaḥ ।
vedaśabdebhya evādau nirmame sa maheśvaraḥ । ।
nanvetacchrutestattatsvarūpakalpanāniyamaparatvamapi sambhavatīti nānayā samānanāmarūpatvaniścayo bhavati। kiṃ ca devapravāhasya nityatve teṣāṃ samānanāmarūpatve vā na tadvācitvena nityavedaprāmāṇyopaptiḥ, tadvācitvasyaivāsambhavāt । na hyapauruṣeyasya vedasyaitāvatkālamayaṃ devo mayoktaḥ, ataḥ paramenaṃ vakṣyāmīti vimṛśya vṛttiḥ sambhavatītyataḥ prāptaḥ smṛterityaṃśa ityāśayena tāṃ darśayati anādīti । nityatvokterupacaritatvavāraṇāya anādinidhanetyuktam । ato na paunaruktyam । ata eva tattvapradīpe anādinidhanatvena nityā, na tvanidhanatvamātreṇetyuktam । bahukālīnatvena vetspi draṣṭavyam । vedeṣvityanantaramuktā iti śeṣaḥ । nirmame ityasyāvṛttiḥ । tenāpyevaśabdasyānvayaḥ । tathā ca aādau'; sṛṣṭikāle asvayambhuvā'; svatantreṇa maheśvareṇa viṣṇunā aanādinidhanā nityā'; ādyantaśūnyatayaiva nityā, na tūpacāreṇa bahukālīnatāmātreṇānidhanatvamātreṇa nityā । yā avāk'; vedarūpā autsṛṣṭā'; uccāritā । atadvedaśabdebhyaḥ'; vedagatebhyaḥ tebhyaḥ śabdebhya eva, nānyebhyaḥ, asaḥ'; maheśvaro viṣṇuḥ aṛṣīṇāṃ'; brahmādivibudhānāṃ anāmadheyāni nirmame'; tāneva śabdān teṣu saṅketitavān pratikalpamayaṃ śabdo atra śakta iti jñāpitavān । ayāśca'; ṛṣīṇāṃ devānāṃ vedeṣūktāḥ dṛśyante iti dṛṣṭayo rūpāṇi, tāśca tāni ca tathaiva pūrvakalpīyarūpasādṛśyenaiva nirmame iti smṛtyarthaḥ । darśanātsmṛterityanayoḥ samānarūpatvādityanenānvayaḥ । āgamopalakṣakaṃ caitat । tathā ca nāsiddhiriti bhāvaḥ । anena prācīnānāṃ devānāṃ muktyā punaḥ svapadeṣvavṛttāvapi tadanyeṣāṃ tatra vṛttāvapi na tadvācake ekavidhe api śabde aprāmāṇyākhyo virodhaḥ । kutaḥ? prācīnānāṃ tadanyeṣāṃ cānyonyaṃ asamānanāmarūpatvāt'; tadyogyakarmadharmavattvācca । na ca hetvasiddhiḥ । adarśanāt'; ayathā pūrvam'; iti śruteḥ aanādinidhanā'; iti smṛteśceti sūtrārtha ukto bhavati । atra tattvapradīpe pralaye kasyāpi devasyābhāvena tadā vedasya vācyahīnatvarūpāprāmāṇyamāśaṅkya bhagavanmātraviṣayatvena tadupapattiriti samādhānamabhipretya aśabde'; kadāpi vācyahīnatvakṛto virodhaḥ aprāmāṇyam । kutaḥ? mukhyavācyasya viṣṇoḥ sarvadā vidyamānatvāt । kuta etat? aata eva'; śabdātteṣāṃ devānāṃ prabhavaniyamādikarturapīśasya sadā sattvāvagamāt। pratyakṣaścāsau mahatām। kutaḥ? aataeva'; apuruṣamīhate'; akavayo vayanti'; ityādiśrutereva itareṣāmanumānācca । yathā yena prakāreṇedānīṃ devā bhavanti tathānyadāpītyanumānācca tadavagamaḥ । evam aataeva'; śabdanityatvādeva pravoḍhurnityatvam । tathā viṣṇossamānanāmarūpatvādanyeṣāṃ tadabhāvācca aavirodhaḥ'; na tasya sarvaśabdavācyatvavirodhaḥ । samānāni sadṛśāni nāmāni yeṣāṃ rūpāṇāṃ tāni tathoktāni, tādṛśāni rūpāṇi yasya sa tathoktaḥ tasya bhāvastasmāt । na hi viṣṇvanyarūpāṇāṃ sadṛśanāmarūpatvaṃ, śabdapravṛttihetuvaikalyāt । na cātra mānābhāvaḥ, ayathāpūrvam'; iti darśanāt । yathā pūrvaṃ pūrṇajñānaḥ sarvasvatantraḥ sarvanāmarūpasthitastathaiva sa dhātā sūryādīnakalpayaditi śruteḥ । ataḥ sūryādikḷpteḥ prāgapi pralaye śabdaprāmāṇyāvirodha iti siddhamiti । idamevābhipretya ṭīkāyāṃ ana ca'; ityādinā śaṅkottare darśite । aatītaviṣayatvasya ca'; iti parihārottaraṃ cābhihitam ।

sū oṃ ।
madhvādiṣvasaṃbhavādanadhikāraṃ jaiminiḥ ।
।
avasūnāmevaiko bhūtvā'; ityādinā prāpyaphalatvātprāptapadānāṃ devānāṃ madhvādividyāsvanadhikāraṃ jaiminirmanyate ।
nanu na devānāṃ vedavidyādhikāro yuktaḥ । tathā hi dvividhā vedavidyāḥ muktiphalārthāstaditaraphalārthā iti । mokṣetaraphalā api dvividhāḥ । brahmakarmavidyābhedāt । tatrādyā yathā madhuvidyā । dvitīyā yathā agniṣṭomavidyā । tatra na tāvaddevānāṃ mokṣetaraphalakadvividhavidyāsvadhikāro yujyate, tatsādhyānāṃ mokṣetaraphalānāṃ madhye keṣāñcidyogyānāṃ prāptatvena ayogyānāṃ ca prāptumaśakyatvena arthitvābhāvāditi jaiminimatāvalambenākṣipatsūtramunyasya vyācaṣṭe madhvādiṣviti । prathamādipadena śiṣṭavākyaṃ, tathā adevo bhūtvā devānapyeti'; iti vājasaneyavākyaṃ, tathā asa ūrjamupagacchati'; iti śrutyantaravākyaṃ, dvitīyamadhuvidyāntgataṃ arudrāṇāmevaiko bhūtvā'; ityādikaṃ ca gṛhyate । prāpyaphalatvāt aprāpyaphalatvādityubhayathā vicchedaḥ । asyobhayatrānvayaḥ । vasvādipadānāmiti śeṣaḥ । tatrādipadena devarudrādipadānāṃ grahaṇam । yadvā prāptapadānāmityatratyaṃ padānāmityetadbuddhyā vivicyātra dharmitvena sambadhyate । prāptapadānāmiti bahuvrīhiḥ, karmadhārayaśca । tatrādyo hetugarbhaviśeṣaṇarūpaḥ । dvitīyasyobhayatrānvayaḥ । devānāmiti sūtre adhyāhṛtaṃ padaṃ, prakaraṇalabdhaṃ vā । madhuśabdo amadhu'; ityupakramyāmnātaprathamadvitīyādyamṛtavidyāparaḥ । atrādiśabdena vasvādipadaphalakakarmavidyā vājasaneyoktavāgādividyāśca gṛhyante । asambhavāditi sautro heturatrāpi saṃyojyaḥ । tadupapādakoktyaiva taduktirbhavatīti tasya sākṣādanuktiḥ । yadvā prāptapadānāmaprāpyaphalatvādityuktyaiva tasyoktatvādasambhavāditi na saṃyojyam । tathā cetthaṃ bhāṣyayojanā madhvādividyāsu aasau vā ādityo devamadhu'; iti prastutyāmnātena asa etadevāmṛtaṃ veda vasūnāmevaiko bhūtvā agninaiva mukhenaitadevāmṛtaṃ dṛṣṭvā tṛpyati'; ityādivākye apadānāṃ'; vasvādipadānāṃ aprāpyaphalatvāt'; madhvādividyāsūktopāsanāprāpyaphalatvaśravaṇāt aprāptapadānāṃ ca'; vasvādidevānāṃ prāptasvasvapadatvena aasambhavāt'; tadarthitvāsambhavāt adevānāṃ'; devaiḥ prāptapadānāṃ punastaiḥ aaprāpyaphalatvāt'; aprārthyaphalatvāditi vā । dvitīyavidyādyamṛtavidyāphalānāṃ rudrādipadānāṃ ca vasvādidevānām aaprāpyaphalatvāt'; prāptumayogyaphalatvāt tatrāpyarthitvāsambhavātteṣāṃ madhvādividyāsu aanadhikāram anadhikārābhāvaṃ jaiminirmanyata'; iti । jaiminigrahaṇena āptatamena jaimininaivaṃ matatvācca na teṣāmadhikāra iti yuktyantaraṃ sūcyate । anena amadhvādiṣu'; aasau vā ādityo devamadhu'; ityādimadhuvidyāsu devānām aanadhikāram'; anadhikārābhāvaṃ jaiminirmanyate tasmāddhetoḥ aasambhavāt'; taistadvidyāsūktaphalānāṃ madhye keṣāñcidyogyānāṃ prāptatvena keṣāñcitprāptumayogyatvena teṣāṃ tatrārthitvāsambhavāditi āptatamo jaiminirmanyata iti sūtrārtha ukto bhavati ।
chāndogye hi aasau vā ādityaḥ'; ityanena ādityasya viṣṇoḥ paramānandatvena madhutvamuktvā asa etat'; ityādinā madhuśabditasya bhagavata ādityamaṇḍalasya pūrvadakṣiṇapaścimottarordhvaraśmiṣu sthitānāṃ prathamāmṛtādiśabdapañcakavācyavāsudevasaṅkarṣaṇapradyumnāniruddhanārāyaṇākhyapañcarūpāṇāṃ madhye prācyāditattaddiksthataiḥ tattatpadayogyairvasurudrādityamarutsādhyapadoktaṛjurūpapañcagaṇasthairdevaiḥ krameṇa agnivāyvindrasomaviriñcapradhānakaiḥ agnyādimukhenaikaikopāstau kṛtāyāṃ tadaparokṣajñānajanitatatprasādadvārā vasvādipadaprāptistattadgaṇasthānāṃ bhavatītyucyate । tathā ca ayaḥ'; adhikārī aetat amṛtaṃ'; vāsudevākhyaṃ rūpam aevam'; uktaprakāreṇa aveda'; asa ca vasūnāmapyeko bhūtvā'; vasubhogyadeśakālādhipo bhūtvā aagninā mukhena'; tatprādhānyena tadupadeśeneti yāvat । aetadevāmṛtaṃ'; vāsudevākhyaṃ adṛṣṭvā'; sākṣātkṛtya atṛpyati'; mukto bhavatītyarthaḥ । evaṃ ayo'; devatvayogyo adhikārī vākprāṇacakṣuḥśrotramanohṛdayanāmakaṃ brahmopāste sa devatvamapyeti tato adevo bhūtvā'; svottamadeveṣu sāyujyaṃ prāpya devān śvetadvīpagatabhagavadrūpaviśeṣān caturmukhabrahmaṇā sahāpyeti । so adhikārī aūrjam'; annam aupagacchati'; yatheṣṭaṃ prāpnoti iti śrutyantarārthaḥ ।

sū oṃ ।
jyotiṣi bhāvācca ।
।
jyotiṣi sarvajñatve bhāvācca । ādityaprakāśe antarbhāvavattajjñāne
sarvavastūnāmantarbhāvāt । nityasiddhatvācca vidyānām ।।
nanu māstu mokṣetaraphalavidyāsu adhikāro devānāṃ, tathāpi asatyaṃ jñānamanantaṃ brahma'; ityādimokṣārthavidyāsvadhikāro bhaviṣyati, tatrārthitvasambhavāt ityāśaṅkāṃ pariharatsūtraṃ paṭhitvā vyācaṣṭe jyotiṣīti । jyotiṣīti sūtrapadānuvādaḥ । tasya vyākhyānaṃ sarvajñatva iti । yadyapi jñāne iti vyākhyeyaṃ, tathāpi viṣayāviśeṣitajñānasyānirūpyatvāt, yatkiñcidviṣayake jñāne viṣayatayā sarvabhāvasyāsiddhatvāt tajjñāpanāya sarvajñatva iti vyākhyātam । tena sūtre vastūnāmityantarbhāvasambandhijñāpakaṃ padamadhyāhāryamiti sūcitaṃ bhavati । asya hetorasambhavādityanuvṛttahetudvārā madhvādiṣu anadhikāraṃ manyata iti pūrveṇānvayaḥ । anena madhvādiṣvityādiśabdena mokṣārthavidyā api grāhyāḥ । jyotiśśabdaśca āvartanīyaḥ jyotiṣīva jyotiṣīti । saptamī ca caitrarathasya buddhau śāstrārtha itivat yujyate iti sūcitam । kathaṃ vastūnāṃ jñāne antarbhāva ityataḥ sarvajñatve bhāvāditi svapade varṇayati āditya iti । sarvavastūnāmādityaprakāśe antarbhāvavat tadgṛhītatvavat tajjñāne taduparīti prastutadevatākartṛkajñāne sarvavastūnām aantarbhāvāt'; viṣayībhūtatvādityarthaḥ । abhiprāyaṃ vyanakti nityeti । devānāṃ sārvajñena avidyānāṃ'; sarvabrahmakarmavidyāsādhyajñānānāṃ anityasiddhatvāt'; niyamena prāptatvādityarthaḥ । yadvā avidyānāṃ'; jñānasādhanavidyānāṃ nityaṃ niyamena asiddhatvāt'; upalabdhatvādityarthaḥ । devānāṃ vedadraṣṭṛtvāditi bhāvaḥ । yadvā avidyānāṃ'; mokṣataditaraphalasādhanajñānasādhanavidyoktārthānāṃ anityasiddhatvāt'; niyamena tairjñātatvādityarthaḥ । tathā ca na devānāmubhayavidyāsādhyajñāne arthitā sambhavatīti bhāvaḥ । anayorapi pañcamyantayoḥ pūrvavadanvayaḥ । na cāsya hetoḥ pūrvasūtroktāsambhavahetūpapādakatvāt kathamatra caśabda iti vācyam । pūrvaṃ phalamukhena atra ca sādhanamukhena arthitvāsambhavasya abhipretatvena asya hetordvitīyāsambhavopapādakatve api asambhavasāmānye upapādakatvena caśabdopapatteḥ । yadyapi bhāṣye ajyotiṣi'; iti sūtraṃ kiṃ devānāṃ mokṣetaraphalārthāyām? uta mokṣaphalārthāyāṃ vidyāyāmadhikāra iti pakṣadvaye api sādhānamukhena doṣoktiparatayā pratīyate । ṭīkāyāṃ tu mokṣārthavidyāyāmapi na devānāmadhikāraḥ, tatra phale arthitāsattve api tatsādhanavidyopāsanātmakajñāne arthitvābhāvāt, vidyāyāśca jñānārthatvāt, jñānasya ca prāptatvāditi dvitīyapakṣamātradoṣoktiparatayā vyākhyātam । tathā ca visaṃvādo bhavati । tathāpi mokṣetaraphalakavidyāsvanadhikāra iti prācīnapakṣe na kevalaṃ madhuvidyāphale vasutvādau prāptatvāt devānāmarthitvābhāvāt tadvidyāyāmadhikārābhāvo doṣaḥ । kintu vasutvādiphalasādhanajñāne apyarthitvābhāvāt adhikārābhāva ityasambhavadoṣe upapādakāntaramuktaṃ bhavatīti ṭīkāyāmuktatvānna visaṃvādaḥ । ata eva na caśabdānupapattiḥ । prācīnapakṣavivakṣayā tadupapatteḥ । hetvantareṇa etatsādhayatīti sattarkadīpāvalī ca ādyapakṣavivakṣayā pravṛttā । dvividhavidyāsamuccaye vā caśabdaḥ । anena na kevalaṃ mokṣetaraphalārthaṃ madhvādiṣvanadhikāraṃ manyate jaiminiḥ । kintu ādiśabdena vā āvṛttajyotiśśabdena vā gṛhītāyāṃ asatyaṃ jñānam'; iti mokṣārthavidyāyāmapi । kutaḥ? ajyotiṣīva'; ādityaprakāśe iva ajyotiṣi'; sarvaviṣayakadevatājñāne sarvavastūnāṃ viṣayatayā abhāvāt'; mokṣasādhanajñānasya siddhatvāt । ata eva na mokṣe, tasyāpi siddhaprāyatvādarthitvāsambhavāt । na kevalaṃ vasvādidevānāṃ phale arthitvābhāvāt madhvādiṣvanadhikāraṃ jaiminirmanyate, kintu ajyotiṣi'; vasutvādiphalasādhanajñāne apyarthitvāsambhavāt । so api kutaḥ? ajyotiṣi'; devānāṃ jñāne abhāvāt'; sarveṣāṃ vastūnāṃ viṣayatayā antarbhāvātphalasādhanajñānasya siddhatvāditi yāvaditi vā sūtrārtha ukto bhavati ।

sū oṃ ।
bhāvaṃ tu bādarāyaṇo asti hi ।
।
phalaviśeṣabhāvātprāptapadānāmapi devānāṃ madhvādiṣvapyadhikāraṃ bādarāyaṇo manyante । asti hi prakāśaviśeṣaḥ ।
evaṃ devairmokṣetarayogyaphalānāṃ prāptatvāt ayogyānāṃ prāptumaśakyatvāt mokṣasyāpi brahmajñānitvena arthato labdhatvādarthitvābhāvena teṣāṃ kāsvapi vidyāsu adhikārābhāve jaiminimatāvalambinā samarthite punaradhikāraṃ samarthayatsūtraṃ paṭhitvā vyācaṣṭe bhāvamiti । phalaviśeṣabhāvādityanena sūtre pūrvasmādbhāvādityasya anuvṛttiḥ sūcitā । prāptapadānāmiti । padyata iti padaṃ prāpyaphalamātram । apītyanena viśeṣārtho api । apiśca yadyapi tathāpītyarthe ityuktaṃ bhavati । devānāmiti sūtre śeṣoktiḥ । madhvādiṣvityanuvṛttapadānuvādaḥ । atra ādiśabdena mokṣataditaraphalārthāśeṣabrahmakarmavidyā gṛhyante । aadhikāram'; adhikārabhāvamiti । anena abhāvam'; ityasyārtha uktaḥ । manyata iti śeṣoktiḥ । astītyasya kartṛsāpekṣatvāt taṃ darśayati prakāśaviśeṣa iti । jñānātiśaya ityarthaḥ । hiśabdo yata ityarthe । tathā cetthaṃ yojanā bādarāyaṇastu bhagavān devānāṃ madhvādyaśeṣavidyāsu adhikārabhāvaṃ manyate । na ca prāptaphalatvāttatra arthitvābhāvo doṣaḥ । yadyapi devāḥ prāptapadāḥ brahmajñānitvātsiddhamokṣataditaraphalāḥ prāptumaśakyāyogyaphalāśca । tathāpi prāptapadānāmapi devānāṃ madhvādividyāsūktopāsanākarmakaraṇābhyāṃ phalaviśeṣabhāvātsvasvayogyasya jñānamātreṇa asādhyasya mokṣaphale atiśayasya bhāvāt siddherarthitvasambhavāt । na ca phale atiśayasya siddhatvena tatrārthitvasambhave api tatsādhanavidyānāṃ nityasiddhatvāt vidyāvicārasya jñānārthatvāt tatrārthitvāsambhava iti vācyam । ahi'; yato bhagavaditareṣāṃ nirupacaritasārvajñābhāvāt vidyāvicāreṇa aprakāśaviśeṣaḥ'; jñānaviśeṣaḥ aasti'; sambhavatīti । anena sūtravṛttirdarśitā । atra bādarāyaṇapadaṃ pūjārtham ।

yāvatsevā pare tattve tāvatsukhaviśeṣatā ।
sambhavācca prakāśasya paramekamṛte harim ।
teṣāṃ sāmarthyayogācca devānāmapyupāsanām ।
sarvaṃ vidhīyate nityaṃ sarvayajñādikarma ca ।
nanu tattadvidyoktopāsanakarmakaraṇābhyāṃ tattadvidyoktaphalādanyadapi phalaṃ prakāśaviśeṣaśca devānāṃ bhavatītyetat kuto jñāyate ityāśaṅkāṃ parihartumuktārthe hiśabdasūcitāṃ smṛtiṃ darśayati yāvaditi । svārthe tal । bhāvabhavitrorabhedavivakṣayā vā । siddhyatyasyeti śeṣaḥ । yadvā ādyaścaḥ prakāśasya ceti sambadhyate । phalasamuccāyakaścāyam, asambhavasamuccaye ca । sambhavādityāvartate । tathā ca apare tattve'; paramātmasvarūpe aasau vā ādityaḥ'; ityādinokte tadviṣaye adevānāṃ'; devairvasvādibhiḥ ayāvat'; yāvadadhikaṃ asevā'; aeṣā sevā'; ityuktā śravaṇādirūpopāsanā kriyate atāvat'; tāvadadhikaṃ teṣāṃ asukhaviśeṣatā'; svargāpavargādisukhe atiśayaḥ svasvayogyo jñānamātreṇa sādhyaḥ siddhyati । yato ataḥ aparaṃ'; svatantraṃ harimekamṛte anyeṣāṃ aprakāśasyāsambhavāt'; nirupacaritasārvajñyābhāvāt । ata eva vidyāvicāreṇa sādhyasya prakāśasya jñānaviśeṣasya sambhavāt, ata evārthitvasya sambhavātteṣāṃ devānāṃ asāmarthyayogāt'; sāmarthyasambhavācca vidvattāsambhavāccāpi prāptapadānāmapi adevānāṃ'; devaiḥ asarvamupāsanaṃ'; sarvavidyoktopāsanaṃ sarvayajñādikarma ca anityaṃ'; niyamena avidhīyate'; śrutiṣu kartavyatvena bodhyata iti yojanā । caḥ samuccaye । aprakāśasyeti pāṭhe nirupacaritasārvajñyābhāvasyetyarthaḥ । tadā prakāśasya caśabdena grahaṇam । sambhavādityasya siddhatvāt sattvādityarthadvayam । pāṭhadvaye apyanyeṣāmiti śeṣaḥ । ekaśabdo avadhāraṇārtho viriñcasyāpi varjyatvanivārakaḥ skānde uktamiti śeṣaḥ । ataḥ phalaviśeṣabhāvādasti hi prakāśaviśeṣa ityanayornāsiddhiriti vākyaśeṣaḥ ।

uktaphalānadhikāramātraṃ jaiminimatamato na tanmatavirodhaḥ ।
nanvastvevamasambhavādityuktayuktiparābhavaḥ । tathāpi devānāmadhikārābhyupagatāvāptatamajaiminimatavirodha ityata āha ukteti ।। uktaṃ ca tat phalaṃ ca uktaṃ phalaṃ yasyeti ca vigrahaḥ । tathā ca tattadvidyoktaphalārthaṃ tatphalakaprāgāptajñānārthaṃ ca yo ayamadhikārastadabhāvamātraṃ ajaiminimatam'; jaiminyabhimatamityarthaḥ । mātraśabdena phalāntarārthādhikārābhāvo vyāvartyate । kimato yadyevamityata āha ata iti jaiminyuktasya sūtrakāreṇāpyaṅgīkṛtatvāt, sūtrakṛduktasya ca jaimininā anirastatvānna tayorvirodhaḥ ityarthaḥ ।

sarvajñasyaiva kṛṣṇasya tvekadeśavicintitam ।
svīkṛtya munayo brūyustanmataṃ na virudhyate ।
iti brāhme ।
। iti devatādhikaraṇam । ।
nanu kimanayormatayorviṣayavailakṣaṇyakalpanena virodha eva kiṃ na syādityata āha sarvajñasyeti । tuśabdo viśeṣārthaḥ । evakāro bhinnakramaḥ । tathā ca yasmāt amunayo'; jaiminyādyāḥ nirupacaritasarvajñasya akṛṣṇasya'; dvaipāyanasya aekadeśavicintitaṃ'; vicintitārthaikadeśaṃ tanmataikadeśameva svīkṛtya tadeva brūyuḥ, nānyat । tasmāt atanmataṃ'; teṣāṃ kṛṣṇamunīnāṃ mataṃ parasparaṃ na viruddhyata ityarthaḥ । brāhma ityanantaraṃ uktamiti śeṣaḥ । ato viṣayavailakṣaṇyameva kalpyaṃna matavirodha iti bhāvaḥ ।।
। iti devatādhikaraṇam ।

। apaśūdrādhikaraṇam ।
manuṣyādhikāratvādityukte aviśeṣācchūdrasyāpi aahaṃ hāretvā śūdra'; iti pautrāyaṇokteradhikāra iti ।
atrādhikaraṇe trivarṇetarasya śūdrasya vedoktabrahmavidyādhikāro nirākriyate । prāsaṅgikatvāt nādhyāyādisaṅgatiranveṣaṇīyā । śrutyādisaṅgatiṃ viṣayādikaṃ ca sūcayati manuṣyeti । adhikāropayogitayokte manuṣyatve aviśeṣāditi vā । na kevalaṃ dvijātīnāṃ, kintu śūdrasyāpītyaperthaḥ । tathā ca śūdrasyāpi vedavidyādhikāraḥ prāpnoti । kutaḥ? amanuṣyādhikāratvāt'; ityanena manuṣyāṇāmadhikārasyoktatvāt । adhikāropayogitayokte manuṣyatve ca śūdrasya dvijātibhyaḥ aaviśeṣāt'; viśeṣābhāvāt । nanu na manuṣyatvaṃ vedavidyādhikāropayogi, kintu viśiṣṭabudhyādimattvamevetyato apyāha aviśeṣāditi । śūdrasya viśiṣṭabuddhyādimattve api anyebhyaḥ aaviśeṣāt'; viśeṣābhāvādityarthaḥ । evamaviśeṣākhyayuktimabhidhāya śūdrasya vedavidyādhikārādarśanāt, anadhikāra ityato liṅgadarśanamāha pautrāyaṇokteriti । chāndogye pautrāyaṇasya vaidikasaṃvargavidyādhyayanokterdarśanādityarthaḥ । nanu pautrāyaṇākhyapuruṣasya śūdratvameva kuta ityataḥ tajjñāpakamāha aha hāretvā śūdreti । pautrāyaṇokteriti ।
pautrāyaṇaṃ prati raikkoktestatkartṛkasambodhanādevetyarthaḥ । nanvadhikārābhāve api pautrāyaṇo vedavidyāṃ vicārayāmāseti kiṃ na syādityatopyāha pautrāyaṇokteriti । pautrāyaṇaṃ prati raikkeṇa nispṛheṇa muninā saṃvargavidyopadeśādityarthaḥ । anadhikāriṇaṃ prati munerupadeśāsambhavāt । pautrāyaṇasya arthācchrutāvadhikārokteśceti vā yojanā । adhikāra ityanantaramato virodha ityanukṛṣyate । tasyokta ityanenānvayaḥ । anenoktanyāyena uktārthe śrutyādipramāṇavirodhākṣepāt pūrveṇāsyākṣepikī saṅgatiḥ, vedavidyādhikārākhyo viṣayaḥ, sayuktikapūrvapakṣaśca darśito bhavati ।
chāndogye caturthādhyāye saṃvargaprakaraṇe hītthamākhyāyikā pautrāyaṇo nāma rājā prāsādāgre niśāyāṃ śayāno abhūt । tadā prāsādopari haṃsapakṣiṇo agaman । uparipatatāṃ parasparaṃ vārtāṃ kurvatāṃ teṣāṃ madhye dvāvagragāmināvāstām । tatraika ekamuvāca । kimiti? are pautrāyaṇīyaṃ tejastvaṃ māgamaḥ । tatsambandhe tadīyaṃ tejastvāṃ dahediti । evamuktaḥ paro haṃsaḥ kamityākṣepavacanena rājānamanādṛtya raikvamunimeva praśaśaṃsa । tacchrutvā paritaptamanā rājā talpādutthitastvarayā svasārathimāhūya raikvagaveṣaṇāyādideśa । sa tatra tatra raikvamanviṣyan nāvidamiti prathamamāgataḥ । punastallakṣaṇoktipūrvakaṃ rājñā tanmārgaṇāyādiṣṭaḥ punaranviyaṣya kvacitpradeśe raikvamavalokya punā rājānaṃ pratyetyāha raikvamavidamiti yathāvṛttamavadat । tadā rājā svasārathivacanena raikvamunisthānaṃ niścitya tasmāttattvaṃ vividiṣurgurudakṣiṇāṃ gṛhītvā tatsamīpaṃ jagāma । atha dvāri śakaṭasyādhasthāt sthitaṃ raikvaṃ dṛṣṭvā sambodhya dakṣiṇāṃ nivedya mahyaṃ vidyāṃ brūhītyuvāca । tadā taṃ pautrāyaṇaṃ paro lokavilakṣaṇo raikvaḥ pratyācakhyau । kimiti? ahahāretvā śūdretyādi । atra ahetisambodhanaṃ, hāra itveti bhinnapadatve visargalope guṇe hāretveti bhavati । tathā ca he śūdra hāraḥ kaṇṭhamālākhyaṃ bhūṣaṇaṃ itvā rathaḥ । tattvapradīparītyā śakaṭo vā । gobhissaha tavāstvityarthaḥ hāretvānāvityekapadatvapakṣe dvivacanasya ekavacanādeśo vā ākārādeśo vā kartavyaḥ । pratyekaṃ ca astu iti kriyāsambandhaḥ ।

ata āha 
sū oṃ ।
śugasya tadanādaraśravaṇāttadādravaṇātsūcyate hi ।
।
nāsau pautrāyaṇaśśūdraḥ, śucā'dravaṇameva śūdratvam ।
siddhāntayatsūtramavatārayati ata iti । aviśeṣākhyayukteḥ śravaṇasūtre nirākariṣyamāṇatvāt, pūrvapakṣyuktaliṅgadarśanasya anyathopapattipradarśanāya pravṛttasya tadādravaṇādityasya anvayayogyārthākāṃkṣotthāpakaṃ sūtrasya phalitārthaṃ darśayati neti । aasau'; raikveṇa sambodhitaḥ pautrāyaṇo ana śūdraḥ'; jātyā śūdro na, kintu kṣatriya ityarthaḥ । tarhi kathamasya śūdreti sambodhitatvaṃ yujyate rūḍhyabhāvādityato yogādevetyāśayena tacchabdapravṛttinimittapradarśakaṃ tadādravaṇāditi sūtrāṃśaṃ sāvadhāraṇaṃ matvā vyācaṣṭe śuceti । aśucā'; śokena raikvaṃ kṣattāraṃ vā pratyāśugamanameva aśūdratvam'; śūdretisambodhane nimittaṃ, na tu jātirityarthaḥ । anena tadādravaṇādityasya sūtre śūdratvamityadhyāhṛtena śūdreti sambodhitatvarūpārthabodhakena padenānvayaḥ sūcitaḥ । tathā ca na sambodhanānupapattiriti nedaṃ śūdrasya vedavidyādhikāre liṅgamityato na śūdrasya vedavidyādhikāra iti nañāvṛttyā anvayaḥ । evetyanena ayaṃ śūdraśabdaḥ śucādravaṇācchūdra iti nairukta eva, na tu aśucerdaśca'; ityuṇādisūtreṇa rapratyaye dhātoścadīrghe cakārasya dakārādeśe ca niṣpanno rūḍha ityuktaṃ bhavati । pautrāyaṇa ityanena buddhisthaparāmarśakedaṃśabdārthaḥ śucetyanena prāguktavācisautradvitīyatacchabdārthaḥ, tvapratyayena nimittārthakapañcamyarthaśca darśitaḥ । sūtrakārasya sadā sarvajñatvena śugasyetyuktiḥ । bhāṣye asaḥ'; iti śrutyanusāreṇa asāviti parokṣeṇoktiśca yuktā ।

akamvara enametatsantam'; ityanādaraśravaṇāt ।
kasmānnimittādasya śoka ityasyottaratayā pravṛttaṃ śugasya tadanādaraśravaṇāditisūtrakhaṇḍaṃ vyācaṣṭe kamvara iti । kaṃ u are iti padacchedaḥ । aare'; haṃsa etadvacanaṃ kamenamuddiśyāttha asantaṃ'; nirduṣṭaṃ asayugvānaṃ'; saśakaṭaṃ raikvamityevetyarthaḥ । u iti nipātaḥ, asya nindārthaḥ । asmin rājñi vaktumananurūpamidam, evaṃ vaktuṃ raikva eva yogya ityarthaḥ । aetatsantaṃ'; nindyaṃ santamātthetyarthaḥ tattvapradīpe abhihitaḥ । aetatsantam'; atra santamiti vā । ityanādaraśravaṇāditi । anādaro nindā । tathā ca ityevaṃrūpasya haṃsakṛtānādarabodhakavākyasya haṃsāt svānādaravākyasya vā śravaṇādityarthaḥ । śravaṇādityanantaraṃ prāptayetiśeṣaḥ । asya śucetyanenānvayaḥ ।

asa ha sañjihāna eva kṣattāramuvāca'; iti sūcyate hi ।
nanu śrutānādarasyāpi rājñaḥ kuḥ śokotpattiḥ jñāyate । na ca pratyakṣāttanniścayaḥ । anādaraśravaṇarūpaparabuddherapratyakṣatvena tataḥ śokotpatterapratyakṣatvāt । na ca kāraṇānumānāt kāryānumitiḥ । kāraṇasya kāryāvinābhāvābhāvādityataḥ pravṛttaṃ asūcyate hi'; iti sūtraśeṣaṃ vyācaṣṭe saheti । asaḥ'; śrutānādaraḥ pautrāyaṇaḥ asañjihāna eva'; śayanīyāduttiṣṭhanneva akṣattāraṃ'; sārathiṃ prati raikvagaveṣaṇāyovāceti śrutyarthaḥ । ityetadvākyārthānyathānupapattyā jñātena raikve vyāsaktamanaskatvena kāryeṇa tatkāraṇaṃ śugasya asūcyate'; jñāyata ityarthaḥ। kāraṇasya kāryāvinābhāvābhāve api kāryasya kāraṇāvinābhāvasyāvaśyaṃ bhāvāditi bhāvaḥ । asya tadanādarasya śravaṇāt prāptayā śucā'dravaṇameveti pūrveṇānvayaḥ । śokenādravaṇākhyanimittaparijñānaṃ ca raikvamuneḥ sārvajñyādupapadyate । taduktaṃ chāndogyabhāṣye 
rājā pautrāyaṇaḥ śokācchūdreti muninoditaḥ ।
prāṇavidyāmavāpyāsmātparaṃ dharmamavāptavān ।
aśokāt'; śokenā'dravaṇādityarthaḥ । athavā śokaśabdopapadāt āṅapūrvakāt aatasātatyagamane'; ityasmāt kvipi rūpametat tathātve yata iti śeṣaḥ । nanu sūtre taddravaṇādityetāvatā pūrtau āṅpraśleṣaḥ kimartha iti cet na, śrutau śūdretivaktavyatve api śokādhikyajñāpanārthaṃ śūdreti ūkārarūpo yo dīrghasvaraḥ śrutaḥ tadarthavyaktavyarthatvāt । na ca śūgdretivaktavye śrutau śūdretyuktiḥ kathamiti vācyam । atasmādrugdrāvaṇāt rudraḥ'; iti śrutau gakārasya dakārādeśena yathāprayogastathopapatteḥ । ata eva tattvapradīpe tṛtīyasya tṛtīyo atiśayārthatvādityuktam । arujaṃ drāvayate'; iti smṛtāvivopapatteśca । anena śucā aādravaṇāt'; raikvaṃ prati śīghragamanādeva nimittādasya pautrāyaṇasya śūdratvaṃ śūdreti sambodhitatvam, na tu varṇāvaratvāt । śukca śokaścāsya tadanādaraśravaṇādāsīt । taditi śrutyuktaparāmarśaḥ। kriyākartṛbhāvaṣṣaṣṭhyarthaḥ । tathā ca atasya anādaraśravaṇāt'; haṃsakṛtānādaraśravaṇāt ityarthaḥ । tattvapradīparītyā tasmāddhaṃsāt svānādaraśravaṇādityarthaḥ । madhyamapadalopī samāsa iti kecit । nanu śrutānādarasyāpi kutaḥ śokotpattirjñāyate, parabuddheḥ śokapadoktaduḥkhānubhavasya apratyakṣatvādityata uktaṃ sūcyate hīti । ahi'; yasmāt asaha'; iti vākyārthānupapatyā jñātena tadvyagramanaskatvākhyakāryeṇa tatkāraṇaṃ śugasya asūcyate'; jñāyate । tasmāt ato na śūdreti sambodhanaṃ śūdrasya vedādhikāre liṅgamiti naitadbalācchūdrasya vedavidyādhikāra iti bhāvaḥ iti sūtrārtha ukto bhavati ।

sū oṃ ।
kṣatriyatvāvagateścottaratra caitrarathena liṅgāt ।
।
aayamaśvatarī rathaḥ'; iti citrarathasambandhitvena liṅgena pautrāyaṇasya kṣatriyatvāvagateśca ।
nanu śūdraśabdo ayaṃ kuto yaugiko aṅgīkriyate, rūḍhārtha eva kiṃ na syāt । yogarūḍhyormadhye rūḍhereva prābalyāt । tathā ca pautrāyaṇanidarśanenaiva śūdrasya vedavidyādhikārasiddhirityāśaṅkāṃ pariharatsūtramupanyasya vyācaṣṭe kṣatriyatveti । atra aayam'; ityataḥ prāk auttaratra'; iti sautrapadaṃ sambandhanīyam । śruteneti śeṣaḥ । tathā ca uttaratra raikvaṃ prati pautrāyaṇasya ādravaṇāt, uttaratra tatpratipādanānantaram । yadvā śūdraśabdena sambodhanāt uttaratra aayamaśvatarī rathaḥ'; iti śrutenetyarthaḥ । pautrāyaṇena dīyamānasya rathasya anyadīyatvaśaṅkānirāsāya sūtre caitraratheneti bhāvapradhānapadaṃ prayuktam । anyathā citrarathenetyevāvakṣyat । tatra citraścāsau rathaśca citrarathaḥ tasyāyaṃ caitraratha iti vigrahamabhipretya pratyayārthaṃ pradarśayan tadvyācaṣṭe citrarathasambandhitveneti ।। svābhāvikacitrarathasambandhitvenetyarthaḥ। atra rathamātrameva liṅgaṃ, citrapadaṃ tu svarūpakathanārtham । yadvā apūrvarathayogena kṣatriyatvasambhāvanārthaṃ tatpadam । athavā yadā rathitvenaiva kṣatriyatvasya niścayaḥ, tadā sutarāṃ citrarathitveneti sūcanārthaṃ tatpadam । yadyapi aayamaśvatarīrathaḥ'; ityatra citrarathamātraśravaṇe api na tatsambandho asya śrūyate । tathāpi tatpūrvavākye ahāretvā tavaiva'; iti ṣaṣṭhyā itvāśabdārtharathasambandho gamyata iti tasyāśca rathasambandhe śrutirūpatvāt yuktamuktam । citro ratho yasyeti citrarathastasya bhāvaḥ caitrarathasteneti vyākhyānaṃ tu bhāve aṇ pratyayasya kalpyatvāt śrutibhāṣyaviruddhatvācca ayuktam। na ca caitraratheneti sambandhoktimātreṇa kathamanyadīyatvaśaṅkānirāsa iti vācyam । svataḥ prāptatadīyatve bādhakābhāve tadīyatvasyaiva svābhāvikatvasambhave naimittikagrahaṇāyogāt । asvatvābhāve dhanāyogāt'; ityādinyāyaprāptatvāt । rathena liṅgādityanayossāmānādhikaraṇyāya liṅgāditi pañcamī vyatyayena vyācaṣṭe liṅganeti । pautrāyaṇasyetyetat asyetyanuvṛttapadasya arthakathanam । kṣatriyatvāvagaterityasya śucā'dravaṇādevāsya śūdratvaṃ na tu rūḍhyeti pūrveṇānvayaḥ । caśabdo liṅgena ceti sambadhyate । tena abahudāyī'; ityādivākyaśeṣoktaṃ liṅgaṃ samuccīyate । liṅgasya śrutitaścaramatvena anekatvena ca prābalyasūcanāya vā caśabdaḥ । evaṃ sūtre api caśabdo bhinnakramaḥ uktaprayojanakaśca । evaṃ ca rūḍhereva prābalye apyatra śrutānekaliṅgarūpabādhakāt śūdraśabdasya yogavṛttyaṅgīkāra eva yukta iti bhāvaḥ । agardabhādaśvāyāṃ jātā aśvataryaḥ'; iti tattvapradīpe । agardabhīṣu aśvairjātā asvataryaḥ'; iti vyāsatīrthīye । tadyukto rathaḥ aśvatarīrathaḥ tava dakṣiṇātvena vartate ityarthaḥ । raikvaṃ prati pautrāyaṇavākyametat ।

rathastvaśvatarīyuktaścitra ityabhidhīyate ।
nanu śrutāvaśvatarīrathaśabdaprayogāt sūtre api tathaiva prayoktavye kathaṃ sūtrakṛt citrarathaśabdaṃ prāyuṅtetyāśaṅkya ubhayorarthaikyānna visaṃvāda ityāśayena tatrābhidhānamāha ratha iti । tuśabdo viśeṣārtho avadhāraṇe vā । aśvatarīyukta eveti sambadhyate । atra ratha iti vāstavaviśeṣoktireva, na tu rathatvasyāpi śakyakoṭipraveśaḥ । tathā ca sūtre rathatvaprakārakabodhāya rathaśabdaprayoga iti na tadvaiyarthyamiti dhyeyam iti brāhme uktatvāt na śrutisūtrayorvairūpyamityupaskāreṇānvayaḥ ।

yatra vedo rathastatra na vedo yatra no rathaḥ । iti brahmavaivarte ।।
evaṃ sākṣādeva svābhāvikarathena pautrāyaṇasya kṣatriyatvaṃ prasādhitam । svābhāvikarathitve asya varṇāvaratvaṃ kiṃ na syādityaprayojakatvamāśaṅkya maivamāgantukasyāpi rathasya vedaṃ vināyogāt avedasya ca saṃskāreti vakṣyamāṇanyāyena śūdre ayogāt'; rathamātreṇa vedānumānadvārā pautrāyaṇasya śūdratvābhāvasiddherityāśayena rathena vedānumāne vyabhicāraśaṅkāparihārāya āgamenobhayavyāptiṃ darśayati yatreti । atatra'; tatraivetyarthaḥ । tena yatra vahniḥ tatraiva dhūma ityādāviva vedasya vyāpakatālābhaḥ। ata eva vyatirekapradarśakāṃśe na veda iti vedabhāvasya prathamamuktiḥ। smṛtau rathaśabdena āgantukasvābhāvikasādhāraṇarathamātrasya vivakṣitatvāt, samavyāptyabhiprāyeṇa vā yatra veda ityuktiḥ । ata eva ṭīkāyāṃ arathasya vedāvinābhāvāt'; iti rathasya vyāpyatvamuktvā avaidikatvamātre vidyamānaṃ rathitvam'; ityanena tasya vyāpakatvamuktam । vastutastu yatra rathastatra veda iti yojanāyāṃ nānupapattiḥ । tathā ca anena vyāptiniścayāt na vyabhicāraśaṅketi yādṛśatādṛśarathamātreṇa vedānumānadvārā śūdratvābhāvaniścayānna pautrāyaṇasya vedabāhyavarṇāvaratvaṃ śaṅkyamiti bhāvaḥ । etena pūrvapakṣiṇā śūdre api vedāṅgīkārānna tena śūdratvābhāvasādhanaṃ yuktamitinirastaṃ, tasyottarasūtre nirākariṣyamāṇatvāt । na ca brāhmaṇādisādhāraṇarathitvenāsya vaidikatvaniścaye api taddvārā aśūdratvasiddhāvapi kathaṃ kṣatriyatvaniścaya iti vācyam । rathitvamātrasya vaidikatvavyāptatvoktyā svābhāvikarathitvasya vaidikaviśeṣakṣatriyatvavyāptatvenāpi smṛtyabhipretatvāt । tasya ca kādācitkarathavati brāhmaṇādāvabhāvāttena sākṣādeva kṣatriyatvaniścayopapattiḥ । na ca aapalāyanaṃ ca śūdrasya'; ityanena prāptayoddhṛtvānyathānupapattyā śūdrasya rathitvapratītestatra vyabhicāra iti vācyam । apalāyanena yoddhṛtvasya padātitayopapattyā rathitvānākṣepakatvāt । brahmavaivarta ityasya uktatvādityadhyāhāreṇa nāsau śūdra ityanenānvayaḥ iti jñāyata iti śeṣaḥ anena aādravaṇāt'; sambodhanādvā auttaratra'; aayamaśvatarīrathaḥ'; itiśrutena acaitrarathena liṅgāt'; liṅgena svābhāvikarathena liṅgena bahudāyitvādiliṅgena cāsya pautrāyaṇasya kṣatriyatvāvagateḥ । asmāt bādhakāttadādravaṇānnimittādevāsya śūdratvam, na tu jātyāsau śūdraḥ । tathā rathena vedaniścayācca nāsau śūdra iti sūtrārtha ukto bhavati ।

sū oṃ ।
saṃskāraparāmarśāttadabhāvābhilāpācca ।
।
aaṣṭavarṣaṃ brāhmaṇamupanayīta tamadhyāpayīta'; ityadhyayanārthaṃ saṃskāraparāmarśāt ।
yaduktaṃ rathitvaliṅgena pautrāyaṇasya kṣatriyatvāvagamāt, na talliṅgena śūdrasya vedādhikārasiddhiriti । na tadyuktaṃ śūdrasyāpi rathitvasambhavāt । na ca rathasya vedavyāpyatvācchūdre ca tadabhāvādrathasyāpyabhāva iti vācyam । śūdre api vedādhikārāṅgīkārādityāśaṅkāṃ pariharatsūtramupanyasyati saṃskāreti ।। atra aaṣṭavarṣaṃ brāhmaṇamunayīta। tamadhyāpayīta'; iti śrutau brāhmaṇasyaivādhyayane upanayanāpekṣā, nānyeṣāmityāśaṅkāparihārāya pravṛttaṃ saṃskāraparāmarśādityaṃśaṃ vyācaṣṭe aṣṭavarṣamiti । upanayīteteyanantaram ityupanayanamuktveti śeṣaḥ । atam'; upanītaṃ māṇavakamātma ācāryakaraṇakāmo adhyāpayītetyarthaḥ । itiśabdānantaraṃ śrutāviti śeṣaḥ । aanyārthavacanaṃ parāmarśaḥ'; ityāśayena parāmarśapadaṃ vyācaṣṭe adhyayanārthamiti । adhyayanāṅgatayetyarthaḥ ।
adhyāpanavākyasyāpi asvādhyāyo adhyetavyaḥ'; iti śrutyanurodhena jīvikārthādhyayanavidhiparatvāditi bhāvaḥ । asaṃskāraparāmarśāt'; upanayanākhyasaṃskāramātravacanādityarthaḥ । tacchabdeneti śeṣaḥ । na tu brāhmaṇaparāmarśa iti mātraśabdārthaḥ । tathā ca noktaśaṅkāvakāśa iti bhāvaḥ । kecittu śrutigatabrāhmaṇaśabdo atra brahmāṇana yogyatraivarṇikapara ityāhuḥ । taccintyam, śaṅkāsamādhānānanuguṇatvāt । kuta evaṃ kalpyata ityataḥ smṛtāvapyupanayanākhyadvitīyajanmavata eva sāraṇyaka vedādhyayanavidhānādityāśayena sūtre bhāṣye ca avedaḥ kṛtsno adhigantavyaḥ sarahasyo dvijanmanā'; iti smṛtisamuccayārthakaścaśabdaḥ prāyoji । saḥ parāmarśādityanenānveti । parāmarśāccetyanantaram adhyayanasya saṃskārasāpekṣatvāvagamāditi śeṣaḥ ।

anāgnirna yajño na kriyā na saṃskāro na vratāniśūdrasya'; iti
paiṅgiśrutau saṃskārābhāvābhilāpācca ।
nanvastvadhyayanasya upanayanasaṃskārasāpekṣatvaṃ, tathāpi na śūdrasya vedādhyayanābhāvasiddhiḥ ।
śūdrasyāpi saṃskārasambhavādityataḥ pravṛttaṃ atadabhāvābhilāpāt'; iti sūtrakhaṇḍaṃ vyācaṣṭe nāgniriti । abhilāpāt abhidhānāditi । asya sūtre adhyāhṛtena ana śūdrasya vedādhikāro, na vā tadavinābhūtaṃ rathitvam'; iti sādhyenānvayaḥ । aagniḥ', śrautaḥsmārtaśca । ayajñaḥ'; agnihotrādiḥ, daivapitryādiyajño vā । akriyā'; sandhyāvandanādirūpā, uttarakriyā vā । saṃskāra upanayanādiḥ । avratāni'; kṛcchracāndrāyaṇādīni ।

uttamastrīṇāṃ tu na śūdravat । asapatnīṃ me parādhama'; ityādiṣvadhikāradarśanāt ।
nanvevaṃ saṃskārābhāvena vedānadhikāraśceduttamastrīṇāmapi tatprasaṅgaḥ । saṃskārābhāve api tāsāmadhikāre śūdrasyāpi tatprāptirityata āha uttameti । tuśabdo vedadraṣṭṛtvākhyaviśeṣadyotakaḥ । asaṃskārābhāvenābhāvaḥ'; ityākṛṣyate । adhikārasyeti śeṣaḥ । uttamānāṃ striya iti vigrahaḥ, karmadhārayo vā । tathā ca śacī yamīūrvaśyādyuttamastrīṇāṃ śūdravanna saṃskārābhāvena vedavidyādhikārasyābhāvo vaktavyaḥ । kutaḥ? asapatnīṃ me parādhama'; ityādividyāsu tāsāṃ taddraṣṭṛtvena adhikāradarśanāditi yojanā । atra asapatnīm'; iti pratīkagrahaṇena asapatnīṃ me parādhama'; patiṃ me kevalaṃ kṛdhi, auttarāhamuttara uttareduttarābhyaḥ'; iti samagravākyaṃ gṛhyate। he bhagavān ame sapatnīṃ'; madanyāṃ matpatipāṇigṛhītīṃ aparādhama'; parāṇuda । mama patiṃ akevalaṃ'; mayyevāsaktaṃ kuru । aahamuttarābhyaḥ'; saundaryeṇotkṛṣṭābhyaḥ madantarābhyo vā strībhyaḥ auttarā'; utkṛṣṭā satī auttaret'; priyottamaiva auttare'; sapatnīkleśāduttareyamiti śrutyarthaḥ । ādipadena audatī paśyavaḥ soma ekebhyaḥ parvate, udasau sūryo agāt'; ityādi devamātṛyamīpaulomyādidṛṣṭānāṃ grahaṇam ।

saṃskārābhāvenābhāvastu sāmānyena ।
tarhi saṃskārābhāvahetoruttamastrīṣu vyabhicārassyādityata āha saṃskāreti । abhāvo vedādhikārasya । tuśabdaḥ pūrvoktanyāyasya sāmānyatvākhyaviśeṣadyotakaḥ । tathā ca saṃskārābhāvena hetunā yatsūtre vedādhikārasya abhāva uktaḥ saḥ asāmānyena'; sāmānyanyāyena sāpavādaniyamābhiprāyeṇaiva, na tu nirapavādaniyamena । ato nāpavādaviṣaye vyabhicāra ityarthaḥ । sāmānyatvavacanena śūdrapratibandī mocitā । tathā ca saṃskārābhāvena vedādhikārābhāva iti sāmānyavyāpteḥ śacyādiṣu vidyādhikāradarśanākhyāpavādakena bhaṅge api na śūdrādāvapi tasya bhaṅgaḥ kalpyaḥ, tatra vedavidyādhikāre viśeṣapramāṇākhyāpavādakābhāvāditi bhāvaḥ ।

asti ca tāsāṃ saṃskāraḥ 
strīṇāṃ pradānakarmaiva yathopanayanaṃ tathā ।।
evaṃ strīṇāṃ upanayanābhāve api pūrvoktavyāpteḥ sāmānyatvena apavādasambhavādasti vedādhikāra ityuktam। athopanayanākhyavidhyabhāve api tatpratinidhisadbhāvācca astyadhikāra ityāha asticeti । caḥ adhikārasamuccaye । atāsāṃ'; strīṇāṃ kuta etadityata āha strīṇāmiti । puṃsāmiti śeṣaḥ । tathā ca puṃsāṃ yathā upanayanaṃ saṃskāraḥ, tathā strīṇāṃ apradānakarmaiva'; vivāhakriyaiva saṃskāra iti vyāsasmṛtyarthaḥ । smṛterityasya tāsāmityanenānvayaḥ । iti jñāyata iti śeṣaḥ । tathā ca uttamastrīṣviha hetūkṛtasya vidhipratinidhisādhāraṇasaṃskārasāmānyābhāvasyābhāvāt na vyabhicāra iti bhāvaḥ । na ca saṃskāramātrasya vedādhikāraprayojakatve adhamastrīṇāmapi tadāpattiriti vācyam । niṣedhābhāvasahitasyaiva tasya prayojakatvābhyupagamāt । nanvevamuttamastrīṇāṃ saṃskārayuktatvādeva adhikāritvamiti noktanyāyabhaṅga iti vaktuṃ śakyatvāt, kimarthaṃ tāsu saṃskārābhāvamaṅgīkṛtya uktanyāyasya sāpavādatvavacanamiti cet na, pradānādiśūnyatiryagādīnāmapi saṅgrahārthatvāt । teṣāmapi aayamagne jaritā'; ityādividyādhikāradarśanena apavādaviṣayatvāt । anena atamadhyāpayīta'; iti tacchabdena pūrvaprakṛtopanayanākhyasaṃskāramātrasya parāmarśādvedaḥ kṛtsna iti smṛteścāsya śūdrasya tadabhāvābhilāpānnāgniriti śrutau saṃskārābhāvābhidhānāt na tasya vedādhikāra iti sūtrārtha ukto bhavati ।

sū oṃ ।
tadabhāvanirdhāraṇe ca pravṛtteḥ ।
।
anāhametadveda bho yadgotrohamasmi'; iti satyavacanena satyakāmasya śūdratvābhāvanirdhāraṇe hāridrumatasya anaitadabrāhmaṇo vivaktumarhati'; iti tatsaṃskāre pravṛtteśca ।
nanu śūdre saṃskārābhāvena vedavidyādhikārābhāvoktiranupapannā । aśūdraṃ nopanayīta'; iti niṣedhābhāvena tasyāpi saṃskārasambhavāt । anāgnirna yajñaḥ'; iti śrutau tu śūdrasya saṃskārābhāva evocyate na tu asau na kārya iti niṣidhyate । ato na tadvirodho apītyāśaṅkāṃ pariharatsūtraṃ paṭhitvā vyācaṣṭe tadabhāveti । aiti satyavacanena'; vāṅmanasayorekarūpayathārthavacanena tajjñāpitenārjaveneti yāvat । asatyakāmasya'; tadākhyasya ṛṣeḥ etacca pūrvatrottaratra ca sambadhyate । asatyavacanena satyakāmasya'; ityādinā sūtre tacchabdo vyastaḥ anekavibhaktikaḥ buddhyā vivicyāvartate ityuktaṃ bhavati । śūdratvābhāvanirdhāraṇe cetyasya naitadbrāhmaṇa ityanena sambandhaḥ । co avadhāraṇe । śrutāvabrāhmaṇamātrasya anupanayanābhiprāyapratītestadanusāreṇa brāhmaṇatvābhāvetyanuktvā śūdratvābhāveti tadabhāvapadavyākhyānena śrutau brāhmaṇaśabdo brahmāṇanayogyatraivarṇikapara ityuktaṃ bhavati । etadvākyasya yadyayamabrāhmaṇaḥ śūdraḥsyāttarhmetatsatyavacanaṃ ārjavavacanaṃ vāṅmanasayoravairūpyeṇa vacanaṃ vivaktuṃ nārhediti vipakṣe tarkoktirūpatayā, yo abrāhmaṇaḥ sa evaṃ vaktuṃ nārhati satyavacanahīna iti vyatirekavyāptyuktirūpatayā vā śūdratvābhaāvanirṇāyakatvam । haridrumato apatyaṃ hāridrumataḥ gautamaḥ । tasya pravṛtteriti । asya na tadabhāva iti adhyāhṛtapadenānvayaḥ । tathā cetthaṃ mahāvākyayojanā satyakāmasya nāhametadvedeti satyavacanena naitadabrāhmaṇo vivaktumarhatīti vyatirekavyāptijñānena bādhakatarkeṇa ca śūdratvābhāvanirdhāraṇe satyeva tamanumāyaiva tasya satyakāmasyopanayanasaṃskāre ahāridrumatasya'; gautamasya apravṛtteḥ'; pravṛttatvāt na śūdrasya tadabhāvaḥ saṃskāraniṣedhābhāva iti । anena sūtre taditi vyastaṃ luptavibhaktikaṃ padaṃ samastaṃ ca tantreṇopāttam । caśabdo avadhāraṇe bhinnakrameṇa, na kevalaṃ śūdrasya saṃskārābhāvaḥ śrutimātrāt, kintu saṃskāraniṣedhajñāpakaliṅgācceti samuccaye ca । netyasti । tadabhāva ityanuṣajyate । tathā ca atasya'; satyakāmasya atena'; satyavacanena manovākkāyakarmaṇāṃ avaiparītyamārjavaṃ tadeva satyatvaṃ tādṛśavacanena tena jñāpitena ṛjutveneti yāvat । naitadabrāhmaṇo vivaktumarhatīti vyatirekavyāptiṃ bādhakatarkaṃ copanyasya atadabhāvanirdhāraṇe ca'; tasya śūdratvābhāvanirṇaye satyeva tadabhāvamanumāyaiva asamidhaṃ somyāharopa tvāneṣye'; iti tasya tasminnupanayanasaṃskāre tasya gautamasya pravṛtterdarśanācca na śūdrasya tadabhāvaḥ saṃskāraniṣedhābhāvaḥ । śūdrasya upanayananiṣedhābhāve kathamayaṃ tadabhāvanirdhāraṇe satyeva pravarteta, te jñāyate niṣedho astīti bhāva iti sūtrārtha ukto bhavati ।
chāndogye hītthamākhyāyikā satyakāmo nāma ṛṣiḥ jabālākhyaṃ mātaramupetyovāca । kimiti? ahaṃ vedādhyayanārtham ācāryamupagaccheyaṃ tatrādhyayanasyopanayanasaṃskārasāpekṣatvāt upanayanaṃ vinā te māṃ nādhyāpayeyuḥ, upanayanaṃ ca gotrādyavacane na kuryuḥ ato ahaṃ kiṃ gotro asmi tadvadeti । evamuktā jabālā svaputraṃ satyakāmamabravīt he tāta tvaṃ yadgotro asītyetat nāhaṃ vedeti । evamuktaḥ satyakāmo gautamamupetyovāca । kimiti? he bhagavan brahmacaryārthaṃ tvāmupeyamiti । evamukto gautamaḥ he somya tvaṃ kiṃgotro asi? tadvadetyuvāca । evamuktassatyakāmaḥ punargautamaṃ pratyāha nāhametadveda bho iti । bho bhagavan pūjya gautama ahaṃ yadgotro asmītyetat vedyaṃ ana veda'; na jānāmītyarthaḥ । evaṃ satyakāmasya satyavacanenārjavaṃ jñātvā punastaṃ pratyuvāca । atra brāhmaṇaśabdo brahmāṇanayogyatraivarṇikaparaḥ । aārjavaṃ brāhmaṇe sākṣāt śūdro anārjavalakṣaṇaḥ'; itiśrutivyākhyānarūpāyāṃ smṛtau brāhmaṇapratiyogitvena śūdrasyopādānāt । tathā ca aetat'; ārjavasaṃyuktavacanam aabrāhmaṇaḥ'; traivarṇiketaraḥśūdro avivaktuṃ'; sarvathā vaktuṃ anārhati'; na yogyaḥ । atastvamevaṃ vadan brāhmaṇa evāsi, ato he somya samidhamupahara tvāmupaneṣya iti ।

sū oṃ ।
śravaṇādhyayanārthapratiṣedhātsmṛteśca ।
।
aśravaṇe trapujatubhyāṃ śrotraparipūraṇam । adhyayane jihvācchedaḥ ।
arthāvadhāraṇe hṛdayavidāraṇam'; iti pratiṣedhāt ।
nanvaviśeṣādityuktarītyā śūdrasyāpi viśiṣṭabuddhyādimattvena adhikāraḥ siddhyet । anyathā tena devatādyadhikārasiddhirapi na syāditi śaṅkāṃ pariharatsūtramupanyasya vyācaṣṭe śravaṇeti । sūtre aarthāvadhāraṇe'; iti śrutyanusārādarthaśabdaḥ tadavadhāraṇaparaḥ । tathā ca aśravaṇe trapujatubhyām'; iti śrutau śūdrasya vedaśravaṇādhyayanārthāvadhāraṇānāṃ pratiṣiddhatvādityarthaḥ । asya na tadabhāva ityanuṣaktasādhyenānvayaḥ ।
adhyayananiṣedhābhāva iti tadarthaḥ । tathā cāniṣiddhatve sati viśiṣṭabuddhyādimattvasyaiva vedādhikāraprayojakatvenāṅgīkṛtatvāt tasya ca śūdre abhāvānna tasya devaprativandyā vedādhikāro vācya iti bhāvaḥ । śūdreṇa vedaśravaṇe kṛte sati drutābhyāṃ trapujatubhyāṃ vaṅgalākṣābhyāṃ tatkarṇavivaraparipūraṇaṃ rājabhaṭaiḥ kāryamiti śrutyarthaḥ ।

nāgnirna yajñaśśūdrasya tathaivādhyayanaṃ kutaḥ ।
kevalaiva tu śuśrūṣā trivarṇānāṃ vidhīyate ।
śrutau śūdreṇa śravaṇe kṛte ityanuktervarṇabāhyaviṣayeyaṃ śrutiḥ kiṃ na syādityāśaṅkānivṛtyarthaṃ sūtre smṛteścetyuktaṃ, tāṃ smṛtimudāharati neti । yathā aśūdrasya'; śūdreṇa nāgnissavathā ādhātavyaḥ pañcavidho yajño api nānuṣṭheyaḥ । tathādhyayanaṃ kutaḥ bhavet na kuto api । tarhi tenānuṣṭheyaṃ paralokasādhanaṃ kimiti pṛcchati tu kintviti । uttaramāha kevalaiveti । bhṛtirahitetyarthaḥ । trayaśca te varṇāśca trivarṇāḥ, teṣāṃ brahmakṣatriyavaiśyānāmityarthaḥ । aśuśrūṣā'; paricaryaiveti sambandhaḥ । vidhīyate । kāryatveneti śeṣaḥ । iti smṛterityasya śūdrasyaivādhyayananiṣedhāvagamāt na tadabhāva ityadhyāhṛtenānvayaḥ । tathā ca spaṣṭasmṛtibalāt śruterapi śūdraviṣayatvameveti bhāvaḥ ।

vidurādīnāṃ tu utpannajñānatvātkaścidviśeṣaḥ ।
। iti apaśūdrādhikaraṇam । ।
nanu śūdrasya vedārthāvadhāraṇāderniṣiddhatve kathaṃ vidurādīnāṃ vaidikārthāvadhāraṇamasti । evaṃ saṃskārarahitānāṃ vedānadhikāre kathaṃ kṣatriyaḥ saṃskārarahitaḥ karṇaḥ nikhilāḥ śrutīradhijagau । na ca vācyamasāvapavādaviṣaya iti । avihitopanayanatve sati niṣiddhādhyayanānāṃ uttamastrītiryagādīnāmevāpavādaviṣayatvena niṣiddhādhyayanānāṃ śūdrāṇāṃ atadviṣayatvādityata āha vidurādīnāmiti । ādipadena dharmavyādhādayo gṛhyante । tuśabdo viśeṣārthaḥ । tamevāha utpannajñātvāditi । janmāntara eva vedātparamparayotpannamaparokṣajñānaṃ yeṣāṃ te tathoktāsteṣāṃ bhāvastattvam । tasmāt akaścit'; asādhāraṇaḥ itaraśūdrādibhyo vyāvṛtto viśeṣaḥ teṣvastītyarthaḥ । ato na anāgniḥ'; ityādiniṣedhaviṣayatvaṃ teṣāṃ, kintu apavādaviṣayatvameveti na tatpratibandyetaraśūdrāṇāṃ vedādhikāraḥ śaṅkya iti bhāvaḥ । sūtrārthastu śūdrasya śravaṇe atrapujatubhyām'; iti vedaśravaṇādhyayanārthāvadhāraṇapratiṣedhakaśruteḥ anāgnirna yajñaḥ'; iti spaṣṭaṃ śūdrasyaiva vedādhyayananiṣedhakasmṛteśca na tasya tadabhāvo vedādhyayananiṣedhābhāva iti ।
। iti apaśūdrādhikaraṇam । ।

।
yadidaṃ kiñca jagatsarvaṃ prāṇa ejati nissṛtam ।
mahadbhayaṃ vajramudyataṃ ya etadviduramṛtāste bhavanti । 
ityudyatavajrajñānānmokṣaḥ śrūyate iti ।
atrādhikaraṇe vajranāma samanvīyate । śrutyādisaṅgatiṃ viṣayādikaṃ sūcayati yadidamiti ।। atra traivarṇikānāṃ vedāt brahmajñānaṃ mokṣadamiti pūrvoktamayuktam । yato ayadidam'; iti śrutau udyatavajrajñānāt mokṣaḥ śrūyata iti vākyopaskāreṇa yojanā । anena pūrvādhikaraṇe traivarṇikānāṃ vedāt brahmajñānaṃ mokṣadamiti yadabhipretaṃ tasya cānandamayādhikaraṇe anetaraḥ'; ityanenoktasya mokṣajanakajñānaviṣayatvasya viṣṇoranyatrākṣepāt tenāsya ākṣepikī saṅgatiruktā bhavati । vajraśabdo viṣaya iti sūcitam । vajraśruteḥ kuliśe rūḍhibalāt tathā audyatāyudhadordaṇḍāḥ'; ityādismṛtau atenendro vajramudayacchat'; iti śrutau ca āyudhe prasiddhodyatatvaliṅgabalāccendrāyudhamevedaṃ vajramiti sayuktikapūrvapakṣaḥ sūcitaḥ । śrutau prāṇa iti saptamyantaṃ padam । prāṇa ityasya nimittasaptamītvaṃ vā vibhaktivipariṇāmaṃ vā āśritya āvṛttyā nissṛtamityanenāpi sambandhaḥ । yadityasyāvṛttiradhyāhāro vā । yaditiśravaṇāt taditi labhyate । tathā cāyaṃ siddhānte śrutyarthaḥ ayatkiñca'; yatkiñcit dṛṣṭaṃ śrutaṃ yatsarvaṃ jagat aprāṇe'; prāṇanānnimittāt prāṇaśabdavācye harau sthitaṃ prāṇānnissṛtaṃ tato jātaṃ ca taditaṃ sarvaṃ jagat ayasmādejati'; yatpreraṇayā ceṣṭate tanmahanīyatvāt pūjyatvāt amahat'; bhīṣayatīti bhayaṃ duṣṭānāṃ bhayaṅkaram audyataṃ'; sarvaprayatnavat audyatatvaṃ ca prayatnavattvam'; utpūrvasya yamestadarthatvāt, iti candrikokteḥ । yatīprayatna ityasyedaṃ rūpam, ucchabda utkarṣavācītyapi kecit । avajraṃ'; doṣavarjanāt apriyavarjanādvā tacchabdavācyam । etadye aviduḥ'; aparokṣato jānanti te aamṛtāḥ'; muktāḥ bhavantīti । yadvā prāṇa iti prathamāntaṃ padaṃ tathā ca prāṇo mukhyaprāṇaḥ । idaṃ dṛṣṭaṃ kiñcānyacchrutaṃ sarvaṃ jagacca yasmānnissṛtaṃ yasmādejati ca tadetadvajraṃ ye vidurityarthaḥ । athavā yadityasyāvṛttistatra prathamasya jagadviśeṣaṇatvaṃ, dvitīyasya mukhyaprāṇaparatvam, tṛtīyasya vajraparatvam । sa iti labhyate । tasya prathamāntaprāṇapadenānvayaḥ । tathā ca yatkiñcijjagatsarvaṃ yadyasmānnissṛtaṃ sa mukhyaprāṇaḥ । yasmādejati tadvajraṃ ye vidurityarthaḥ । atra prathamavyākhyāne mukhyaprāṇasya jagadantargatatvena bhagavatpreryatvaṃ dvitīye jagatsāmyena, tṛtīye tu mukhyaprāṇasyaiva sākṣādbhagavatpreryatvaṃ jagatastu mukhyaprāṇapreryatvamiti bhedaḥ । pūrvapakṣī tu indrāyudhameva vajrapadenoktam । udyatatvamudyamanakarmatvaṃ tasyaiva liṅgamiti manyate ।

ato abravīt 
sū oṃ ।
kampanāt ।
।
aejati'; iti kampanavacanādudyatavajro bhagavāneva ।
siddhāntayatsūtramavatārya vyācaṣṭe ata iti । akampanavacanāt'; ityetadrūpāt sarvajagacceṣṭakatvavacanādityarthaḥ । yadvā kampanasya mukhyaprāṇasya ejatītikampanavacanācceṣṭakatvokterityarthaḥ । vacanādityanena kampanapadaṃ tadvacanaparamityuktaṃ bhavati । na ca śrutau vākyabhedāṅgīkāre kampakatvaṃ vajre nocyata iti vācyam । kampakatvanimittabhayaṅkaratvasya vajre abhidhānādvākyabhedāyogāt । udyatavajra iti sūtre śeṣoktiḥ samanvayasūtrādanuvṛttasya tadityasyoddeśyavajrapadānusārātprāṇapadānusārādvā bhagavāniti vyākhyānaṃ kṛtam । sāvadhāraṇaṃ caitat । tena tuśabdārtho darśitaḥ । yadyapi vajro bhagavānevetyetāvadeva vaktavyaṃ, na tūdyata iti vajraviśeṣaṇamapi । tathāpi pūrvapakṣyuktodyatatvaliṅgasya prayatnavattvarūpodyatatvārthatayā sāvakāśatvajñāpanāya udyatetyuktam ।

ako hyevānyātkaḥ prāṇyāt । yadeṣa ākāśa ānando na syāt'; iti hi śrutiḥ ।
nanu śrutiliṅgābhyāṃ pūrvapakṣite kathaṃ liṅgamātreṇa nirṇaya ityato liṅgasya niravakāśatvādevetyāśayena śruteḥ prathamadvitīyavyākhyānānusāreṇa vajre śrutasya prāṇataditarasādhāraṇyena sāmānyato jagacceṣṭakatvaliṅgasya viṣṇoranyatraniravakāśatvaṃ śrutyā darśayati kohīti । hiśabdo hetau yata ityarthe prasiddhau vā । astīti śeṣaḥ । ato liṅgasya nānyatra sāvakāśatvaṃ śaṅkyamiti vākyaśeṣaḥ ।

aprāṇasya prāṇamuta cakṣuṣaścakṣuḥ'; iti ca ।
yadā sāmānyataḥ sarvajagacceṣṭakatvameva viṣṇvekaniṣṭhaṃ tadā kimu vaktavyaṃ śruteḥ tṛtīyavyākhyānarītyā vajre śrutasya sarvajagatpravartakaprāṇaceṣṭakatvaliṅgasya viṣṇvekaniṣṭhatvaṃ jagacceṣṭakatvasya sarvathānyatrāyogāditi bhāvena tatra śrutiṃ darśayati prāṇasyeti । pūrvaśrutisamuccaye vā । śrutirityanuṣajyate । uktaliṅgasya anyatra niravakāśatvaṃ jñāpayatīti vākyaśeṣaḥ । yadvā yat jagatpravartakaprāṇaceṣṭakatvādiliṅgaṃ kampanādityanena abhisaṃhitaṃ, tasya viṣṇuniṣṭhatvāsiddhiparihārāya tatra śrutiṃ pramāṇayati prāṇasyeti । aprāṇasya'; sarvaceṣṭakamukhyaprāṇasya aprāṇaṃ'; prakṛṣṭaceṣṭakatvarūpaprāṇatvapradam auta'; tathā acakṣuṣaścakṣuḥ'; darśanakaraṇatvarūpacakṣuṣṭvapradaṃ paramātmānaṃ ye viduste brahma anicikyuḥ'; prāpnuyuriti vājasaneya śrutyarthaḥ ।

nabhasvato api sarvāssyuḥ ceṣṭā bhagavato hareḥ ।
kimutānyasya jagato yasya ceṣṭā nabhasvataḥ ।
śruteḥ prathamavyākhyāyāmapi kaimutyavyaktikaraṇāya śrutyuktaprāṇaceṣṭakatvaṃ hetūkṛtya pravṛttāṃ smṛtimāha nabhasvata iti । aapi'; jagatprerakasyāpi anabhasvato'; vāyoryadā sarvāḥ ceṣṭāḥ abhagavato'; jñānādiguṇapūrṇāddharerbhavanti । tadā kimutānyasya preryasya vāyubhinnasya jagataśceṣṭā harerbhavantīti vaktavyam । kuta etat? yato yasya jagataḥ ceṣṭā nabhasvato na bhavantyata iti vacanārthaḥ । skānda ityanantaramuktamiti śeṣaḥ । ato api liṅgasya nānyatrāvakāśa iti bhāvaḥ ।

cakraṃ caṅkramaṇādeṣa varjanādvajramucyate ।
khaṇḍanātsvaṅga evaiṣa hetināmā svayaṃ hariḥ । iti brahmāvaivarte ।।
। iti kampanādhikaraṇam । ।
nanūdyatatvaliṅgasya viṣṇau sāvakāśatve api vajraśruterniravakāśatvātsvabhāvataḥ prabalatvācca kathaṃ niravakāśenāpi sarvaceṣṭakatvaliṅgena vajro viṣṇureveti nirṇaya ityataḥ śruterniravakāśatvasyaiva asiddherityāśayena pūrvapakṣyabhimatavajraśruterapi viṣṇāvavakāśaṃ smṛtyā darśayati cakramiti । aeṣaḥ'; bhagavān acaṅkramaṇāt'; saṃsāre jīvaparibhrāmakatvāt cakram । yathoktaṃ tattvapradīpe caṅkrāmayatīti cakramiti । evaṃ avarjanāt'; daityairdūrādeva varjyate, na sanmukhīkriyate iti, sattarkadīpāvalīrītyā duṣṭairvarjyatvāt, sarvadoṣavarjanādvā vajramityucyate । akhaṇḍanāt'; duṣṭāṅgacchedanāt damanācca khaḍga eṣa ityarthaḥ । evaśabdena tadabhedo vyāvartyate । tataḥ kim, eṣa iti ca kaḥ ityata āha hetīti । evaṃ hariḥ asvayaṃ'; sākṣāt anyasambandhamantareṇa ahetināmā'; hetīnāṃ cakrādisarvāyudhānāṃ yāni nāmāni mukhyavācyatayā tadvānityarthaḥ । hetīti sāmānyagrahaṇena bhāṣye vajrapadamanyasyāpyupalakṣakamityuktaṃ bhavati। brahmavaivarta ityanantaram uktamiti śeṣaḥ । ato na śrutivirodho apīti bhāvaḥ । aucyate hetināmā'; ityanena vajrādiśabdānāṃ viṣṇau vidvadrūḍhirapyastīti sūcitam । tena varjanādityuktayogasya rūḍherdairbalyāt ayoga iti nirastam। na caivaṃ kāṭhakabhāṣye vajravadbhayadaṃ ceti vajraśabdasya viṣṇau gauṇatvoktivirodha iti vācyam । tatra tadvākyasya yathākathañcit brahmaparatvasiddhirityatraiva tātparyāt । brahmaparatvasya gauṇyāpi siddheḥ gauṇatve tātparyābhāvāt । atra tu samanvayasūtrapratijñātamukhyārthatvāya tātparyato yogarūḍhyorevoktatvāt । sūtrārthastu spaṣṭaḥ ।
। iti kampanādhikaraṇam । ।

।
hṛdaya āhitaṃ jyotiḥ paramātmetyuktam । tatra ayo ayaṃ vijñānamayaḥ prāṇeṣu hṛdyantarjotiḥ puruṣaḥ'; iti ।
atra aubhau lokāvanusañcarati'; iti vacanājjīva iti pratīyate iti ।
atrādhikaraṇe ubhayatraprasiddhajyotirnāma samanvīyate । śrutyādisaṅgatiṃ viṣayādikaṃ ca darśayati hṛdaya iti । yaddhṛdaye aāhitaṃ'; nihitaṃ jyotiḥ tacchabdavācyaṃ sa paramātmeti jyotirnaye abhihitamityarthaḥ । tataḥ kimityata āha tatreti jyotirviṣaya ityarthaḥ । itiśabdātparaṃ śrūyata iti śeṣaḥ । tato api kimityata āha atreti । etadvākya ityarthaḥ । śrutaṃ jyotirityanuṣajyate । tathā cātra śrutaṃ jyotiḥ tacchabdavācyo jñānātmako jīva eveti pratīyate । kutaḥ? asasamānassannubhau lokāvanusañcarati'; itivacanāt ityādijīvaliṅgābhidhāyakavākyaśeṣāditi yojanā । anena ahṛdyantarjyotiḥ'; iti vājasaneyavākyoktajyotiṣo viṣṇutvākṣepamukhena pūrvoktasyāpi tadākṣepāttenāsyākṣepikī saṅgatiḥ uktā bhavati । vājasaneyoktaṃ jyotirviṣayaḥ, jīva evedaṃ jyotiriti pūrvapakṣaśca sūcitaḥ । vājasaneyake hi ayaṃ puruṣaḥ akiṃjyotiḥ'; kiṃjñānasādhanaḥ jīvasya jñānasādhanaṃ kimiti janakena pṛṣṭo yājñyavalkyaḥ aādityajyotissamrāḍiti hovāca'; ityanena he asamrāṭ'; sārvabhauma janakarāja ādityākhyajñānasādhanako ayaṃ puruṣa ityuvāca । evaṃkrameṇa praśnottarābhyāṃ jāgraddaśāyāmādityacandrāgnivācāṃ madhye pūrvapūrvāstamaye uttarottarajyotiṣṭvaṃ jīvasyābhidhāya punaḥ suptisvapnayorādityādiṣu caturṣvastamiteṣu akiṃjyotirayaṃ puruṣaḥ'; iti janakena pṛṣṭo yājñavalkyaḥ aātmaivāsya jyotirbhavati'; iti tayorjīvasya svaprakāśaparamātmajyotiṣṭvamuktvā punaḥ akatam ātmā'; iti jyotiṣṭvenokta ātmā katamaḥ kīdṛśa iti pṛṣṭo ayo ayam'; ityanena jīvadehendriyādiviviktaḥ paramātmetyuttaramāhetyuktam । yo avijñānamayo'; vijñānapūrṇaḥ aprāṇeṣu'; indriyeṣu antaḥ hṛdyantaśca niyantṛtvena vartamāno ajyotiḥ'; jīvasya buddhyādidyotakaḥ apuruṣaḥ'; pūrṇaṣaḍguṇo'sti । so ayamātmetyarthaḥ । tasya mahimānamāha sa iti । asaḥ'; ātmā paramātmā asamānaḥ'; avikāraḥ sadaikarūpaḥ san aubhau lokau'; bhūlokadyulokau jāgratsuṣuptī vā pratijīvamādāya tamanusañcaratītyarthaḥ । pūrvapakṣī tu, ātmapadaṃ sa iti padaṃ ca jīvaparaṃ ubhayalokasañcaraṇamapi karmādhīnaṃ vivakṣitaṃ, tacca liṅgaṃ karmavaśāttasyaiveti manyate ।

ata ucyate 
sū oṃ ।
jyotirdarśanāt ।
।
aviṣṇureva jyotirviṣṇurevātmā viṣṇureva brahma viṣṇureva
balaṃ viṣṇureva yaśo viṣṇurevānandaḥ'; iti darśanāccaturvedaśikhāyām ।
jyotirviṣṇureva ।
siddhāntayatsūtramavatārya darśanapadoktaśrutyudāharaṇapūrvakaṃ vyācaṣṭe ata iti । aviṣṇureva jyotiḥ viṣṇurevānandaḥ'; iti caturvedaśikhāyāmiti adarśanāt'; viṣṇureva mukhyato jyotiśśabdita iti uktatvāt ajyotiḥ'; tacchabdavācyo viṣṇureva, na jīva ityarthaḥ । viṣṇurevetyanena tattvityanuvṛttasya arthaḥ uktaḥ । śrutyarthastu spaṣṭaḥ । viśeṣastu balaṃ balapradaḥ । asa vai balaṃ balināṃ cāpareṣām'; iti ca bhāgavate । viṣṇureva yaśaḥ atasya nāma mahadyaśaḥ'; iti śrutiriti tattvapradīpe abhihitam । brahmādiśabdavajjyotiśśabdo api viṣṇvekaniṣṭha iti jñāpanāya samagravākyodāharaṇam । ata eva śrutāvevakāraḥ ।

aprājñenātmanā anvārūḍha utsarjadyāti'; iti vacanāt tasyāpi lokasañcaraṇamastyeva ।
। iti jyotiradhikaraṇam । ।
jyotirviṣṇuścettarhyubhayalokasaśraṇaliṅgavirodha iti śaṅkāmapi sautradarśanapadoktaśrutyā pariharati prājñeneti । aiti vacanāt'; iti vājasaneyaśrutivākyāt atasyāpi'; paramātmano api lokasañcaraṇamastyevetyarthaḥ । na kevalaṃ jīvasyetyaperarthaḥ । na tadabhāva ityevaśabdārthaḥ । tathā ca liṅgaṃ sāvakāśamiti na tadvirodha iti bhāvaḥ । śārīra ātmā jīvo maraṇakāle aprājñena'; prakarṣeṇa āsamantāt jñena prajña eva prājñaḥ, tena vā paramātmanā aanvārūḍhaḥ'; adhiṣṭhito jīvamāruhya gacchati bhagavāniti bṛhadbhāṣyokteḥ tadvāhanabhūtaḥ autsarjat'; prāktanadehamutsṛjan dehāntaraṃ lokāntaraṃ ca ayāti'; gacchatīti vājasaneyaśrutyarthaḥ । sūtrārthastu spaṣṭaḥ ।
। iti jyotiradhikaraṇam । ।

।
sarvādhāratvaṃ viṣṇoruktam । tacca aākāśo vai nāma
nāmarūpayornirvahitā'; ityatrākāśasya
pratīyate । vaināmeti prasiddhopadeśāt । prasiddhākāśaścāṅgīkartavya iti ।
atra ubhayatraprasiddhamākāśanāma brahmāṇi samanvīyate । śrutyādisaṅgatiṃ viṣayādikaṃ ca darśayati sarvādhāratvamiti । dyubhvādyadhikaraṇa iti śeṣaḥ । tataḥ kimityata āha tacceti । co avadhāraṇe । aityatra'; ityevaṃrūpe chandogavākya ityarthaḥ । anenātratyākāśaśabdasya viṣṇvanyatvaparatvoktimukhena pūrvoktasarvādhāratvasyāpi anyaniṣṭhatvākṣepāttenāsyākṣepikī saṅgatiruktā bhavati । chandogaśrutyukta ākāśākhyo viṣayaśca sūcitaḥ । sayuktikaṃ pūrvapakṣaṃ darśayati vaināmeti । co avadhāraṇe । tathā ca chandogyaśrutyuktaḥ ākāśaḥ prasiddhaḥ sākṣisiddhaḥ avyākṛtākāśa evāṅgīkāryaḥ । kutaḥ? ākāśapadena vaināmeti nipātadvayadyotitaprasiddhimadarthasyopadeśāt uktatvādityarthaḥ । kecittu asattarkadīpāvalyāṃ prasiddho bhūtākāśa evāṅgīkāryaḥ'; iti vacanāt avakāśasyāpi nāmarūpavattvāditi candrikākṛdabhipretaṃ ṭīkāpāṭhamāśritya ākāśaśabdapravṛttinimittamavakāśatvaṃ bhūte niravadhikamiti sudhokteratrāvakāśaśabditaṃ bhūtameva pūrvapakṣaviṣayaityāhuḥ । śrutau vai nāmeti nipātadvayaṃ prasiddhau । anāma'; vācakaśabdaprapañcaḥ rūpapadena prākṛtarūpāntarbhāvitārthaprapañcamātramucyate । tathā ca ākāśo anāmarūpayoḥ'; śabdārthaprapañcayoḥ anirvahitā'; nirvoḍhā āśrayaḥ kartācetyarthaḥ । ate'; nirvāhyatayā prakṛte nāmarūpe aantarā'; bhedena । yaditi nāmarūpaprapañcādbhinnaṃ yadastīti yāvat । yadvā tacchabdena vācyaprapañcāntarbhūtaṃ nīlādirūpaṃ vācakaṃ nāma ca gṛhyate। tathā ca ate'; nāmarūpe aantarā'; vinā tadrahitamiti yāvat । sākalyena nāmavācyaṃ prākṛtarūparahitaṃ ca yadvartate tadbrahmetyarthaḥ । yadvā ate'; nāmirūpiṇām aantarā'; bhedena yadastītyarthaḥ । yathoktaṃ tattvapradīpe nāmi ca rūpi ca yannabhavati tadbrahmeti ।

ata ucyate 
sū oṃ ।
ākāśo'rthāntaratvādivyapadeśāt ।
।
ate yadantarā tadbrahma'; ityarthāntaratvādivyapadeśādākāśo harireva ।
siddhāntayatsūtramavatārya vyācaṣṭe ata iti । ityarthāntaratvādivyapadeśāditi । sūtre bhāṣye ca padārthatvabodhāyārthaśabdaḥ । śrutyanusārādantaraśabdaḥ । tābhyāmiti śeṣaḥ । tathā ca tābhyāṃ nāmarūpābhyāṃ anyaḥ arthaḥ arthāntaraṃ yadvā tābhyāṃ vilakṣaṇaḥ arthaḥ arthāntaraḥ tasya bhāvastattvam । nāmarūpaprapañcabhinnatvaṃ vā prākṛtanāmarūparāhityaṃ vā । nāmarūparāhityākhyārthāntaratvavyapadeśādityarthaḥ । ādipadena brahmatvaṃ gṛhyate । yadvā nirapekṣayoreva nāmarūparāhityayorākāśasya brahmatvasādhakatvāt arthāntarapadena rūparāhityaṃ ādipadena nāmarāhityaṃ ca gṛhyate। tathā ca evaṃrūpārthāntaratvādyukterityarthaḥ । aākāśaḥ'; chāndogye śruto ayamākāśastacchabdavācyaḥ । samanvayasūtrādanuvṛttasya tattvityasyārthamāha harireveti । anena ayamākāśo harireva । kutaḥ? asya arthāntaratvādivyapadeśāt ate yadantarā'; iti nāmarūparāhityākhyavilakṣaṇārthatvokteḥ, brahmatvokteśceti sūtrārtha ukto bhavati ।

aavarṇam'; ayato vāco nivartante'; ityādiśrutestasyaiva hi tallakṣaṇam ।
ākāśe śrutena nāmarūpatvādiliṅgena kuto viṣṇutvaniścaya ityatastasya tanniṣṭhatvāditibhāvena tatra pramāṇatayā ātharvaṇīṃ śrutimāha avarṇamiti । prākṛtaśuklādivarṇarahitaṃ tadbhinnaṃ vetyarthaḥ । yadvā avarṇaṃ na varṇyaṃ anāpivarṇātmakam'; ityarthaḥ ayataḥ'; iti śrutiḥ । ayato'; brahmaṇo avāco'; nāmāni anivartante'; ityanāmatvoktiparatayā vyākhyeyā । ādiśabdāt aaśabdamasparśamarūpam'; ityādiśrutirgṛhyate । ityādiśruterityasya tasya viṣṇoretadarūpatvādikaṃ lakṣaṇamasādhāraṇadharma iti jñāyate ityadhyāhāreṇānvayaḥ । hi yasmāttasmāt na liṅgasya vyadhikaraṇāsiddhiriti bhāvaḥ । tasyaivetyevakāreṇa vyabhicāraśaṅkāpi nirastā । yadyapi ayataḥ'; ityanāmatvaśrutireva prathamamudāhartavyā, ate yadantarā'; iti nāmarāhityasyaiva prathamamuktatvāt । na tu aavarṇam'; ityarūpaśrutiḥ । tathāpi vācakasya nāmno vācyāpekṣayāprādhānyāt vācyasyaiva pradhānatvādvācyaprapañcāntargatarūparāhityaśrutireva prathamamudāhṛtetyadoṣaḥ ।

anāmā so aprasiddhatvādarūpo bhūtavarjanāt ।।
। iti ākāśādhikaraṇam । ।
nanu harernāmarūparāhityaṃ nopapadyate, sarvaśabdavācyatvāt rukmavarṇādirūpavattvācca । anyathār ikṣateḥ rūpopanyāsāccetyuktavirodhāpātādityata āha anāmeti । asaḥ'; hariḥ aaprasiddhatvāt'; sākalyena svātmano anyena śabdādināpramitatvānnimittādanāmetyucyata ityarthaḥ । na caivamākāśaśabdavācyasya prasiddhibodhakanipātadvayavirodha iti vācyam । nipātabodhyaprasiddheḥ vidheyabhūtanirvoḍhṛtvānvayitvena pūrvapakṣirītyā uddeśyākāśānvayitvābhāvāt । nirvoḍhṛtvasya ca lokaprasiddhatvābhāve api aeko dādhāra'; ityādiśrutiprasiddhatvāt । tasya cāprasiddhatvādityanenāniṣiddhatvāt । abhūtavarjanāt'; bhautikadehaśūnyatvāttādṛśarūparāhityādvā arūpa ityarthaḥ । iti brāhme ityasyoktatvāt noktavirodha ityadhyāhṛtenānvayaḥ ।
। iti ākāśādhikaraṇam । ।

। suṣuptyadhikaraṇam ।
asaṅgatvaṃ paramātmana uktam । tacca asa yattatra kiñcitpaśyananvāgatastena bhavatyasaṅgo hyayaṃ puruṣaḥ'; iti svapnādidraṣṭuḥ pratīyate ।
atrādhikaraṇe svapnādidraṣṭṛtvaliṅgaṃ brahmaṇi samanvīyate । śrutyādisaṅgatiṃ viṣayādikaṃ ca sūcayati asaṅgatvamiti । akṣaranayodāhṛte aagandhamarasam'; iti vājasaneyavākye paramātmano asaṅgatvamuktamityarthaḥ ।
tataḥ kimityata āha tacceti । itīti evaṃrūpe vājasaneyavākya ityarthaḥ । anena svāpnādidraṣṭṛttvasya anyaniṣṭhatvākṣepamukhena pūrvoktāsaṅgatvasyāpyanyaniṣṭhatvākṣepāt, akṣaranayenāsya ākṣepikī saṅgatissūcitā। svapnādidraṣṭṛtvākhyo viṣayaśca sūcitaḥ ।

sa ca jīvaḥ prasiddheriti ।
tataḥ kimityataḥ sayuktikaṃ pūrvapakṣayati sa ceti । asaḥ'; svapnādidraṣṭā । kutaḥ taddraṣṭṛtvasya loke jīva eva prasiddhatvādityarthaḥ । siddhānte śrutau asaḥ'; iti tacchabdena asa vā eṣa etasmin samprasāde ratvā caritvā dṛṣṭvaiva puṇyaṃ ca pāpaṃ ca punaḥ pratinyāyaṃ prati yonyā dravati svapnāyaiva'; iti pūrvavākye prakṛtaḥ paramātmā parāmṛśyate । vaiśabdaḥ prasiddhau । samyakprasīdati jīvo asyāmiti samprasādaḥ suptiḥ । tathā ca sa paramātmā asamprasāde'; suptau aratvā'; ramaṇaṃ kṛtvā jīvagataṃ puṇyaṃ ca pāpaṃ ca dṛṣṭvaiva na tvanubhūya acaritvā'; sañcaritvā apratinyāyam'; avasthāntaraṃ pravartanīyamiti nyāyamanusṛtya yadvā tattatkarmanusṛtya apratiyoni'; pratidehaṃ sarvadeheṣu yadvā pratiyoni tattanmārgamanusṛtya apunaḥ'; asvāpnāyaiva'; jīvasya svapnaprāptaye eva aādravati'; kaṇṭhadeśamāgacchati । asaḥ'; paramātmā atatra'; svāpnāvasthāyāṃ yatkiñcidaniṣṭaṃ paśyati atena'; tatkṛtapāpaphalena duḥkhena aananvāgataḥ'; asaṃspṛṣṭo bhavati । tatra hetuḥ asaṅga iti । hi yasmādayaṃ puruṣaḥ aasaṅgaḥ'; tatkṛtapāpaphalasaṃsargaśūnyaḥ pramitaḥ, tasmādityarthaḥ । pūrvapakṣī tu śrautatacchabdena jīvaṃ gṛhītvā sarvaṃ vākyaṃ jīvaparatayā vyākhyāti ।

ato vakti 
sū oṃ ।
suṣuptyutkrāntyor bhedena ।
।
aprājñenātmanā sampariṣvakto na bāhyaṃ kiñcana veda nāntaram';
aprājñenātmanā anvārūḍha utsarjadyāti';
iti bhedavyapadeśānnajīvaḥ para evāsaṅgaḥ ।
siddhāntayatsūtramavatārya vyācaṣṭe ata iti । avakti'; samādhatte । svapnādidraṣṭṛtvaṃ tasyaivetyatrāpi sambadhyate । tena sūtre uddeśyavidheyapratipattyartham anuvṛttāvṛttasya tacchabdasya vipariṇāmassūcitaḥ । tacchabdena gṛhītasyāpi samanvetavyaliṅgasya spaṣṭapratipattyarthaṃ svaśabdena nirdeśaḥ । itiśabdānantaraṃ suṣuptīti sautrapadaṃ saṃyojyam । vyapadeśāditi buddhyā vivicya pūrvasmādanuṣaktaṃ padam । asaṅga ityapi hetusūcanāya sūtre adhyāhṛtaṃ padam । jīvaḥ para ityanena suṣuptyutkrāntipadaṃ tatprakaraṇalakṣakamapi jīvaparamātmaparamapītyuktaṃ bhavati । tathātve suṣuptiśabdaḥ kartari ktinnantaḥ । utkrāntiśabdaḥ dehādutkrāmayitṛparaḥ tathā cetthaṃ yojanā svapnādidraṣṭṛtvaṃ tasya paramātmana eva bhavet na jīvasya । kutaḥ? yato asāvasaṅgaḥ śrutaḥ । na ca svapnādidraṣṭuḥ asaṅgatvaśravaṇe api kuto ayaṃ viṣṇuriti vācyam । yato ayamasaṅgaḥ karmābaddhatvāt paraḥ paramātmaiva na jīvaḥ । tathā ca liṅgasya niravakāśatvāt nāprayojakatvaṃ śaṅkyamiti bhāvaḥ । na ca jīve apir iśvarabhedena asaṅgatvoktiḥ sambhavatīti vācyam । prājñenetyādisuṣuptyutkrāntiprakaraṇadvayagatavākyayorasaṅgātsvapnādidraṣṭurḥ iśvarājjīvasya bhedavyapadeśāditi। prājñeneti śrutyudāharaṇena sūtre suṣuptipadaṃ mokṣasyāpi grāhakaṃ, tenāyaṃ bhedo vyāvahārika iti śaṅkānirāso api bhavati। suṣuptyutkrāntipadena ca tatprakaraṇaṃ lakṣyata ityuktaṃ bhavati । utkrāntipadaṃ ca jīvasya dehādutkramaṇarūpamaraṇavāci । śrutau prājñaśabdaḥ svārthikāṇantaḥ । tathā ca aprājñena'; sarvajñena paramātmanā asampariṣvaktaḥ'; samāśliṣṭaḥ supto muktaśca dehādbāhyamāntaraṃ ca kiñcana viṣayādikaṃ na vedeti prathamavākyārthaḥ । dvitīyārthastu prāktanādhikaraṇe abhihitaḥ ।

svapnādidraṣṭṛtvaṃ ca sarvajñatvāttasyaiva yujyate ।
। iti suṣuptyadhikaraṇam । ।
nanu kathamaśarīrasya svāpnādidarśanaṃ yuktaṃ syādityata āha svapnādīti । caśabdaḥ samuccaye । apyarthe vā । ādipadena jīvagatāvasthā gṛhyate । tathā ca na kevalamasaṅgatvaṃ karmābaddhatvāt parasyaiva yujyate, kintu svāpnādidraṣṭṛtvaṃ ca atasyaiva'; paramātmana eva jīvādapi mukhyato yujyate । ataḥ tasyaiva tadvacanaṃ yujyate na jīvasya। kutaḥ? tasyaiva asarvajñatvāt'; satyāśeṣārthajñatvāt svapnapadārthānāṃ jīvagatāvasthāyāśca satyatāyā vakṣyamāṇatvāditi bhāvaḥ । na cāśarīratvaliṅgaṃ bādhakaṃ, yato atra tasyaiva ciccharīrakasyaiva svapnādidraṣṭṛtvamucyate । na ca adṛṣṭvaiva puṇyaṃ ca pāpaṃ ca'; ityādyayoga iti vācyam । yato atra ādipadagṛhītaṃ puṇyapāpādidraṣṭṛtvaṃ liṅgāntaraṃ ca tasyaiva yujyate ata iti yojanā । tatropapattistu bṛhadbhāṣyādavagantavyā । anena asuṣuptyutkrāntyoḥ'; aprājñena'; iti suṣuptyutkrāntiprakaraṇayoḥ suṣuptyutkrāntyoḥ suṣuptiyutatvāt suṣuptirjīvaḥ, utkrāmayitṛtvāt utkrāntirīśvaraḥ, tathā ca jīveśvarayoḥ abhedena'; bhinnatvenaiva avyapadeśāt'; uktatvāt na tayorabhedaḥ । ato neśvarābhedenāpi jīve asaṅgatvoktiryujyate । kintu tattu tasyaivar iśvarasyaiva yujyate । ata eva svapnādidraṣṭṛtvaṃ ca tasyaiva vaktuṃ yujyate na jīvasyeti sūtrārthaḥ ukto bhavati ।
। iti suṣuptyadhikaraṇam । ।

। brāhmaṇādhikaraṇam ।
aeṣa nityo mahimā brāhmaṇasya'; iti
brāhmaṇasyāpi nityamahimā pratīyate । sa ca brāhmaṇaḥ
asa vā eṣa mahānaja ātmā'; ityajaśabdādviriñca iti prāptam । devānāṃ ca vidyākarmaṇoḥ padaprāptiḥ sūcitā taduparyapīti ।
atrādhikaraṇe brāhmaṇanāma samanvīyate। śrutyādisaṅgatiṃ viṣayādikaṃ ca sūcayati eṣa iti । itīti। vājasaneyakodāhṛtaṛṅmantra ityarthaḥ । na kevalaṃ viṣṇoḥ api tu kasyacit brāhmaṇasyāpītyaperarthaḥ । idaṃ ca yo janmādyadhikaraṇeṣu viṣṇorananyāpekṣayā jagatsraṣṭṛtvoktyā abhisaṃhito nityamahimā saḥ aeṣaḥ'; iti vākye brāhmaṇasyāpi pratīyata iti yattacchabdādhyāhāreṇa yojyam । anena pūrvābhisaṃhitanityamahimatvasya viṣṇoranyasyāpyākṣepāt janmādyadhikaraṇaiḥ phalamukhena asyākṣepikī saṅgatiruktā bhavati । tathā brāhmaṇākhyaviṣayo api sūcitaḥ । yadvā devānāmiti vākyaṃ devatādhikaraṇapratipādyānuvādaparatvenāpi vyākhyāya tenāsyākṣepikī saṅgatiruktā draṣṭavyā । tathā hi atadupari'; iti sūtreṇa devānāṃ viriñcādyamarāṇāṃ vidyākarmaṇossakāśāt sādhyā yā nityapadaprāptiruktā, sā na yuktā । kutaḥ? yataḥ aeṣaḥ'; iti vākye brāhmaṇapadoditasya viriñcasya nityamahimā apratīyate'; pratipādyata iti vākyayojanā । śrutau brahmaṇā vedenāṇyate avagamyate iti vyutpattiḥ । dīrghavyatyāso viṣṇorvedagamyatve jīvādādhikyajñāpakaḥ । tathā ca brāhmaṇasya viṣṇoreṣaḥ pūrvoktamahimā nityaḥ । kuto? yato ayaṃ ana karmaṇā vardhate no kanīyān'; śubhakarmaṇā tatphalena sukhena na vardhate । pāpakarmaṇā tatphalena duḥkhena na hrasate iti śrutyarthaḥ । sayuktikaṃ pūrvapakṣayati sa iti । vājasaneyaśruta ityarthaḥ । caśabdo avadhāraṇe । viriñca eveti sambadhyate । ityajaśabdāditi । ityevaṃ rūpeṣu pūrvottaravākyeṣu śrutājaśabdādityarthaḥ । asa eṣaḥ'; paramātmā amahān'; aparimitaḥ aajo'; janmarahitaśceti śrutyarthaḥ । pūrvapakṣī tu brāhmaṇājaśabdavācyaṃ viriñciṃ manyate । nanu kathaṃ brāhmaṇo viriñco bhavet । taduparīti sūtre devānāṃ vidyākarmabhyāṃ padaprāpteḥ samarthitatvena brāhmaṇe śrutanityamahimatvasya viriñce asambhavāt । sādipadasyānityatvaniyamāt ityata āha devānāṃ ceti । itītyanantaraṃ sūtra iti śeṣaḥ । tathā ca taduparīti sūtre viriñcetaradevānāmeva vidyākarmaṇoḥ sakāśāt padaprāptiḥ asūcitā'; samarthitā । na tu viriñcasyāpi । tasyeśvararūpatvena devakoṭyapraviṣṭatvādato viriñcasya nityamahimattvaṃ yuktameveti yojanā ।

ato bravīti 
sū oṃ ।
patyādiśabdebhyaḥ ।
।
asarvasyādhipatiḥ sarvasyeśānaḥ sa vā eṣa neti neti'; ityādiśabdebhyo nityamahimā viṣṇureva ।
siddhāntayatsūtramavatārayati ata iti । vājasaneyake sarvavaśitvavāciśabdasyaivāditvātsūtrasya tadvisaṃvādamāśaṅkya tatparihārāya sūtrānukūlatayā sadṛśaśākhāntaragatavākyodāharaṇapūrvakaṃ sūtraṃ vyācaṣṭe sarvasyeti । asarvasya'; brahmarudrādeḥ sakāśāt guṇairadhikaścāsau sarvasya patiḥ pālakaśceti sarvādhipatiḥ । asarvasya'; jagatarḥ aiśānāṃ'; brahmādīnāṃ anaḥ preraka iti sarvasyeśāna iti śrutyantarārthaḥ । sarvavaśiśabdārthastu sarvamasya vaśe yasmāddhariḥ sarvavaśī tata iti bṛhadbhāṣyādavagantavyaḥ । asa vā eṣaḥ'; iti vājasaneyaśrutiḥ । asaḥ'; prāṇaśabdoktaḥ aeṣaḥ'; samānaśabdābhidheyaḥ aātmā'; paramātmā aiti na'; dṛṣṭavanna aiti na'; śrutavanna, kintu dṛṣṭaśrutavilakṣaṇa ityarthaḥ । vaiśabdaḥ prasiddhau । kuta ityataḥ aātmāgṛhyo na hi gṛhyate aśīryo na hi śīryate asaṅgo na hi sajjate asito na vyathate na riṣyatisa eṣa ātmājaro amaro amṛto abhayaḥ'; iti vākyaśeṣaḥ pravṛttaḥ । atrāgṛhya ityādirātmana iti netyuktārthe sākalyena agrāhyatvādirūpahetusamarpakaḥ । na hītyādistu tatra pramāṇābhāvāditi hetusūcakaḥ । yadyapi bṛhadbhāṣye aitina'; ramāvanna aitina'; brahmādivanna, baddhavanna, muktavannetyanyathā vyākhyātam । tathāpyatra asa yo ato aśrutaḥ'; iti samākhyāśrutyanusārādevaṃ vyākhyātamityadoṣaḥ । ityādau śrutāḥ ye sarvādhipatyādivācakāḥ śabdāḥ tebhya ityarthaḥ । ādipadātsarvavaśitvādivāciśabdasaṅgrahaḥ । anena sautrādiśabdo na kevalaṃ śākhāntaroktasarveśānādiśabdagrāhakaḥ, kintu vājasaneyoktasarvavilakṣamatvasarvavaśitvādiśabdagrāhako apīti uktaṃ bhavati । evaṃ hetuṃ vyākhyāya sūtre samanvayasūtrāt tattvityanuvartya vipariṇamyamānena tadityanenānvayayogyamuddeśyasamarpakaṃ nityamahimeti padaṃ cādhyāhṛtyāhatya niṣkṛṣṭāṃ pratijñāṃ darśayati nityamahimeti । idaṃ ca phalakathanarūpam । śabdebhya iti hetvanvayayogyaṃ sādhyaṃ tu brāhmaṇa ityadhyāhṛtaṃ draṣṭavyam । anena ayaṃ brāhmaṇaḥ tattu viṣṇureva, na viriñcaḥ । kutaḥ? apatyādiśabdebhyaḥ'; sarvādhipatyādivācisarvādhipatyādiśabdebhyo atra śrutebhyaḥ । tathā ca nityamahimāpi sa eveti sūtrārtha ukto bhavati ।

autāmṛtatvasyeśānaḥ । yadannenātirohati'; 
nanu sarvādhipatyādivāciśabdasadbhāve api kuto brāhmaṇasya viṣṇutvaniścaya ityaprayojakatavaśaṅkāvāraṇāya tatra sarvādhipitvasya viṣṇvekaniṣṭhatve tāvacchrutimāha uteti । idaṃ ca apuruṣa evedaṃ sarvam'; । ayadbhūtaṃ yacca bhavyam'; iti pūrvavākyena saha vyākhyeyam । tatprakārastu ayadbhūtam'; atītaṃ abhavyaṃ'; bhaviṣyat vartamānaṃ ca tatsarvaṃ apuruṣa eva'; paramapuruṣādhīnameva । kutaḥ? yato yasmāt na kevalamamuktasarvādhipatiḥ puruṣaḥ, kintu aamṛtatvasyota'; muktasamudāyasyāpir aiśānaḥ'; adhipatiḥ । avicitrā hi taddhitagatiḥ'; iti vacanātsamudāyārthe tvapratyayaḥ । tattvapradīpe tu bhāvabhavitrorabhedavyapadeśāt bhāve tvapratyayaḥ । aamṛtatvasya'; mokṣasyar iśāna iti ceti arthāntaraṃ coktam । atra hetumāha yaditi । tṛtīyā dvitīyārthe । tathā ca ayat'; yasmāt aannena'; annaṃ martyaṃ saṃsārisamūham aatirohati'; atiśete, tasmādityarthaḥ । muktāvanadhīnatve sarvajñasya buddhimataḥ svādhīnasaṃsāribhyo mokṣapradānāyogāditi bhāvaḥ ।

asaptārdhagarbhā bhunasya reto viṣṇostiṣṭhanti pradiśā vidharmaṇi';
asa yo ato aśrutaḥ'; ityādiśrutibhyastasyaiva hi te śabdāḥ ।
। iti brāhmaṇādhikaraṇam । ।
iti śrīmadānandatīrthabhagavatpādācāryaviracite
brahmasūtrabhāṣye prathamādhyāyasya
tṛtīyaḥ pādaḥ ।
idānīṃ sarvaśabdasambandhikeśānapadoktasarvaprerakatve śrutimāha sapteti । akṣaranaye vyākhyāteyaṃ śrutiḥ । neti netītyuktadṛṣṭaśrutasarvavilakṣaṇatve api śrutimudāharati sa iti । iyamapi sarvatrādhikaraṇe vyākhyātā । ityādītyādipadena sarvavaśitvādāvapyevameva śrutyantarāmyudāhartavyānīti sūcayati । atasyaiva'; viṣṇoreva nānyasyetyevārthaḥ । ahi'; yasmātte sarvādhipatyādiśabdāḥ ityavagatāḥ tasmāt nāprayojakatvaṃ śaṅkyamiti vākyaśeṣaḥ ।
। iti brāhmaṇādhikaraṇam । ।
iti śrīmatparamahaṃsaparivrājakācāryāṇāṃ sarvatantrasvatantrāṇāṃ
śrīmadraghunāthatīrthapūjyapādānāṃ śiṣyeṇa śrīmajjagannāthayatinā kṛtāyāṃ
śrīmadbrahmasūtrabhāṣyadīpikāyāṃ
prathamādhyāyasya tṛtīyaḥ pādaḥ