Dharmaskandha

saṃmohaḥ pramoho mohaṃ mohajam iyam ucyate avidyā । avidyāpratyayāḥ saṃskārāḥ katame । evam uktaṃ bhagavatā ।

avidyā bhikṣavo hetuḥ saṃrāgāya hetuḥ saṃdveṣāya hetuḥ saṃmohāya । iti yā sā saṃrāgatā saṃmohatā iyam ucyate avidyāpratyayāḥ saṃskārāḥ ।

api khalv evam uktaṃ bhagavatā ।

avidyā bhikṣavaḥ pūrvaṃgamaṃ pūrvanimittam anekavidhānāṃ pāpakānām akuśalānāṃ dharmāṇāṃ samutpattaye anūtpātiko bhavati yad uta āḥrīkyaṃ cānapatrāpyaṃ ca । ahrīmān bhikṣavo bhikṣur anapatrāpī mithyādṛṣṭiko bhavati । tatra bhikṣavo mithyā mithyādṛṣṭyā mithyāsaṃkalpo bhavati ।
mithyāsaṃkalpān mithyāvācaṃ bhāṣati । mithyāvāco mithyākarmāntaḥ prabhavati । mithyākarmāntān mithyājīvaḥ prabhavati । mithyājīvān mithyāvyāyāmaḥ prabhavati । mithyāvyāyāmān mithyāsmṛtiḥ prabhavati । mithyāsmṛter mithyāsamādhiḥ prabhavati । iti yā sā mithyādṛṣṭir mithyāsaṃkalpo mithyāvāṅ mithyākarmānto mithyājīvo mithyāvyāyāmo mithyāsmṛtiḥ mithyāsamādhir ima ucyante avidyāpratyayāḥ saṃskārāḥ ।
api khalv evaṃ uktaṃ bhagavatā ।

ye ke cid bhikṣavo anekavidhāḥ pāpakā akuśalā dharmāḥ saṃbhavanti sarve te avidyāmūlakā avidyāsamudayā avidyājātīyā avidyāprabhavā । avidāgato hi bhikṣavaḥ ajānan kuśalākuśalān dharmān yathābhūtaṃ na prajānāti sāvadyānavadyān sevitavyāsevitavyān hīnapraṇītān kṛṣṇaśuklān sapratibhāgapratītyasamutpannān dharmān yathābhūtaṃ na prajānāti । sa evaṃ kuśalākuśalān dharmān yathābhūtam aprajānan sāvadyānavadyān sevitavyāsevitavyān hīnapraṇītakṛṣṇaśuklasapratibhāgapratītyasamutpannān dharmān yathābhūtam aprajānan mithyādṛṣṭiko bhavati । tatra bhikṣavo mithyādṛṣṭyā mithyāsaṃkalpaḥ prabhavati vistareṇa yathā pūrvoktaṃ । ima ucyante avidyāpratyayāḥ saṃskārāḥ ।

api khalv evam uktaṃ bhagavatā kuṃbhopame vyākaraṇe ।

puṇyān api saṃskārān abhisaṃskaroti avidyāpratyayān । apuṇyān apy āniṃjyān api saṃskārān abhisaṃskaroti । avidyāpratyayāḥ puṇyasaṃskārāḥ katame । āha kuśalaṃ kāyakarma vākkarma kuśalāś cittacaitasikā dharmāḥ kuśalāś cittaviprayuktāḥ saṃskārāḥ । yad api tat kuśalasya kāyakarmavākkarmaṇaḥ kuśalānāṃ cittacaitasikānāṃ kuśalānāṃ cittaviprayuktānāṃ saṃskārāṇāṃ dīrgharātraṃ iṣṭaṃ kāntaṃ priyaṃ manāpaṃ vipākaṃ pratisaṃvedayate tad idam ucyate puṇyam iti vā puṇyaphalam iti vā puṇyaphalavipākam iti vā ।

apuṇyāḥ saṃskārāḥ katame । āhākuśalaṃ kāyakarmavākkarma akuśalāś cittacaitasikā dharmāḥ akuśalāś cittaviprayuktāḥ saṃskārā । yad api tad akuśalasya kāyakarmavākkarmaṇaḥ akuśalānāṃ cittacaitasikānāṃ dharmāṇām akuśalānāṃ cittaviprayuktānāṃ saṃskārāṇāṃ dīrgharātram aniṣṭam akāntam apriyam amanāpaṃ pratisaṃvedayate tad ucyate apuṇyam iti vā apuṇyaphalam iti vā apuṇyaphalavipākam iti vā । ima ucyante apuṇyāḥ saṃskārāḥ ।

āniṃjyāḥ saṃskārāḥ katame । catvāry ārūpyāṇy āniṃjyam ity ucyate ।।

katham apuṇyān saṃskārān abhisaṃskurute avidyāpratyayān । yathā khalv ihaikatyo rāgaparyavasthito dveṣapāryavasthito mohaparyavasthitaḥ kāyena duścaritaṃ carati vācā manasā duścaritaṃ carati । itīme te akuśalāḥ kāyasaṃskārā vāksaṃskārā manaḥsaṃskārā । ima ucyante apuṇyāḥ saṃskārā । yad api taddhetos tatpratyayaṃ kāyasya bhedān narakeṣūpapadyante । tatra ca saṃskārān abhinirvartayante । evam apuṇyān saṃskārān abhisaṃskaroti avidyāpratyayān ।

yathā narakeṣv evaṃ tiryakpreteṣu ।

kathaṃ puṇyān saṃskārān abhisaṃskaroti avidyāpratyayān । yathā khalv ihaikatyo manuṣyasukhakeṣv avekṣāvān bhavati pratibaddhacittas । aho batāhaṃ manuṣyasukhakānāṃ sabhāgatāyām upapadyeyam iti । sa taṃ prārthayamānas taddhetukaṃ saṃvartanīyaṃ kāyena sucaritaṃ carati vācā manasā sucaritaṃ carati । iti ye te kuśalāḥ kāyasaṃskārā vā vāksaṃskārā vā manaḥsaṃskārā vā ima ucyante puṇyāḥ saṃskārāḥ । yad api taddhetu tatpratyayaṃ kāyasya bhedān manuṣyasukhakānāṃ sabhāgatāyām upapadyate । tatra ca saṃskārān abhinirvartayaty । evaṃ puṇyān saṃskārān abhisaṃskaroti avidyāpratyayān । na haivāvekṣāvān bhavati pratibaddhacittaḥ । api tv avidyāyāṃ satyām avidyāsaṃcetanāhetoḥ kāyena sucaritaṃ carati vācā manasā sucaritaṃ carati । iti ye te kuśalāḥ kāyasaṃskārā vistareṇa yāvan manuṣyasukhakānāṃ sabhāgatāyām upapadyate । tatra ca saṃskārān abhisaṃvartayaty । evaṃ puṇyān saṃskārān abhisaṃskurute avidyāpratyayān ।

yathā manuṣyasukhakānām evaṃ cāturmahārājakāyikānāṃ trayastriṃśānāṃ yāmānāṃ tuṣitānāṃ nirmāṇaratīnāṃ paranirmitavaśavartināṃ ।

yathā khalv ihaiko brahmakāyikānāṃ devānām avekṣāvān bhavati pratibaddhacittaḥ । aho batāhaṃ brahmakāyikānāṃ devānāṃ sabhāgatāyām upapadyeyaṃ । sa taṃ prārthayamānaḥ taddhetos tatsaṃvartanīyaṃ viviktaṃ kāmair viviktaṃ pāpakair akuśalair dharmaiḥ savitarkaṃ savicāraṃ vivekajaṃ prītisukhaṃ prathamaṃ dhyānam upasaṃpadya viharati । tathā samāpannasya yat kāyasaṃvaro vāksaṃvaraḥ ājīvapariśuddhiḥ ima ucyante puṇyāḥ saṃskārāḥ । yad api taddhetos tatpratyayaṃ kāyasya bhedād braḥmakāyikānāṃ devānāṃ sabhāgatāyām upapadyate । tatra ca saṃskārān abhinirvartayati । evaṃ puṇyān saṃskārān abhinirvartayaty avidyāpratyayān । na haivāvekṣāvān bhavati pratibaddhacittaḥ । api tv avidyāyāṃ satyām avidyāsaṃcetanāhetor viviktaṃ kāmair yāvat prathamaṃ dhyānam upasaṃpadya viharati । tathā samāpannasya yaḥ kāyasaṃvaro vāksaṃvaraḥ । tatra ca saṃskārān abhinirvartayati । evam puṇyān saṃskārān abhinirvartayaty avidyāpratyayān।

yathā brahmakāyikānām evaṃ brahmapurohitānāṃ mahābraḥmāṇāṃ parīttābhānāṃ apramāṇābhānām ābhāsvarāṇāṃ parīttaśubhānām apramāṇaśubhānāṃ śubhakṛtsnānām anabhrakāṇāṃ puṇyaprasavānāṃ bṛhatphalānāṃ । eṣu sarveṣu yathāyogyāni dhyānāni vaktavyāni ।

yathā khalv ihaikatyaḥ asaṃjñisatvānāṃ devānām avekṣāvān bhavati pratibaddhacittaḥ । aho batāhaṃ asaṃjñisattvānāṃ devānāṃ sabhāgatāyām upapadyeyaṃ । sa taṃ prārthayamānas taddhetos tatsaṃvartanīyaṃ saṃjñām audārikato duḥkhilataḥ sthūlabhittikato manasikaroti āsaṃjñikaṃ ca śāntataḥ praṇītato niḥsaraṇataḥ । tasya saṃjñām audārikato duḥkhilataḥ sthūlabhittikato manasikurvataḥ āsaṃjñikaṃ ca śāntataḥ praṇītato niḥsaraṇataḥ saṃjñā antarāyaty āsaṃjñikaṃ ca saṃsthihati । yatrāsya saṃjñā antarāyaty āsaṃjñikaṃ saṃsthihaty etāvad asaṃjñisamāpattiṃ samāpanna iti vaktavyaṃ । tathā samāpannasya yaḥ kāyasaṃvaro vāksaṃvaraḥ ājīvaviśuddhir ima ucyante puṇyāḥ saṃskārāḥ । yad api taddhetos tatpratyayaṃ kāyasya bhedād asaṃjñisattvānāṃ sabhāgatāyām upapadyate । tatra ca saṃskārān abhisaṃnirvartayaty avidyāpratyayān । na haivāvekṣāvān bhavati pratibaddhacitto । api tv avidyāyāṃ satyāṃ avidyābhisaṃcetanāhetoḥ saṃjñām audārikato duḥkhilataḥ sthūlabhittikato manasikurute āsaṃjñikaṃ ca śāntataḥ praṇītato niḥsaraṇataḥ । tasya vistareṇa yāvad āsaṃjñikaṃ saṃsthihaty etāvat asaṃjñisamāpattiṃ samāpanna iti vaktavyaṃ । tathā samāpannasya yaḥ kāyasaṃvaro । tatra ca saṃskārān abhinirvartayaty । evaṃ puṇyān saṃskārān abhisaṃskaroty avidyāpratyayān ।

katham āniṃjyān saṃskārān abhisaṃskaroty avidyāpratyayān । yathā khalv ihaikatyaḥ ākāśānantyāyatanānāṃ devānām avekṣāvān bhavati pratibaddhacittaḥ । aho batāhaṃ ākāśānantyāyatanānāṃ devānāṃ sabhāgatāyām upapadyeyaṃ । sa taṃ prārthayamānaḥ taddhetos tatsaṃvartanīyaṃ sarvaśo rūpasaṃjnānām atikramāt pratighasaṃjñānāṃ astaṃgamān nānātvasaṃjñānām amanasikārād anantam ākāśam ity ākāśānantyāyatanam upasaṃpadya viharati । tathā samāpannasya yā cetanā cetitaṃ cetanāmitaṃ cetayitatvaṃ cetanāgataṃ cittābhisaṃskāro manaskarma ima ucyante āniṃjyāḥ saṃskārāḥ । yad api taddhetos tatpratyayaṃ kāyasya bhedād ākāśānantyāyatanānāṃ devānāṃ sabhāgatāyām upapadyate tatra ca saṃskārān abhinirvartayaty । evam āniṃjyān saṃskārān abhinirvartayaty avidyāpratyayān । na haivāvekṣāvān bhavati pratibaddhacittaḥ । api tv avidyāyāṃ satyāṃ avidyābhisaṃcetanāhetoḥ sarvaśo rūpasaṃjñānāṃ samatikramād vistareṇa yāvad ākāśānantyāyatanam upasaṃpadya viharati । tathā samāpannasya yā cetanā vistareṇa ima ucyante āniṃjyāḥ saṃskārā । yad api taddhetos tatpratyayaṃ kāyasya bhedād ākāśānantyāyatanānāṃ devānāṃ sabhāgatāyām upapadyate । tatra ca saṃskārān abhinirvartayaty । evaṃ āniṃjyān saṃskārān abhinirvartayaty avidyāpratyayān ।

yathākāśānantyāyatanānām evaṃ vijñānānantyāyatanānām ākiṃcanyāyatanānāṃ naivasaṃjñānāsaṃjñāyatanānām eteṣāṃ pratyekapratyekasaḥ ārūpyā vaktavyā । iti ye te saṃskārā avidyām āgamyāvidyāṃ niśrityāvidyāṃ pratiṣṭhāya utpadyanti samutpadyante jāyanti saṃjāyanti samudāgacchanti prādurbhavanti ima ucyante avidyāpratyayās saṃskārāḥ ।।

uddānaṃ ।

hetuḥ pūrvaṃgamaṃ balaṃ saṃskārāḥ kumbhena ।।

uddānaṃ । lobhaḥ alobhaḥ atha cakṣuḥ saṃskṛtaṃ kumbhopamena । dvitīyaṃ catuṣkaṃ ।।

saṃskārapratyayaṃ vijñānaṃ katamad । yatha tāval lobhasahajāṃ vedanāṃ pratītya lobhasahajasya vijñānasyābhinirvṛttir bhavati prādurbhāvaś ca dveṣasahajāṃ mohasahajāṃ vedanāṃ pratītya mohasahajasya vijñānasyābhinirvṛttir bhavati prādurbhāvaḥ । tad ucyate saṃskārapratyayaṃ vijñānaṃ । api khalu cakṣuḥ pratītya rūpāṇi cotpadyate cakṣurvijñānaṃ । tatra cakṣuḥsaṃskṛtaṃ rūpāṇi ca bāhyaṃ pratyayaṃ cakṣurvijñānasya tad ucyate saṃskārapratyayaṃ vijnānaṃ । śrotraghrāṇajihvākāyamanaḥ pratītya dharmāṃś cotpadyate manovijñānaṃ । tatra manaḥsaṃskṛtaṃ dharmāś ca bāhyaṃ pratyayaṃ manovijñānasya tad ucyate saṃskārapratyayaṃ vijñānaṃ । api khalv evam uktaṃ bhagavatā kumbhopamesmin vyākaraṇe ।

tasya puṇyān saṃskārān abhisaṃskṛtya puṇyopagaṃ bhavati vijñānaṃ । apuṇyān āniṃjyān saṃskārān abhisaṃskṛtyāniṃjyopagaṃ bhavati vijñānaṃ ।

katham apuṇyaṃ । yathā khalv ihaikatyo rāgaparyavasthito dveṣaparyavasthito mohaparyavasthitaḥ kāyena duścaritaṃ carati vācā manasā duścaritaṃ carati । iti ye te akuśalāḥ kāyasaṃskārā vāksaṃskārā manaḥsaṃskārā ima ucyante apuṇyāḥ saṃskārāḥ । yad api taddhetos tatpratyayaṃ kāyasya bhedān narakeṣūpapadyate । tatra ca vijñānam abhinirvartayati । evam apuṇyān saṃskārān abhisaṃskṛtyāpuṇyopagaṃ vijñānaṃ bhavati ।

yathā narakeṣu tiryakpreteṣu ।

kathaṃ puṇyān abhisaṃskārān abhisaṃskṛtya puṇyopagaṃ bhavati vijñānaṃ । yathā khalv ihaikatyo manuṣyasukhakeṣv avekṣāvān bhavati pratibaddhacittaḥ । tatra ca vijñānam abhinirvartayati । evaṃ puṇyān saṃskārān abhisaṃskṛtya puṇyopagaṃ bhavati vijñānaṃ ।

yathā manuṣyasukhakānām evaṃ yāvat paranirmitavaśavartināṃ brahmakāyikānāṃ viviktaṃ kāmair viviktaṃ tatra ca vijñānam abhinirvartayati । 

yāvad bṛhatphalānāṃ sarveṣu pratipratidhyānāni vaktavyāni ।

katham āniṃjyān saṃskārān abhisaṃskṛtyāniṃjyopagaṃ bhavati vijñānaṃ । yathā khalv ihaikatya ākāśānantyāyatanānāṃ devānām avekṣāvān bhavati pratibaddhacitto vistareṇa tatra ca vijñānam abhinirvartayati । evaṃ yāvan naivasaṃjñānāsaṃjñāyatanānām iti yāvad vijñānaṃ saṃskārān āgamya vistaraḥ ।।

lobhasahajaṃ vijñānam alobhasahajaṃ tathā nādikaphalgunavādaṃ svātir ānanda eva ca ।।

vijñānapratyayaṃ nāmarūpaṃ katarad । yathā tāval lobhasahajaṃ vijñānaṃ pratītya lobhasahajasya kāyakarmavākkarmaṇo abhinirvṛttir bhavati prādurbhāvaś ca lobhasahajā vividhā utpadyante rūpi vikṛtaṃ । ya idaṃ rūpasya tajjā vedanā saṃjñā saṃskārā vijñānam idaṃ nāmasya vijñānapratyayaṃ nāmarūpasya । tad ucyate vijñānapratyayaṃ nāmarūpaṃ ।

evaṃ lobhasahajaṃ mohasahajaṃ viparyayeṇa śuklapakṣeṣv alobhasahajam amohasahajaṃ vaktavyaṃ ।

api khalv evam uktaṃ bhagavatā nādikāvavādavyākaraṇe ।

priyāṇāṃ nādika jñātīnāṃ vipariṇāmānyathībhāvād utpadyante śokāḥ paridevā duḥkhadaurmanasyopāyāsāḥ ।

ity etac chokasahajaṃ vijñānaṃ pratītya śokasahajasya kāyavākkarmaṇo abhinirvṛttir bhavati prādurbhāvaḥ । yad idaṃ rūpasya tajjā vedanā saṃjñā saṃskārā vijñānaṃ । idaṃ nāmasya vijñānaṃ vijñānasya pratyayaṃ nāmarūpasya । tad ucyate vijñānapratyayaṃ nāmarūpaṃ ।

api khalv evam uktaṃ bhagavatā phalgunāvavāde vyākaraṇe ।
vijnānaṃ phalguna āhāraṃ yāvad evāyatyāṃ punarbhavasyābhinirvṛttaye prādurbhāvāya ।
tat katarad vijñānaṃ । yat tad gandharvasya caramaṃ cittaṃ manovijñānaṃ ācitam upacitaṃ pratiṣṭhitam aprahatam aparijñātaṃ anirodhitam aśāntīkṛtaṃ । yasya vijñānasya samanantaraṃ mātuḥ kukṣau kalalātmabhāvo abhisaṃmūrcchati । kalalam ātmabhāvaṃ abhisaṃmūrcchatīti । idaṃ rūpasya tajjā vedanā saṃjñā saṃskārās tajjaṃ vijñānam idaṃ nāmasya vijñānapratyayaṃ nāmarūpasya । tad ucyate vijñānapratyayaṃ nāmarūpaṃ ।

asti khalv evam uktaṃ bhagavatā svātiṃ bhikṣuṃ kaivartapūrviṇam ārabhya ।

trayāṇāṃ bhikṣavaḥ sannipātān mātuḥ kukṣau garbhasyāvakrāntir bhavati । katameṣāṃ trayāṇāṃ । iha bhikṣavo mātāpitarau raktau bhavataḥ sannipatitau mātā ca kalyā bhavati ṛtumatī gandharvaś ca pratyupasthito bhavati । imeṣāṃ bhikṣavas trayāṇāṃ sannipātān mātuḥ kukṣau garbhasyāvakrāntir bhavati ।

iti yat tad garbhasya caramaṃ cittaṃ manovijñānaṃ vistareṇa yāvad vijñānapratyayayaṃ nāmarūpasya । tad ucyate vijñānapratyayaṃ nāmarūpaṃ ।

asti khalv evam uktaṃ bhagavatā mahānidānaparyāye vyākaraṇe āyuṣmate ānandāya ।

asti pratyayam ānanda nāmarūpaṃ । pṛṣṭe sati astīty asya vacanīyaṃ । kiṃpratyayaṃ ānanda nāmarūpaṃ । vijñānapratyayam iti syād vacanīyaṃ ।

vijñānapratyayaṃ ānanda nāmarūpaṃ । iti mayā yad uktam idaṃ me tat pratyuktaṃ । vijñānaṃ ced ānanda mātuḥ kukṣau nāvakramiṣyad api nu nāmarūpaṃ kalalatvaṃ hi saṃmurcchiṣyat । vijñānaṃ ced ānanda mātuḥ kukṣau nāvakramitvā punar na vyutkramiṣyat api nu nāmarūpaṃ imaṃ dhātum āgamiṣyan । vijñānaṃ ced ānandādāv eva daḥram asya taruṇasya kumārakasya ucchidyeta vinaśyeta na bhaveta api nu nāmarūpaṃ virūḍhiṃ vaipulyatām āpadyeta । sarvaśo vā punaḥ sarvaśa ānanda vijñāne asati na nāmarūpaṃ prajñāyeta । tasmād dhi ānanda etan nidānam eṣa hetuḥ eṣa pratyayo nāmarūpasya yad uta vijñānaṃ । vijñānapratyayam ānanda nāmarūpam । iti mayā yad uktam idaṃ me tat pratyuktaṃ ।।

uddānaṃ ।।

dvayapratyayāt vijñānaṃ phalgunaḥ svātir eva ca rāgajaṃ dveṣamohaś ca ānando bhavati 

nāmarūpapratyayaṃ vijñānaṃ katarad । cakṣuḥ pratītya rūpāṇi cotpadyate cakṣurvijñānaṃ । tatra yac cakṣur yāni ca rūpāṇi idaṃ rūpasya tajjā vedanā saṃjñā saṃskārā vijñānaṃ । idaṃ nāmarūpasya manasikāraṃ nāmapratyayasya manovijñānasya । tad ucyate nāmarūpapratyayaṃ manovijñānaṃ ।

evaṃ śrotraṃ ghrāṇaṃ jihvāṃ kāyaṃ ।

manaḥ pratītya dharmāṃś cotpadyate manovijñānaṃ । tatra ye rūpiṇo manovijñeyā dharmā idaṃ rūpasya tajjā vedanā saṃjñā saṃskārāḥ tajjaṃ vijñānaṃ । idaṃ nāmarūpasya tajjaṃ manasikāraṃ nāmapratyayasya manovijñānasya । tad ucyate nāmarūpapratyayaṃ manovijñānam । api khalv evam uktaṃ bhagavatā phalgunāvavāde vyākaraṇe । vijñānaṃ phalgunāhāraṃ yāvad evāyatyāṃ punarbhavasyābhinirvṛttaye prādurbhāvāya ।

tat katarad vijñānaṃ । yat tad gandharvasya caramaṃ cittaṃ vistareṇa yāvad yasya gandharvasya samanantaraṃ mātuḥ kukṣau kalalam ātmabhāvaṃ saṃmūrcchati । kalalam ātmabhāvaṃ saṃmūrcchatīti । idaṃ rūpasya tajjā vedanā saṃjñā saṃskārās tajjaṃ vijñānaṃ idaṃ nāmasya । ity etad ayoniśomanasikārasahajaṃ nāmarūpaṃ pratītya mātuḥ kukṣau vijñānasyābhinirvṛttir bhavati prādurbhāvas । tad ucyate nāmarūpapratyayaṃ vijñānaṃ ।

api khalv evam uktaṃ bhagavatā svātiṃ bhikṣuṃ kaivartapūrviṇam ārabhya ।

trayāṇāṃ bhikṣavaḥ sannipātān mātuḥ kukṣau garbhasyāvakrāntir bhavati । ity evam ayoniśomanasikāreṇa sahajaṃ nāmarūpaṃ pratītya mātuḥ kukṣau vijñānasyāvakrāntir bhavati prādurbhāvas । tad ucyate nāmarūpapratyayaṃ vinjñānaṃ ।

api khalv evam uktaṃ bhagavatā mahānidānaparyāye ।

vistareṇa yāvad । vijñānaṃ ced ānanda nāmarūpapratiṣṭhāṃ na labheta tathāpratiṣṭhite vijñāne anatirūḍhe bhavasamudayasamutthāpakaṃ jātijarāmaraṇam abhinirvarteta । no bhadanta । sarvaśo vā punar ānanda nāmarūpe asati api nu vijñānaṃ prajñāyeta । no bhadanta । tasmād ānanda etan nidānaṃ vistareṇa yathā pūrvoktaṃ ।

uddānaṃ ।

śītam uṣṇaṃ ca bhojyaṃ ca pānam udvartanaṃ tathā śītodikā puṣkariṇī svātir eva ca rāgajaṃ dveṣajaṃ caiva mohajaṃ bhavati paścimaṃ ।।

nāmarūpapratyayaṃ ṣaḍāyatanaṃ katarad । yathā khalv ihaikatyaḥ śītapracurād uṣṇaṃ gacchati । tasya tata utpadyante uṣṇasahajāni mahābhūtāni । tatra yāni ca uṣṇasahajāni mahābhūtāni idaṃ rūpasya tajjā vedanā saṃjñā saṃskārā vijñānaṃ idaṃ nāmasya । ity etac chītasahajaṃ nāmarūpaṃ pratītya cakṣurindriyasyopacayo bhavati ।

evaṃ śrotraṃ ghrāṇaṃ jihvā kāyo mano api tatra upacīyate । tad ucyate nāmarūpapratyayaṃ ṣaḍāyatanam । iti eṣa uṣṇapracurāc chītaṃ ।

yathā khalv ihaikatyo jighatsādaurbalyaparītaḥ śuci prāṇītaṃ khādanīyaṃ bhojanīyam khādayati । tasya tata utpadyante bhojanasahajāni mahābhūtāni । tatra yac ca bhojanaṃ yāni ca bhojanasahajāni mahābhūtāni idaṃ rūpasya tajjā vedanā । vistareṇa yathā pūrvoktaṃ ।

yathā khalv ihaikatyas tṛṣitaḥ klāntaḥ pipāsitaḥ śuci śītalaṃ pānīyaṃ pibati । tasya tata utpadyante pānasahajāni mahābhūtāni । vistaraḥ ।

yathā khalv ihaikatyaḥ utsadanaparimardanasaṃvāhanāyogam anuyukto viharati । tasya tata utpadyante utsadanaparimardanasaṃvāhanasahajāni mahābhūtāni । tatra yac ca utsadanaṃ parimardanasaṃvāhanaṃ yāni ca utsadanaparimardanasaṃvāhanasahajāni mahābhūtāni idaṃ rūpasya tajjā vedanā saṃjñā saṃskārās tajjaṃ vijñānam idaṃ nāmasya ।

yathā khalv ihaikatyo grīṣmābhitapto grīṣmaparītas tṛṣitaḥ klāntaḥ pipāsitaḥ vātātapaparidyūnaḥ śītodikāṃ puṣkariṇīm avagāhayet । tasya tata utpadyante śītasahajāni mahābhūtāni । tatra ca yac ca śītaṃ yāni ca śītasahajāni mahābhūtāni {। tasya tajjā vedanā । vistaraḥ ।

api khalv evam uktaṃ bhagavatā phalgunāvavāde vyākaraṇe ।

vijñānaṃ phalguna āhāraṃ yāvad āyatyāṃ punarbhavasyābhinirvṛttaye prādurbhāvāya ।

yat tat katarad vijñānaṃ । yasya vijñānasya samanantaraṃ mātuḥ kukṣau kalalam ātmabhāvam abhisaṃmūrcchati । kalalaṃ ātmabhāvaṃ saṃmūrcchatīti । idaṃ rūpasya tajjā vedanā saṃjñā saṃskārās tajjaṃ vijñānam idaṃ nāmasya । ity etad ayoniśomanasikārasahajaṃ nāmarūpaṃ pratītya mātuḥ kukṣau ṣaṇṇām indriyāṇām abhinirvṛttir bhavati prādurbhāvas । tad ucyate nāmarūpapratyayaṃ ṣaḍāyatanam iti । api khalv evam uktaṃ bhagavatā svātiṃ bhikṣuṃ kaivartapūrviṇam ārabhya ।

trayāṇām bhikṣavaḥ saṃnipātān mātuḥ kukṣau garbhasyāvakrāntir bhavati । mātuḥ kukṣau ṣaṇṇām indriyāṇām abhinirvṛttir bhavati prādurbhāvaḥ । tad ucyate ṣaḍāyatanapratyayaṃ nāmarūpam iti ।

yathā khalv ihaikatyo rāgaparyavasthito dveṣaparyavasthito mohaparyavasthitaḥ kāyena duścaritaṃ carati । vācā manasā duścaritaṃ carati । kāyena vācā duścaritaṃ carati । manasā duścaritam idaṃ nāmasyety । etad akuśalaṃ nāmarūpaṃ pratītya duḥkhodayaṃ duḥkhavipākaṃ kāyasya bhedān narakeṣūpapadyate । tatra ca ṣaṇṇām indriyāṇām abhinirvṛttir bhavati prādurbhāvaḥ । tad ucyate nāmarūpapratyayaṃ ṣaḍāyatanaṃ ।

yathā narakeṣu tiryakpreteṣu ।

yathā khalv ihaikatyo manuṣyasukhakeṣv avekṣāvān bhavati pratibaddhacittaḥ । aho batāhaṃ manuṣyasukhakānāṃ sabhāgatāyām upapadyeyaṃ । sa taṃ prārthayamāno । vistareṇa yāvat kāyena vācā manasā sucaritaṃ caratīti । manasā sucaritaṃ caratīti । etat kuśalaṃ nāmarūpaṃ pratītya sukhodayaṃ sukhavipākaṃ kāyasya bhedān manuṣyasukhakānāṃ sabhāgatāyā m upapadyate । tatra ca ṣaṇṇām indriyāṇām abhinirvṛttir bhavati prādurbhāvaḥ । tad ucyate nāmarūpapratyayaṃ ṣaḍāyatanam iti ।

yathā manuṣyasukhakānām evaṃ yāvat paranirmitavaśavartināṃ ।
yathā khalv ihaikatyo brahmakāyikānāṃ devānām avekṣāvān bhavati pratibaddhacittaḥ । tathā samāpannasya yaḥ kāyasaṃvaro vāksaṃvaraḥ ājīvaviśuddhiḥ idaṃ rūpasya tajjā vedanā vistareṇa yāvad vijñānaṃ idaṃ nāmasya । ity etat kuśalaṃ nāmarūpaṃ pratītya sukhodayaṃ sukhavipākaṃ kāyasya bhedād brahmakāyikānāṃ devānāṃ sabhāgatāyām upapadyate । tatra ca ṣaṇṇāṃ indriyāṇām abhinirvṛttir bhavati prādurbhāvaḥ । tad ucyate nāmarūpapratyayaṃ ṣaḍāyatanam iti ।
yathā brahmakāyikānām evaṃ yāvad asaṃjñisatvasaṃgṛhītānāṃ bṛhatphalānāṃ । iti yat tat ṣaḍāyatanaṃ nāmarūpam āgamya ca nāmarūpaṃ niśritya nāmarūpaṃ pratiṣṭhāya utpadyate samutpadyate jāyate saṃjāyate nirvartayaty abhinirvartayati samudāgacchati prādurbhavati idaṃ ucyate nāmarūpapratyayaṃ ṣaḍāyatanaṃ ।।

nāmarūpapratyayaḥ sparśaḥ kataraḥ ।

।। uddānaṃ

yapratyayāc ca sparśaḥ phalgunaḥ svātir eva ca rāgajaṃ dveṣajaṃ mohajam ānandena paṃcikāha ।

cakṣuḥ pratītya rūpāṇi cotpadyate cakṣurvijñānaṃ । trayāṇāṃ sannipātaḥ sparśaḥ । tatra yac cakṣur yāni ca rūpāṇi idaṃ rūpasya tajjā vedanā saṃjñā saṃskārās tajjaṃ vijñānaṃ । idaṃ nāmasya tajjaṃ manasikāraṃ nāmapratyayaṃ cakṣuḥsaṃsparśasya । tad ucyate nāmarūpapratyayaḥ sparśaḥ ।

evaṃ śrotraghrāṇajihvākāyamanaḥ pratītya dharmāṃś cotpadyate manovijñānaṃ । trāyāṇāṃ sannipātaḥ sparśaḥ । tatra ye rūpiṇo manovijñeyā dharmā idaṃ rūpasya tajjā vedanā saṃjñā saṃskārā vijñānaṃ । idaṃ nāmasya tajjaṃ manasikāraṃ nāmapratyayam manaḥsaṃsparśasya । tad ucyate nāmarūpapratyayaḥ sparśaḥ ।

api khalv evam uktaṃ bhagavatā phalgunāvavāde vyākaraṇe ।

vijñānaṃ phalgunāhāraṃ yāvad evāyatyāṃ punarbhavasyābhinirvṛttaye prādurbhāvāya ।

tat katarad vijñānam । yat tad gandharvasya caramaṃ cittaṃ manovijñānaṃ । kalalam ātmabhāvam abhisaṃmūrcchatīti । idaṃ rūpasya tajjā vedanā saṃjñā saṃskārās tajjaṃ vijñānaṃ idaṃ nāmasya । ity etad ayoniśomanasikārasahitaṃ nāmarūpaṃ pratītya mātuḥ kukṣau sparśasyābhinirvṛttir bhavati prādurbhāvaḥ । tad ucyate nāmarūpapratyayaḥ sparśaḥ ।

api khalv evam uktaṃ bhagavatā svātiṃ bhikṣuṃ kaivartapūrviṇam ārabhya ।

trayāṇāṃ bhikṣavaḥ sannipātān mātuḥ kukṣau garbhasyāvakrāntir bhavati । ayoniśomanasikārasahajaṃ nāmarūpaṃ pratītya mātuḥ kukṣau garbhasyāvakrāntir bhavati prādurbhāvas । tad ucyate nāmarūpapratyayaḥ sparśaḥ ।

yathā khalv ihaikatyo rāgaparyavasthito dveṣaparyavasthito mohaparyavasthitaḥ kāyena duścaritaṃ carati । vācā manasā duścaritaṃ carati idaṃ rūpasya । manasā duścaritaṃ caratīti idaṃ nāmasya । ity etad akuśalaṃ nāmarūpaṃ pratītya duḥkhodayaṃ duḥkhavipākaṃ kāyasya bhedān narakeṣūpapadyate । tatra ca sparśam abhinirvartayati । tad ucyate nāmarūpapratyayaḥ sparśa iti ।

yathā narakeṣv evaṃ tiryakpreteṣu ।

yathā khalv ihaikatyo manuṣyasukhakeṣv avekṣāvān bhavati pratibaddhacitto । kāyena vācā sucaritaṃ caratīti idaṃ rūpasya । manasā sucaritaṃ caratīti idaṃ rūpasya । manasā sucaritaṃ caratīti idaṃ nāmasyety । etat kuśalaṃ nāmarūpaṃ pratītya vistareṇa yāvat । tatra ca sparśam abhinirvartayati । tad ucyate nāmarūpapratyayaḥ sparśa iti ।

yathā manuṣyasukhakeṣv evaṃ yāvat paranirmitavaśavartiṣu ।

yathā khalv ihaikatyo brahmakāyikānāṃ devānām avekṣāvān bhavati pratibaddhacitto । tathā samāpannasya yaḥ kāyasaṃvaro vāksaṃvaraḥ ājīvapariśuddhir idaṃ rūpasya tajjā vedanā saṃjñā saṃskārās tajjaṃ vijñānam idaṃ nāmasya । ity etat kuśalaṃ nāmarūpam pratītya vistareṇa yāvat । tatra ca sparśam abhinirvartayati । tad ucyate nāmarūpapratyayaḥ sparśaḥ ।

yathā brahmakāyikānāṃ evaṃ yāvad asaṃjñisatvasaṃgṛhītānāṃ bṛhatphalānāṃ ।

api khalv evam uktaṃ bhagavatā mahānidānaparyāyesmin vyākaraṇe āyuṣmate ānandāya ।

asti pratyayam ānanda sparśa iti । yeṣām ānandākārāṇāṃ yeṣām uddeśānāṃ sati nāmakāyasya prajñaptir bhavati teṣām ākārāṇāṃ teṣām uddeśānām asaty api nu adhivacanasaṃsparśaḥ prajñāyeta । yeṣām ānandākārāṇāṃ yeṣām uddeśānāṃ sati rūpakāyasya prajñaptir bhavati teṣām ākārāṇāṃ teṣām uddeśānāṃ asaty api nu pratighasaṃsparśaḥ prajñāyeta । sarvaśo vā punar ānanda nāmakāyarūpakāyānām asati api nu sparśo vā prajñāyeta sparśaprajñaptir vā । tasmād dhy ānandaitan nidānaṃ vistareṇa yāvad । idaṃ mayā yad uktam idaṃ me tat pratyuktaṃ ।

trayāṇāṃ sannipātāc cakṣur ādhyātmikaṃ tathā cakṣuṣṭo rūpataś caivaṃ na cakṣuṣṭo na rūpataḥ ।।

ṣaḍāyatanapratyayaḥ sparśaḥ katama । cakṣuḥ pratītya rūpāṇi cotpadyate cakṣurvijñānaṃ । trayāṇāṃ saṃnipātaḥ sparśaḥ ।

evaṃ śrotraghrāṇajihvākāyamanaḥ pratītya dharmāṃś cotpadyate manovijñānaṃ । trayāṇāṃ sannipātāt sparśas । tad ucyate ṣaḍāyatanapratyayaḥ sparśa iti ।

api khalu cakṣuḥ pratītya rūpāṇi cotpadyate cakṣurvijñānaṃ । trayāṇāṃ sannipātāt sparśaḥ । tatra cakṣur ādhyātmikam āyatanaṃ rūpaṃ ca bāhyaṃ pratyayaṃ cakṣuḥsaṃsparśasya । tad ucyate ṣaḍāyatanapratyayaḥ sparśa iti ।
evaṃ śrotraṃ ghrāṇaṃ jihvā kāyo ।
manaḥ pratītya dharmāṃś cotpadyate manovijñānaṃ । tatra mana ādhyātmikam āyatanaṃ dharmāś ca bāhyaṃ pratyayaṃ manaḥsaṃsparśasya । tad ucyate ṣaḍāyata)napratyayaḥ sparśa iti ।

api khalu cakṣuḥ pratītya rūpāṇi cotpadyate cakṣurvijñānaṃ । trayāṇāṃ sannipātāt sparśaḥ । cakṣuṣṭo rūpataś ca cakṣurvijñānataḥ ।

evaṃ śrotraghrāṇajihvākāyamano vaktavyam ।
api khalu cakṣuḥ pratītya rūpāṇi cotpadyate cakṣurvijñānaṃ । trayāṇāṃ sannipātāt sparśaḥ । tatra sacakṣu rūpāṇi na cakṣurvijñānaṃ । yā tv eṣā trayāṇāṃ dharmāṇāṃ saṃgatiḥ sannikarṣaḥ sannipātaḥ saṃsparśaḥ ।
evaṃ śrotraghrāṇajihvākāyamano vaktavyaṃ ।

manaḥ pratītya dharmāṃś cotpadyate manovijñānaṃ । yā tv eṣā trayāṇāṃ dharmāṇāṃ saṃgatiḥ sannikarṣaḥ samavāyaḥ saṃsparśaḥ tad ucyate ṣaḍāyatanapratyayaḥ sparśa । iti sparśaḥ ṣaḍāyatanam āgamya ṣaḍāyatanaṃ niśritya ṣaḍāyatanaṃ pratiṣṭhāya utpadyate samutpadyate jāyate saṃjāyate nirvartayaty abhinirvartayati samudāgacchati prādurbhavati । ayam ucyate ṣaḍāyatanapratyayaḥ sparśa iti ।

trayāṇāṃ sannipātāj jāyate yā hi vedanā sukhavedanīyaḥ sparśaḥ ghoṣilānanda eva ca ।।

sparśapratyayā vedanā katamā । cakṣuḥ pratītya rūpāṇi cotpadyate cakṣurvijñānaṃ । trayāṇāṃ sannipātāt sparśaḥ । sparśapratyayā vedanā ।

evaṃ śrotraghrāṇajihvākāyamanaḥ pratītya dharmāṃś cotpadyate manovijñānaṃ । trayāṇāṃ sannipātāt sparśaḥ । sparśapratyayā vedanā । 

api khalu cakṣuḥ pratītya rūpāṇi cotpadyate cakṣurvijñānaṃ । trayāṇāṃ sannipātāt sparśaḥ sukhavedanīyo duḥkhavedanīyo aduḥkhāsukhavedanīyaḥ । tat khalu sukhavedanīyaṃ sparśaṃ pratītyotpadyate sukhā vedanāsukhavedanīyaṃ sparśaṃ pratītyotpadyate duḥkhā vedanā । aduḥkhāsukhavedanīyaṃ sparśaṃ pratītyotpadyate duḥkhā vedanā । aduḥkhāsukhavedanīyaṃ sparśaṃ pratītyotpadyate aduḥkhāsukhā vedanā । tad ucyate sparśapratyayā vedanā ।

api khalv evam uktam āyuṣmatā ānandena ghoṣilasya gṛhapater ।

anyo ca gṛhapate cakṣurdhātur anyo rūpadhātur anyaś cakṣurvijñānadhātuḥ । sukhavedanīyaṃ gṛhapate dvayaṃ pratītya vijñānasyotpādo bhavati । trayāṇāṃ sannipātāt sparśaḥ । tat khalu sukhavedanīyaṃ sparśaṃ pratītyotpadyate sukhā vedanā । anya eva yāvad । duḥkhavedanīyaṃ gṛhapate dvayaṃ pratītya vijñānasyotpādo bhavati । trayāṇāṃ sannipātāt sparśaḥ duḥkhavedanīyaḥ । tat khalu duḥkhavedanīyaṃ sparśaṃ pratītyotpadyate duḥkhā vedanā । anya eva yāvad । aduḥkhāsukhavedanīyaṃ gṛhapate dvayaṃ pratītya vijñānasyotpādo bhavati । trayāṇāṃ sannipātaḥ sparśaḥ aduḥkhāsukhavedanīyaḥ । tat khalv aduḥkhāsukhavedanīyaṃ sparśaṃ pratītyotpadyate aduḥkhāsukhā vedanā ।

anya eva gṛhapate śrotraghrāṇajihvākāyamanodhātur anyo dharmadhātur anyo manovijñānadhātuḥ । sukhavedanīyaṃ gṛhapate dvayaṃ pratītya vistareṇa yathā pūrvoktaṃ । tad ucyate sparśapratyayā vedanā ।

api khalv evam uktaṃ bhagavatā mahānidānaparyāyesmin vyākaraṇe āyuṣmate ānandāya । 

asti pratyayam ānanda vedanā vistareṇa yāvac । cakṣuḥsaṃsparśaś ced ānanda nābhaviṣyad api nu cakṣuḥsaṃsparśapratyayam adhyātmam utpadyeta sukhaṃ vā duḥkhaṃ vā aduḥkhāsukhaṃ vā । no bhadanta ।

evaṃ śrotraghrāṇajihvākāyamahaḥsaṃsparśaḥ ced ānanda nābhaviṣyad api nu manaḥsaṃsparśapratyayam adhyātmaṃ utpadyeta veditaṃ sukhaṃ vā duḥkhaṃ vā aduḥkhāsukhaṃ vā । sarvaśo vā ānanda sparśe asati vedanā prajñāyeta । tasmād dhy ānandaitan nidānaṃ vistareṇa yāvad । idaṃ mayā yad uktam idaṃ tat pratyuktaṃ ।।

uddānaṃ ।।

cakṣuḥ pratītyāsvādaṃ dvau skandhau āyatanau guhyenāparadvayaṃ mahānāmā licchaviś caiva nidānaṃ pūrṇamāsikaṃ ।।

vedanāpratyayā tṛṣṇā katamā । cakṣuḥ pratītya rūpāṇi cotpadyate cakṣurvijñānaṃ । trayāṇāṃ sannipātaḥ sparśaḥ । sparśapratyayā vedanā । vedanāpratyayā tṛṣṇā ।

evaṃ śrotraghrāṇajihvākāyamanaḥ pratītya dharmāṃś cotpadyate manovijñānaṃ । trayāṇāṃ sannipātāt sparśaḥ । sparśapratyayā vedanā । vedanāpratyayā tṛṣṇā । tad ucyate vedanāpratyayā tṛṣṇā ।

api khalu cakṣurāsvādaṃ vedayitaṃ pratītya bhūyo bhūyaś cakṣuṣi apratikūlatā saṃtiṣṭhate । apratikūle sati bhūyo bhūyaś cakṣuṣi utpadyate rāgaḥ saṃrāgaḥ ālayo niyantir adhyavasānaṃ tṛṣṇā ।

evaṃ śrotraghrāṇajihvākāyamanaḥāsvādaṃ vedayitavyṃ pratītya bhūyo bhūyo manasi apratikūlatā saṃtiṣṭhate । apratikūle sati bhūyo bhūyo manasy utpadyate rāgaḥ saṃrāgaḥ ālayo niyantir adhyavasānaṃ vā tṛṣṇā । tad ucyate vedanāpratyayā tṛṣnā ।

api khalv evam uktaṃ bhagavatā paṃcopādānaskandhike vyākaraṇe ।

rūpasyāhaṃ bhikṣavaḥ āsvādaparyeṣaṇām acārṣaṃ । yo rūpe āsvādas tam anvabhotsyaṃ yāvad rūpe āsvādaḥ prajñayā me sudṛṣṭa । ity etad rūpāsvādaṃ vedayitaṃ pratītya bhūyo bhūyo rūpe apratikūlatā saṃtiṣṭhate । apratikūle sati bhūyo bhūyo rūpe utpadyate rāgaḥ saṃrāgaḥ ālayo niyantir adhyavasānaṃ tṛṣṇā । tad ucyate vedanāpratyayā tṛṣṇā ।

evaṃ vedanāyāḥ saṃjñāyāḥ saṃskārāṇāṃ

vijñānasyāhaṃ bhikṣavaḥ āsvādaparyeṣaṇām acārṣaṃ । yo vijñāne āsvādas tam anvabhotsyaṃ yāvad vijñāne āsvādaḥ prajñayā me sudṛṣṭa । ity etad vijñānāsvādaṃ vedayitaṃ pratītya bhūyo bhūyo vijñāne apratikūlatā saṃtiṣṭhate । apratikūle sati bhūyo bhūyo vijñāne utpadyate rāgaḥ saṃrāgaḥ ālayo niyantir adhyavasānaṃ tṛṣṇā । tad ucyate vedanāpratyayā tṛṣṇā ।

api khalv evam uktaṃ bhagavatā paṃcopādānaskandhike vyākaraṇe । 

rūpe ced bhikṣava āsvādo na bhaven neme satvā rūpe saṃrajyeran । yasmāt tu bhikṣavo asti rūpe āsvādaḥ teneme satvā rūpe saṃrajyante । ity etad rūpāsvādaṃ vedayitam pratītya bhūyo vistareṇa yāvad utpadyate tṛṣṇā ।

vedanāyāṃ saṃjñāyāṃ saṃskāreṣu

vijñāne ced bhikṣavaḥ āsvādo na bhaven neme satvā vijñāne saṃrajyeran । yasmāt tu bhikṣavo asti vijñāne āsvādas tasmād ime satvā vijñāne saṃrajyante । ity etad vijñānāsvādavedayitaṃ pratītya bhūyo bhūyo vistareṇa yāvad utpadyate tṛṣṇā । tad ucyate vedanāpratyayā tṛṣṇā ।

api khalv evam uktaṃ bhagavatā ṣaḍāyatanike vyākaraṇe ।

cakṣuṣo ahaṃ bhikṣava āsvādaparyeṣaṇām acārṣaṃ । yaś cakṣuṣi āsvādas tam anvabhotsyan । yāvāṃś cakṣuṣy āsvādaḥ prajñayā me sa sudṛṣṭaḥ । ity etac cakṣuṣa āsvādaṃ vedayitaṃ pratītya bhūyo vistareṇa yāvat tṛṣṇā । tad ucyate vedanāpratyayā tṛṣṇā ।

evaṃ śrotraghrāṇajihvākāyamanaso ahaṃ bhikṣavaḥ āsvādaparyeṣaṇām acārṣaṃ । yo manasy āsvādas taṃ anvabhotsyaṃ yāvan manasy āsvādaḥ prajñayā me sa sudṛṣṭa । ity etan manasa āsvādavedayitaṃ pratītya bhūyo vistareṇa yāvat tṛṣṇā । tad ucyate vedanāpratyayā tṛṣṇā ।

api khalv evam uktaṃ bhagavatā ṣaḍāyantike vyākaraṇe ।

cakṣuṣi bhikṣava āsvādaś cen na bhaven neme satvāś cakṣuṣi saṃrajyeran । yasmād bhikṣavaḥ asti cakṣuṣv āsvādas tasmād ime satvāś cakṣuṣi saṃrajyante । ity etac cakṣurāsvādaṃ vedayitaṃ vistareṇa pratītya yāvat tṛṣṇā । tad ucyate vedanāpratyayā tṛṣṇā ।

evaṃ śrotraghrāṇajihvāyāṃ kāyemanasi ced bhikṣavaḥ āsvādo na bhaven neme satvā manasi saṃrajyeran । yasmāt tu bhikṣavo asti manasy āsvādas tasmād ime satvā manasi saṃrajyante । ity etan manasa āsvādavedayitaṃ pratītya bhūyo bhūyo manasy apratikūlatā saṃtiṣṭhate । vistareṇa yāvat tṛṣṇā । tad ucyate vedanāpratyayā tṛṣṇā ।

api khalv evam uktaṃ bhagavatā ṣaḍāyatanike vyākaraṇe ।

rūpasyāhaṃ bhikṣavaḥ āsvādaparyeṣaṇām acārṣam । yo rūpe āsvādas tam anvabhotsyaṃ yāvad rūpe āsvādaḥ prajñayā me sa sudṛṣṭaḥ । ity etad rūpāsvādavedayitaṃ pratītya yāvat tṛṣṇā । tad ucyate vedanāpratyayā tṛṣṇā ।

evaṃ śabdagandharasasparśadharmāṇām ahaṃ bhikṣava āsvādaparyeṣaṇām acārṣaṃ । yo dharme āsvādas taṃ anvabhotsyaṃ । yāvān dharmeṣv āsvādaḥ prajñayā me sa sudṛṣṭaḥ । ity etad dharmāsvādavedayitaṃ pratītya vistareṇa yāvat tṛṣṇā । tad ucyate vedanāpratyayā tṛṣṇā ।

api khalv evam uktaṃ bhagavatā ṣaḍāyatanike vyākaraṇe ।

rūpe ced bhikṣava āsvādo na bhaven neme satvā rūpe saṃrajyeran । yasmāt tu bhikṣavo asti rūpe āsvādas tasmād ime satvā rūpe saṃrajyante । ity etad rūpāsvādavedayitaṃ pratītya vistareṇa yāvat tṛṣṇā । tad ucyate vedanāpratyayā tṛṣṇā ।

evaṃ śabde gandhe rase spraṣṭavye dharme ced bhikṣava āsvādo na bhaven neme satvā dharme saṃrajyeran । tasmāt tu bhikṣavo asti dharmeṣv āsvādas । teneme satvā dharme saṃrajyante । ity etad dharmāsvādaṃ pratītya vedayitaṃ vistareṇa yāvat tṛṣṇā । tad ucyate vedanāpratyayā tṛṣṇā ।।

api khalv evam uktaṃ bhagavatā mahānāmānaṃ licchavim āgamya ।

rūpaṃ cen mahānāmann ekāntaduḥkhaṃ bhaven na sukhaṃ na sukhānugataṃ na sukhasaumanasyaparītam avakrāntam eva sukhena hetur api mahānāman na prajñāyeta satvānāṃ rūpe saṃrāgāya na ceme satvā rūpe saṃrajyeran । yasmāt tu mahānāman rūpaṃ naikāntaduḥkhaṃ sukhaṃ sukhānugataṃ sukhasaumanasyaparītam avakrāntam eva sukhena tasmād ime satvā rūpe saṃrajyante saṃraktāḥ saṃyujyante saṃyuktāḥ saṃkliṣyante । ity etad rūpāsvādavedayitaṃ pratītya vistareṇa yāvat tṛṣṇā । tad ucyate vedanāpratyayā tṛṣṇā ।

vedanā saṃjñā saṃskārā vijñānaṃ cen mahānāmann ekāntaduḥkhaṃ bhaven na sukhaṃ na sukhānugataṃ na sukhasaumanasyaparītam avakrāntaṃ caiva sukhena hetur api mahānāman na prajñāyeta sattvānāṃ vijñāne saṃrāgāya na ceme satvā vijñāne saṃrajyeran । yasmāt tu mahānāman vijñānaṃ naikāntaduḥkhaṃ sukhaṃ sukhānugataṃ sukhasaumanasyaparītaṃ anavakrāntam eva sukhena tasmād ime satvā vijñāne saṃrajyante saṃraktāḥ saṃyujyante saṃyuktāḥ saṃkliṣyante । ity etad vijñānāsvādavedayitaṃ pratītya vistareṇa yāvat tṛṣṇā । tad ucyate vedanāpratyayā tṛṣṇā ।

api khalv evam uktaṃ bhagavatā paurṇamāsike vyākaraṇe ।

yad bhikṣavo rūpaṃ pratītyotpadyate sukham utpadyate saumanasyam ayaṃ rūpe āsvādaḥ । ity etad rūpāsvādavedayitaṃ pratītya yāvat tṛṣṇā । tad ucyate vedanāpratyayā tṛṣṇā ।

yad bhikṣavo vedanāsaṃjñāsaṃskārān yad vijñānaṃ pratītyotpadyate sukham utpadyate saumanasyam ayaṃ vijñāne āsvāda । ity etad vijñānāsvādavedayitaṃ pratītya bhūyo bhūyo vijñāne apratikūlatā saṃtiṣṭhate । apratikūle sati bhūyo bhūyo vijñāne utpadyate rāgaḥ saṃrāgaḥ ālayo niyantir adhyavasānam tṛṣṇā । tad ucyate vedanāpratyayā tṛṣṇā ।

api khalv evam uktaṃ bhagavatā mahānidānaparyāye āyuṣmaty ānande ।

tatrānanda yā ca bhavatṛṣṇā yā ca vibhavatṛṣṇā itīme dve tṛṣṇādvayena vedanāsamavasaraṇe bhavataḥ । tad ucyate vedanāpratyayā tṛṣṇā ।।

uddānaṃ ।।

tatprathamābhinipātaḥ kāmaiś cāvekṣāvāṃs tathā dṛṣṭir vicikitsā upādānaṃ vibhāgo nandam eva ca ।।

tṛṣṇāpratyayam upādānaṃ katamad । yat prathamābhinipātaṃ tṛṣṇāvaipulyam upādānaṃ yathā katham iti ।

yathā khalv ihaikatyaḥ kāmeṣv avekṣāvān bhavati pratibaddhacittaḥ kāmarāgaparyavasthānaṃ utpādayati । sa tasmāt paryavasthānād anyaṃ paryavasthānam utpādayati adhimātrād adhimātrataraṃ tīvrāt tīvrataraṃ pūrṇāt pūritataraṃ । iti pūrvakaṃ paryavasthānaṃ tṛṣṇā paścimam upādānaṃ tad ucyante tṛṣṇāpratyayaṃ upādānaṃ ।

yathā khalv ihaikatyo rūpeṣv ārūpyeṣv avekṣāvān bhavati pratibaddhacitta ārūpyarāgaparyavasthānam utpādayati । sa tasmāt paryavasthānād anyat paryavasthānam utpādayati adhimātrād adhimātrataraṃ yāvat paripūrṇāt paripūrṇataraṃ । iti pūrvakaṃ paryavasthānaṃ tṛṣṇā paścimam upādānam । tad ucyate tṛṣṇāpratyayam upādānaṃ ।

asti khalv evam uktaṃ bhagavatā pātaleyavyākaraṇe ।

deśitā vo bhikṣavo mayā dharmāḥ skandhānāṃ pravicayāya । yad uta catvāri smṛtyupasthānāni catvāri samyakpradhānāni catvāra ṛddhipādāḥ paṃcendriyāṇi paṃca balāni sapta bodhyaṃgāny āryāṣṭāṃgo mārga । evaṃ deśiteṣu vo bhikṣavo mayā dharmeṣu skandhānāṃ pravicayāya ।

atha ca punar ihaikatyā mohapuruṣā na tīvracchandā viharanti na tīvrasnehā na tīvrapremāṇo na tīvrapramādās । te dhandham evānuttaryaṃ spṛśanti yad utāsravāṇāṃ kṣayāya । evaṃ deśiteṣu vo bhikṣavo mayā dharmeṣu skandhānāṃ pravicayāya ।

atha ca punar ihaikatyāḥ kulaputrāḥ atīvatīvracchandā viharanti atīvatīvrasnehā atīvatīvrapremāṇo atīvatīvrapramādās । te kṣipram evānuttaryaṃ spṛśanti yad utāsravāṇāṃ kṣayāya । evaṃ deśiteṣu vo bhikṣavo mayā dharmeṣu skandhānāṃ pravicayāya ।

atha ca punar ihaikatyo rūpam ātmataḥ samanupaśyati । yā sā samanupaśyanā saṃskārās te । te punaḥ saṃskārāḥ kinnidānāḥ kiṃsamudayāḥ kiṃjātīyāḥ kiṃprabhavāḥ । avidyāsaṃsparśajaṃ bhikṣavo vedayitaṃ pratītya tṛṣṇotpannā । tatas te saṃskārās । tṛṣṇā punar bhikṣavaḥ kinnidānā kiṃsamudayā kiṃjātīyā kiṃprabhavā । tṛṣṇā bhikṣavo vedanānidānā vedanāsamudayā vedanājātīyā vedanāprabhavā । vedanā punar bhikṣavaḥ kinnidānā kiṃsamudayā kiṃjātīyā kiṃprabhavā । vedanā bhikṣavaḥ sparśanidānā sparśasamudayā sparśajātīyā sparśaprabhavā । sparśaḥ kinnidānaḥ kiṃsamudayaḥ kiṃjātīyaḥ kiṃprabhavaḥ । sparśo bhikṣavaḥ ṣaḍāyatananidānaḥ ṣaḍāyatanasamudayaḥ ṣaḍāyatanajātīyaḥ ṣaḍāyatanaprabhavaḥ । tatra bhikṣavaḥ ṣaḍāyatanam anityaṃ saṃskṛtaṃ cetitaṃ pratītyasamutpannaṃ । so api sparśaḥ sāpi vedanā sāpi tṛṣṇā sāpi samanupaśyanā anityā saṃskṛtā cetitā pratītyasamutpannā । 

sa rūpam ātmeti samanupaśyatīti satkāyadṛṣṭiparyavasthānam utpādayati । sa tasmāt paryavasthānād anyat paryavasthānam utpādayati adhimātrād adhimātrataraṃ yāvat paripūrṇāt paripūrṇataraṃ । iti pūrvakaṃ paryavasthānaṃ tṛṣṇā paścimam upādānaṃ । tad ucyate tṛṣṇāpratyayam upādānaṃ ।

na haiva rūpam ātmeti samanupaśyaty api tu rūpavantam ātmānaṃ samanupaśyati । na haiva rūpavantam ātmānaṃ saṃanupaśyaty api tu rūpam ātmīyaṃ samanupaśyati । na haiva rūpam ātmīyaṃ samanupaśyaty api tu rūpe ātmānaṃ samanupaśyati ।

na haiva rūpe ātmānaṃ samanupaśyaty api tu vedanām ātmataḥ samanupaśyati । na haiva vedanām ātmataḥ saṃanupaśyaty api tu vedanāvantam ātmānaṃ samanupaśyati । na haiva vedanāvantaṃ ātmānaṃ samanupaśyaty api tu vedanām ātmīyāṃ samanupaśyati । na haiva vedanām ātmīyāṃ samanupaśyaty api tu vedanāyām ātmānaṃ samanupaśyati ।

na haiva vedanāyām ātmānaṃ samanupaśyaty api tu saṃjñām ātmataḥ samanupaśyati । na haiva saṃjñām ātmataḥ samanupaśyaty api tu saṃjñāvantam ātmānaṃ samanupaśyati । na haiva saṃjñāvantam ātmānaṃ samanupaśyaty api tu saṃjñām ātmīyāṃ samanupaśyati । na haiva saṃjñām ātmīyāṃ samanupaśyaty api tu saṃjñāyām ātmānaṃ samanupaśyati ।

na haiva saṃjñāyām ātmānaṃ samanupaśyaty api tu saṃskārān ātmataḥ samanupaśyati । na haiva saṃskārān ātmataḥ samanupaśyaty api tu saṃskāravantam ātmānaṃ samanupaśyati । vistaraḥ ।

vijñānam ātmataḥ samanupaśyati । na haiva vijñānam ātmataḥ samanupaśyaty api tu vijñānavantam ātmānaṃ samanupaśyati । na haiva vijñānavantam ātmānaṃ samanupaśyati api tu vijñānam ātmīyaṃ samanupaśyati । na haiva vijñānam ātmīyaṃ samanupaśyaty api tu vijñāne ātmānaṃ samanupaśyati ।

na haiva vijñāne ātmānaṃ samanupaśyaty api tu kāṃkṣī bhavati vicikitsī । na haiva kāṃkṣī bhavati vicikitsī api tu bhavadṛṣṭir bhavati vibhavadṛṣṭiḥ । na haiva bhavadṛṣṭir bhavati vibhavadṛṣṭiḥ api tv astīti vācādhigataṃ bhavaty । ayam aham asmīti samanupaśyati । yo asāv asmīty adhigamo ayam aham asmīty adhigamo । yāsāv asmīti samanupaśyanā saṃskārās te । te punaḥ saṃskārāḥ kiṃnidānāḥ kiṃsamudayāḥ kiṃjātīyāḥ kiṃprabhavā ।

tatra bhikṣavaḥ ṣaḍāyatanam anityaṃ saṃskṛtaṃ cetitaṃ pratītyasamutpannaṃ । so api sparśaḥ sāpi vedanā sāpi tṛṣṇā te api saṃskārāḥ sāpi samanupaśyanā anityā saṃskṛtā cetitā pratītyasamutpannā asmīty adhigatā bhavaty । ayam aham asmīti saṃanupaśyati । satkāyadṛṣṭiparyavasthānaṃ utpādayati । sa tasmāt paryavasthānād anyat paryavasthānam utpādayati adhimātrād adhimātrataraṃ tīvrāt tīvrataraṃ paripūrṇāt paripūrṇataraṃ । iti pūrvakaṃ paryavasthānaṃ trṣṇā paścimam upādānaṃ । tad ucyate tṛṣṇāpratyayam upādānaṃ ।

api khalu śāśvato lokaḥ antagrāhadṛṣṭiparyavasthānam utpādayaty adhimātrād adhimātrataraṃ yāvat paripūrṇāt paripūrṇataram । iti pūrvakaṃ paryavasthānaṃ tṛṣṇā paścimakam upādānaṃ । tad ucyate tṛṣṇāpratyayam upādānaṃ ।

aśāśvato lokaḥ । śāśvataś cāśāśvataś ca । naiva śāśvato nāśāśvataḥ । anantavān lokaḥ । antavāṃś cānantavāṃś ca । naivāntavān anantavāṃś ca । sa jīvas tac charīraṃ । anyo jīvo anyac charīraṃ bhavati । tathāgataḥ paraṃ maraṇān na bhavati । tathāgataḥ paraṃ maraṇād bhavati ca na bhavati ca । naiva bhavati na na bhavati paraṃ maraṇād । antagrāhadṛṣṭiparyavasthānam utpādayati । sa tasmāt paryavasthānād yāvat paripūrṇāt paripūrṇataraṃ । iti pūrvakaṃ paryavasthānaṃ tṛṣṇā paścimakam upādānaṃ । tad ucyate tṛṣṇāpratyayam upādānaṃ ।

api khalu na bhagavāṃs tathāgato arhan samyaksaṃbuddho na vidyācaraṇasaṃpanno na sugato lokavid anuttaraḥ puruṣadaṃyasārathi śāstā devamanuṣyāṇāṃ buddho bhagavāṃ mithyā dṛṣṭiparyavasthānaṃ utpādayati । sa tasmāt paryavasthānād vistareṇa paripūrṇāt paripūrṇataraṃ । tad ucyate tṛṣṇāpratyayam upādānaṃ ।

na svākhyāto bhagavato dharmo na sāṃdṛṣṭiko na nirjvaraḥ nākālikaḥ naupanāyiko naihipaśyakaḥ na pratyātmavedanīyo vijñair । na supratipanno bhagavataḥ śrāvakasaṃgho na ṛjupratipanno na nyāyapratipanno na sāmīcīpratipanno nānudharmacārī ।

na duḥkhaṃ । na nirodho ।

na sarvasaṃskārā anityā । na sarvadharmā anātmāno । na śāntaṃ nirvāṇam । iti mithyādṛṣṭiparyavasthānam utpādayati । sa tasmāt paryavasthānād anyat paryavasthānam utpādayati । iti pūrvakaṃ paryavasthānaṃ tṛṣṇā paścimam upādānaṃ । tad ucyate tṛṣṇāpratyayam upādānam iti ।

api khalu śāśvato loka idam eva satyaṃ moham anyad । iti dṛṣṭiparāmarśaparyavasthānam utpādayati । sa tasmāt paryavasthānād anyat paryavasthānam utpādayati । vistareṇa yāvat paścimakam upādānaṃ । tad ucyate tṛṣṇāpratyayam upādānaṃ ।

śāśvato loko vistareṇa yāvac caiva bhavati tathāgataḥ paraṃ maraṇād iti idam eva satyaṃ mohaṃ anyad । iti dṛṣṭiparāmarśaparyavasthānam utpādayati । sa tasmāt paryavasthānād anyat paryavasthānam utpādayati । vistareṇa yāvat paścimakam upādānaṃ । tad ucyate tṛṣṇāpratyayaṃ upādānaṃ ।

api khalu śīlaṃ parāmṛśati śīlena śucyati mucyati niryāti sukhaduḥkhaṃ vyatikrāmati sukhaduḥkhavyatikramaṃ cānuprāpnoti । śīlavrataparāmarśaparyavasthānam utpādayati । sa tasmāt paryavasthānād anyat paryavasthānaṃ utpādayati । vistareṇa yāvat paścimakaṃ upādānaṃ । tad ucyate tṛṣṇāpratyayam upādānaṃ ।

vrataṃ parāmṛśati yad ubhayataḥ śīlavrataṃ parāmṛśati । śīlavratena śucyati mucyate niryāti yāvat sukhaduḥkhaṃ vyatikramam anuprāpnoti । śīlavrataparāmarśaparyavasthānam utpādayati । sa tasmāt paryavasthānād anyat paryavasthānam utpādayati । vistareṇa yāvat paścimakam upādānaṃ । tad ucyate tṛṣṇāpratyayam upādānaṃ ।

api khalu tathāgato bhagavān arhan samyaksaṃbuddho neti vicikitsāparyavasthānam utpādayati । sa tasmāt paryavasthānād anyaṃ paryavasthānam utpādayati । vistareṇa yāvat paścimakaṃ upādānaṃ । tad ucyate tṛṣṇāpratyayam upādānaṃ । vidyācaraṇasaṃpanno na vidyācaraṇasaṃpannaḥ । sugato lokavit na sugato lokavit । anuttaro nānuttaraḥ । puruṣadamyasārathiḥ na puruṣadamyasārathiḥ । śāstā devamanuṣyāṇāṃ na śāstā devamanuṣyāṇāṃ । buddho bhagavān na buddho bhagavān ।

svākhyāto bhagavato dharmo na svākhyāto bhagavato dharmaḥ । sāṃdṛṣṭiko na sāṃdṛṣṭiko । nirjvaro na nirjvaraḥ । aupanāyiko naupanāyikaḥ । aihidarśiko naihidarśikaḥ । pratyātmavedanīyo vijñaiḥ na pratyātmavedanīyo vijñaiḥ ।

supratipanno bhagavataḥ śrāvakasaṃgho na supratipanno bhagavataḥ śrāvakasaṃghaḥ । ṛjupratipanno na ṛjupratipanno । nyāyapratipanno na nyāyapratipanno । dharmānudharmapratipanno na dharmānudharmapratipannaḥ । sāmīcīpratipanno na sāmīcīpratipannaḥ । anudharmacārī nānudharmacārī ।

duḥkhaṃ na duḥkhaṃ । samudayo na samudayo । nirodho na nirodhaḥ । sarvasaṃskārā anityā na sarvasaṃskārā anityāḥ । sarvadharmā anātmānaḥ na sarvadharmā anātmānaḥ । śāntaṃ nirvāṇaṃ na śāntaṃ nirvāṇaṃ । iti vicikitsāparyavasthānam utpādayati । vistareṇa yāvat paścimakam upādānam । tad ucyate tṛṣṇāpratyayam upādānaṃ ।

api khalu sarvāṇy eva catvāry upādānāni tṛṣṇāsamudayāni tṛṣṇājātīyāni tṛṣṇāprabhavāni । kāmopādānaṃ dṛṣṭyupādānaṃ śīlavratopādānam ātmavādopādānaṃ ।

kāmopādānaṃ katamad । kāmapratisaṃyuktāṃ dṛṣṭiṃ śīlavrataṃ ca sthāpya yāni tadanyāni kāmapratisaṃyuktāni saṃyojanabandhanānuśayopakleśaparyavasthānāni idam ucyate kāmopādānaṃ ।

dṛṣṭyupādānaṃ katamad । catasro dṛṣṭayo dṛṣṭyupādānam ity ucyate satkāyadṛṣṭir antagrāhadṛṣṭir mithyādṛṣṭir dṛṣṭiparāmarśa itīmāś catasro dṛṣṭayo । dṛṣṭyupādānam ity ucyate ।

śīlavratopādānaṃ katamad । yathā khalv ihaikatyaḥ śīlaṃ parāmṛśati vistareṇa yāvat । ubhayena śīlavratena śucyati mucyate niryāti sukhaduḥkhaṃ vyatikrāmati sukhaduḥkhavyatikramam anuprāpnoti । idam ucyate śīlavratopādānaṃ ।

ātmavratopādānam ātmavādopādānaṃ katamat । rūpārūpyapratisaṃyuktāṃ dṛṣṭiṃ śīlavrataṃ ca sthāpya tadanyāni rūpārūpyapratisaṃyuktāni saṃyojanabandhanānuśayopakleśaparyavasthānānīdam ucyate ātmavādopādānaṃ ।

api khalv evam uktaṃ bhagavatā mahānidāne vyākaraṇe āyuṣmaty ānande ।

asti pratyayam ānandopādānaṃ vistareṇa yāvat ।

tṛṣṇā ced ānanda nābhaviṣyad api nu kasya cit kā cit tṛṣṇābhaviṣyan । sarvaśo vā punar ānanda tṛṣṇāyām asatyām api nu upādānaṃ prajñāpayeta । tasmāt tarhy ānanda etan nidānam eṣa hetur eṣa samudaya eṣa pratyayaḥ upādānasya yad uta tṛṣṇā tṛṣṇāpratyayam upādānaṃ । iti yad uktam idaṃ me tat pratyuktam iti ।।

bhavaḥ katama । upādānāny eva pratītyānekavidhā bhavaprajñaptir uktā bhagavatā । ekavidhā asti bhavaprajñaptir yatra traidhātukāḥ paṃca skandhā uktā bhagavatā । asti bhavaprajñaptir yatrāyatyāṃ punarbhavābhinirvartakaṃ karmoktaṃ bhagavatā । asti bhavaprajñaptir yatropapattyaṃgikā paṃca skandhā uktā bhagavatā ।

katamā bhavaprajñaptir yatra traidhātukāḥ paṃca skandhā bhavā uktā bhagavatā । trayo bhavāḥ kāmabhavo rūpabhavaḥ ārūpyabhavaḥ । iyaṃ bhavaprajñaptir yatra traidhātukāḥ paṃca skandhā bhava uktā bhagavatā ।

katamā bhavaprajñaptir yatrāyatyāṃ punarbhavābhinirvartakaṃ karmoktaṃ bhagavatā । yad api tad ānanda karmāyatyāṃ punarbhavāya saṃvartate idam atra bhavasya । iyaṃ bhavaprajñaptir yatrāyatyāṃ punarbhavābhinirvartakaṃ karma bhava uktaṃ bhagavatā ।

katamā bhavaprajñaptir yatropapattyāṃgikāḥ paṃca skandhā bhava uktā bhagavatā । vijñānaṃ phalgunāhāraṃ yāvad evāyatyāṃ punarbhavābhinirvartaye prādurbhāvāya । iyaṃ bhavaprajñaptir yatropapattyāṃgikāḥ paṃca skandhā bhava uktaṃ bhagavatā ।

api khalv evam uktaṃ bhagavatā nidānaparyāye vyākaraṇe āyuṣmaty ānande ।

asti pratyayam ānanda bhavo ।

sarvaśo vā punar ānanda upādāne asati api nu bhavaḥ prajñāyeta । tasmāt tarhy ānanda etan nidānaṃ caiṣa hetur eṣa samudaya eṣa pratyayo bhavasya yad utopādānaṃ । upādānapratyayam ānanda bhava । iti yad uktam idaṃ me tat pratyuktaṃ ।।

bhavapratyayā jātiḥ katamā । yathā khalv ihaikatyo rāgaparyavasthito dveṣaparyavasthito mohaparyavasthitaḥ kāyena duścaritaṃ carati vācā manasā duścaritaṃ carati । ye te akuśalā kāyasaṃskārā vāksaṃskārā manaḥsaṃskārā ayam ucyate akuśalaḥ karmabhavaḥ । yad api taddhetu tatpratyayaṃ kāyasya bhedān narakeṣūpapadyate । tatra yā jātiḥ saṃjātir avakrāntir abhinirvṛttiḥ prādurbhāvaḥ skandhapratilābho dhātupratilābha āyatanapratilābho jīvitendriyasya prādurbhāva itīyaṃ jātir imaṃ bhavaṃ pratītya tad ucyate bhavapratyayā jātir ।

iti yathā narakeṣv evaṃ tiryakpreteṣu ।

yathā khalv ihaikatyo manuṣyasukhakānām avekṣāvān bhavati pratibaddhacittaḥ । aho batāhaṃ manuṣyasubhagānāṃ sabhāgatāyām upapadyeyam iti । sa tatprārthayamānas taddhetos tatsaṃvartanīyaṃ kāyena sucaritaṃ carati vācā manasā sucaritaṃ carati । ye te kuśalāḥ kāyasaṃskārā vāksaṃskārā manaḥsaṃskārā ayam ucyate kuśalaḥ karmabhavaḥ । yad api taddhetu tatpratyayaṃ kāyasya bhedān manuṣyasubhagānāṃ sabhāgatāyām upapadyate । tatra yā jātiḥ saṃjātir vistareṇa tad ucyate bhavapratyayā jāti ।

yathā manuṣyasubhagānāṃ evaṃ cāturmahārājikānāṃ trayastriṃśānāṃ yāmānāṃ tuṣitānāṃ nirmāṇaratīnāṃ paranirmitavaśavartināṃ ।

yathā khalv ihaikatyo brahmakāyikānāṃ devānām avekṣāvān bhavati pratibaddhacittaḥ tasyaivaṃ bhavaty । aho batāhaṃ brahmakāyikānāṃ devānāṃ sabhāgatāyām upapadyeyam iti । sa tatprārthayamānas taddhetos tatsaṃvartanīyaṃ viviktaṃ kāmair viviktaṃ pāpakair akuśalair dharmaiḥ savitarkaṃ savicāraṃ vivekajaṃ prītisukhaṃ prathamaṃ dhyānam upasaṃpadya viharati । tathā samāpannasya yaḥ kāyasaṃvaro vāksaṃvara ājīvapariśuddhir ayam ucyate kuśalaḥ karmabhavaḥ । yad api taddhetu tatpratyayaṃ kāyasya bhedād brahmakāyikānāṃ devānāṃ sabhāgatāyām upapadyate । tatra jātiḥ saṃjātir vistareṇa yāvad । iyaṃ jātir imaṃ bhavaṃ pratītya tad ucyate bhavapratyayā jātir iti ।

yathā brahmakāyikānāṃ evaṃ brahmapurohitānāṃ mahābrahmaṇāṃ ।

yathā khalv ihaikatyaḥ parīttābhānāṃ devānām avekṣāvān bhavati pratibaddhacittaḥ । aho batāhaṃ parīttābhānāṃ devānāṃ sabhāgatāyām upapadyeyam iti । sa tatprārthayamāno vitarkavicārāṇāṃ vyupaśamād adhyātmasaṃprasādāc cetasa ekotībhāvād avitarkam avicāraṃ samādhijaṃ prītisukhaṃ dvitīyaṃ dhyānam upasaṃpadya viharati । tathā samāpannasya yaḥ kāyasaṃvaro vāksaṃvara ājīvapariśuddhiḥ ayam ucyate kuśalaḥ karmabhavaḥ । yad api taddhetu tatpratyayaṃ kāyasya bhedāt parīttābhanāṃ devānāṃ sabhāgatāyām upapadyate । tatra yā jātiḥ saṃjātir vistareṇa jīvitendriyasya prādurbhāvaḥ । itīyaṃ jātir imaṃ bhavam pratītya tad ucyate bhavapratyayā jātiḥ ।

yathā parīttābhānām evam apramāṇābhānām ābhāsvarāṇāṃ ।

yathā khalv ihaikatyaḥ parīttaśubhānāṃ devānām avekṣāvān bhavati pratibaddhacittaḥ । aho batāhaṃ parīttaśubhānāṃ devānāṃ sabhāgatāyām upapadyeyaṃ । sa tatprārthayamānas taddhetos tatsaṃvartanīyaṃ prīter virāgād upekṣako viharati । smṛtaḥ saṃprajānan sukhaṃ ca kāyena pratisaṃvedayate । yat tad āryā ācakṣate upekṣakaḥ smṛtimāṃ sukhavihārīti tṛtīyaṃ dhyānam upasaṃpadya viharati । tathā samāpannasya yaḥ kāyasaṃvaro vāksaṃvaraḥ ājīvapariśuddhir ayam ucyate kuśalaḥ karmabhavaḥ । yad api taddhetu tatpratyayaṃ kāyasya bhedāt parīttaśubhānāṃ devānāṃ sabhāgatāyām upapadyate । tatra yā jātiḥ saṃjātir vistareṇa । iyam ucyate bhavapratyayā jātir iti ।

yathā parīttaśubhānām evam apramāṇaśubhānāṃ śubhakṛtsnānāṃ । yathā khalv ihaikatyaḥ anabhrakāṇāṃ devānām avekṣāvān bhavati pratibaddhacittaḥ । tasyaivaṃ bhavaty । aho batāham anabhrakāṇāṃ devānāṃ sabhāgatāyām upapadyeyam iti । sa tatprārthayamānas taddhetos tatsaṃvartanīyaṃ sukhasya ca prahāṇād duḥkhasya ca prahāṇāt pūrvam eva ca saumanasyadaurmanasyayor astagamād aduḥkhāsukhaṃ upekṣāsmṛtipariśuddhaṃ caturthaṃ dhyānam upasaṃpadya viharati । tathā samāpannasya yaḥ kāyasaṃvaro vāksaṃvara ājīvapariśuddhir ayam ucyate kuśalaḥ karmabhavaḥ । yad api taddhetu tatpratyayaṃ kāyasya bhedād anabhrakāṇāṃ devānāṃ sabhāgatāyām upapadyate । tatra yā jātiḥ saṃjātiḥ vistareṇa yāvaj jīvitendriyasya prādurbhāvaḥ । itīyaṃ jātir imaṃ bhavaṃ pratītya tad ucyate bhavapratyayā jātiḥ ।

yathā anabhrakāṇām evaṃ puṇyaprasavānām asaṃjñisatvasaṃgṛhītānāṃ ca bṛhatphalānāṃ ।

yathā khalv ihaikatyaḥ asaṃjñisatvānāṃ devānām avekṣāvān bhavati pratibaddhacittaḥ । aho batāham asaṃjñisatvānāṃ devānāṃ sabhāgatāyām upapadyeyam iti । sa taṃ prārthayamānas taddhetos tatsaṃvartanīyaṃ saṃjñām audārikato duḥkhilataḥ sthūlabhittikato manasikaroti āsaṃjñikaṃ ca śāntataḥ praṇītato niḥsaraṇataḥ । tasya saṃjñām audārikato duḥkhilataḥ sthūlabhittikato manasikurvataḥ āsaṃjñikaṃ ca śāntataḥ praṇītato niḥsaraṇataḥ saṃjnā antardhīyate āsaṃjñikaṃ ca saṃsthihati । iti yatra mama saṃjñā antarāyaty āsaṃjñikaṃ ca saṃsthihaty etāvad asaṃjñisamāpattiḥ samāpanna iti vaktavyaṃ । tathā samāpannasya yaḥ kāyasaṃvaro vāksaṃvaraḥ ājīvapariśuddhir ayam ucyate kuśalaḥ karmabhavaḥ । yad api taddhetu tatpratyayaṃ kāyasya bhedād asaṃjñisatvānāṃ devānāṃ sabhāgatāyām upapadyate । tatra yā jātiḥ saṃjātir vistareṇa yāvaj jīvitendriyasya prādurbhāva iti । itīyaṃ jātir imaṃ bhavaṃ pratītya tad ucyate bhavapratyayā jātir iti ।

yathā khalv ihaikatyaḥ ākāśānantyāyatanānāṃ devānām avekṣāvān bhavati pratibaddhacittaḥ । aho batāhaṃ ākāśānantyāyatanānāṃ devānāṃ sabhāgatāyām upapadyeyam iti । sa tatprārthayamānas taddhetos tatsaṃvartanīyaṃ sarvaśo rūpasaṃjñānāṃ samatikramāt pratighasaṃjñānām astagamān nānātvasaṃjñānām amanasikārād anantam ākāśam ity ākāśānantyāyatanam upasaṃpadya viharati । tathā samāpannasya yā cetanā saṃcetanābhisaṃcetanā cetayitaṃ cetanāgataṃ cittābhisaṃskāro manaskarma ayam ucyate kuśalaḥ karmabhavaḥ । yad api taddhetu tatpratyayaṃ kāyasya bhedād ākāśānantyāyatanānāṃ devānāṃ sabhāgatāyām upapadyate । tatra yā jātiḥ saṃjātir vistareṇa yāvaj jīvitendriyaprādurbhāva । itīyaṃ jātir imaṃ bhavaṃ pratītya tad ucyate bhavapratyayā jātir iti ।

yathā khalv ihaikatyo vijñānānantyāyatanānāṃ devānām avekṣāvān bhavati pratibaddhacittaḥ । aho batāhaṃ vijñānānantyāyatanānāṃ devānāṃ sabhāgatāyām upapadyeyaṃ iti । sa tatprārthayamānas taddhetos tatsaṃvartanīyaṃ sarvaśa ākāśānantyāyatanaṃ samatikramyānantaṃ vijñānam iti vijñānānantyāyatanam upasaṃpadya viharati । tathā samāpannasya yā cetanā yāvac cittābhisaṃskāro manaskarmāyam ucyate kuśalaḥ karmabhavaḥ । yad api taddhetu tatpratyayaṃ kāyasya bhedād vijñānānantyāyatanānāṃ devānāṃ sabhāgatāyām upapadyate । tatra yā jātiḥ saṃjātiḥ vistareṇa yāvaj jīvitendriyasya prādurbhāva । itīyaṃ jātir imaṃ bhavaṃ pratītya tad ucyate bhavapratyayā jātir iti ।

yathā khalv ihaikatya ākiṃcanyāyatanānāṃ devānām avekṣāvān bhavati pratibaddhacittaḥ । aho batāham ākiṃcanyāyatanānāṃ devānāṃ sabhāgatāyām upapadyeyam iti । sa tatprārthayamānas taddhetos tatsaṃvartanīyaṃ sarvaśo vijñānānantyāyatanaṃ samatikramya nāsti kiṃ cid ity ākiṃcanyāyatanam upasaṃpadya viharati । tathā samāpannasya yā cetanā saṃcetanā vistareṇa yāvac cittābhisaṃskāro manaskarma ayam ucyate kuśalaḥ karmabhavaḥ । yad api taddhetu tatpratyayaṃ kāyasya bhedād ākiṃcanyāyatanānāṃ devānāṃ sabhāgatāyāṃ upapadyate । tatra yā jātiḥ saṃjātiḥ vistareṇa yāvaj jīvitendriyasya prādurbhāva । itīyaṃ jātir imaṃ bhavaṃ pratītya tad ucyate bhavapratyayā jātir iti ।

yathā khalv ihaikatyo naivasaṃjñānāsaṃjñāyatanānāṃ devānām avekṣāvān bhavati pratibaddhacittaḥ । aho batāhaṃ naivasaṃjñānāsaṃjñāyatanānāṃ devānāṃ sabhāgatāyāṃ upapadyeyam iti । sa tatprārthayamānas taddhetos tatsaṃvartanīyaṃ ākiṃcanyāyatanaṃ samatikramya naivasaṃjñānāsaṃjñāyatanam upasaṃpadya viharati । tathā samāpannasya yā cetanā vistareṇa yāvac cittābhisaṃskāro manaskarmāyam ucyate kuśalaḥ karmabhavaḥ । yad api taddhetu tatpratyayaṃ naivasaṃjñānāsaṃjñāyatanānāṃ devānāṃ sabhāgatāyāṃ upapadyate । tatra yā jātiḥ saṃjātir avakrāntir abhinirvṛttiḥ prādurbhāvaḥ skandhapratilābho dhātupratilābhaḥ āyatanapratilābhaḥ jīvitendriyasya prādurbhāvaḥ । itīyaṃ jātir imaṃ bhavaṃ pratītya tad ucyate bhavapratyayā jātir iti ।

api khalv evam uktam bhagavatā mahānidānaparyāye vyākaraṇe āyuṣmaty ānande ।

asti pratyayam ānanda jātir । iti pṛṣṭair astīti vacanīyaṃ । kiṃpratyayā jātir iti । bhavapratyayā iti vacanīyaṃ । bhavapratyayā ānanda jātir । iti me yad uktam idaṃ me tat pratyuktaṃ ।

bhavaś ced ānanda na syād api nu matsyānāṃ matsyatve pakṣiṇānāṃ vā pakṣitve sarīsṛpāṇāṃ sarīsṛpatve catuṣpadānāṃ vā catuṣpadatve nāgānāṃ vā nāgatve yakṣāṇāṃ vā yakṣatve bhūtānāṃ vā bhūtatve gandharvāṇāṃ vā gandharvatve devānāṃ vā devatve manuṣyāṇāṃ vā manuṣyatve teṣāṃ teṣām ānanda satvānāṃ tasmin tasmin satvanikāye api nu kasya cit kaś cid bhavaḥ syān । sarvaśo vā punar ānanda bhave asaty api nu kasya cit kā cij jātiḥ prajñāyeta । tasmāt tarhy ānandaitan nidānam eṣa samudaya eṣa hetur eṣa pratyayo jātyā yad uta bhavaḥ । bhavapratyayā ānanda jātir । iti me yad uktam idaṃ me tat pratyuktaṃ ।

jātipratyayaṃ jarāmaraṇam iti ।

jarā katamā । yat teṣāṃ teṣāṃ satvānāṃ tasmiṃ tasmiṃ satvanikāye jātiḥ saṃjātir avakrāntir abhinirvṛttir vistareṇa jīvitendriyasya prādurbhāvaḥ iyam ucyate jātiḥ ।

api khalv evam uktaṃ bhagavatā mahānidānaparyāye vyākaraṇe āyuṣmaty ānande ।

asti pratyayam ānanda jarāmaraṇaṃ । iti pṛṣṭair astīti syād vacanīyaṃ । vistareṇa yāvaj ।

jātiś ced ānanda na syād api nu matsyānāṃ vā matsyatve pakṣināṃ vā pakṣitve vistareṇa yāvad devānāṃ devatve teṣāṃ teṣām ānanda satvānāṃ tasmiṃ tasmin satvanikāye api nu kasya cit kā cij jātiḥ syān । sarvaśo vā punar ānanda jātyām asatyāṃ api nu jarāmaraṇaṃ prajnāyeta । tasmāt tarhy ānanda tan nidānaṃ eṣa samudaya eṣa hetur eṣa pratyayo jarāmaraṇasya yad uta jātiḥ । jātipratyayam ānanda jarāmaraṇam iti me yad uktam etat pratyuktaṃ ।।

jarā katamā । yat tat khālityaṃ pālityaṃ vistareṇa yāvat saṃskārāṇāṃ purāṇībhāvo jarjarībhāva iyam ucyate jarā । maraṇaṃ katamad । yat teṣāṃ teṣāṃ satvānāṃ tasmāt tasmāt satvanikāyāc cyutiś cyavanatā bhedo antarhāṇiḥ saṃmoṣaḥ parihāṇiḥ āyuṣo hānir ūṣmaṇo hāniḥ skandhānāṃ nikṣepo jīvitendriyasyoparodho maraṇaṃ kālakriyā idam ucyate maraṇaṃ ।

śokaḥ katama । yat tan mātṛmaraṇena pitṛmaraṇena bhrātṛmaraṇena bhaginīmaraṇena jñātikṣayād dhanakṣayād bhogakṣayāt spṛṣṭasya śārīrikābhir vedanābhir duḥkhābis tīvrābhiḥ kharābhiḥ kaṭukābhir amanāpābhiḥ prāṇahāriṇībhir yo dāghaḥ saṃdāghaḥ śokaḥ śocanā śokāyitatvam ayam ucyate śokaḥ ।

paridevaḥ katama । tathā dahyate tathā paridahyate । hā aṃba hā tāta hā bhagini hā bhrātaḥ । tad upādāya yad vākyaṃ vacanaṃ vyāhāro bhāṣā gīr niruktir vākpatho vāgghoṣo vācā vākkarma vāgvijñaptir ārttir bhāṣyaṃ vipralāpo lālapyaṃ lālapyanatā paridevaḥ paridevanatā ayam ucyate paridevaḥ ।

duḥkhaṃ katamad । paṃcavijñānasaṃprayuktam asātaṃ veditaṃ vedanāgatam idam ucyate duḥkhaṃ ।

daurmanasyaṃ katarad । manovijñānaṃsaprayuktaṃ asātaṃ veditaṃ vedanāgatam idam ucyate daurmanasyaṃ ।

upāyāsaḥ katama । yaś cetasa āyāsa upāyāsaḥ upāyāsanatā ayam ucyate upāyāsaḥ ।।

api khalv avidyāduḥkhaskandhaṃ pratītya saṃskāraduḥkhaskandhasyābhinirvṛttir bhavati prādurbhāvaḥ । saṃskāraduḥkhaskandhaṃ pratītya vijñānaduḥkhaskandhasyābhinirvṛttir bhavati prādurbhāvaḥ । vijñānaduḥkhaskandhaṃ pratītya nāmarūpaduḥkhaskandhasyābhinirvṛttir bhavati prādurbhāvaḥ । nāmarūpaduḥkhaskandhaṃ pratītya ṣaḍāyatanaduḥkhaskandhasyābhinirvṛttir bhavati prādurbhāvaḥ । ṣaḍāyatanaduḥkhaskandhaṃ pratītya sparśaduḥkhaskandhasyābhinirvṛttir bhavati prādurbhāvaḥ । sparśaduḥkhaskandhaṃ pratītya vedanāduḥkhaskandhasyābhinirvṛttir bhavati prādurbhāvaḥ । vedanāduḥkhaskandhaṃ pratītya tṛṣṇāduḥkhaskandhasyābhinirvṛttir bhavati prādurbhāvaḥ । tṛṣṇāduḥkhaskandhaṃ pratītyopādānaduḥkhaskandhasyābhinirvṛttir bhavati prādurbhāvaḥ । upādānaduḥkhaskandhaṃ pratītya bhavaduḥkhaskandhasyābhinirvṛttir bhavati prādurbhāvaḥ । bhavaduḥkhaskandhaṃ pratītya jātiduḥkhaskandhasyābhinirvittir bhavati prādurbhāvaḥ । jātiduḥkhaskandham pratītya jarāmaraṇaduḥkhaskandhasyābhinirvṛttir bhavati prādurbhāvaḥ ।।

evaṃ mayā śrutam ekasmin samaye bhagavāṃś chrāvastyāṃ viharati jetavane anāthapiṇḍadasyārāme । tatra bhagavān bhikṣūn āmantrayate sma । yasya kasya cid bhikṣavaḥ paṃca bhayāni vadyāni vairāṇi aśāntāni bhavanti sa dṛṣṭa eva dharme vijñānāṃ garhyo bhavati paścāc cānutāpyaḥ kāyasya ca bhedāt paraṃ maraṇād apāyadurgatiṃ vinipātaṃ narakeṣūpapadyate ।

katamāni paṃca bhayāni vadyāni vairāṇy aśāntāni bhavanti ।

yat prāṇātipātikaḥ prāṇātipātapratyayaṃ vadyaṃ vairaṃ prasavati prāṇātipātād aprativiratasya evam asyedaṃ prathamaṃ bhayaṃ vadyaṃ vairam aśāntaṃ bhavati ।

yad adattādāyikaḥ kāmamithyācāriko mṛṣāvādikaḥ

surāmaireyamadyapramādasthāyikaḥ surāmaireyamadyapramādasthānabhayaṃ vadyaṃ vairaṃ prasavati surāmaireyamadyapramādasthānād aprativiratasya evam asyedaṃ paṃcamaṃ bhayaṃ vadyaṃ vairam aśāntaṃ bhavati ।

yasya kasya cid imāni paṃca bhayāni vadyāni vairāṇy aśāntāni bhavanti sa dṛṣṭa eva dharme vijñānāṃ garhyo bhavati paścāc cānutāpyaḥ । kāyasya bhedāt paraṃ maraṇād apāyadurgatiṃ vinipātaṃ narakeṣūpapadyate ।

yasya tu kasya cit paṃca bhayāni vadyāni vairāṇi śāntāni bhavanti sa dṛṣṭa eva dharme vijñānāṃ praśasyo bhavati paścāc ca nānutāpyaḥ kāyasya ca bhedāt sugatau svargaloke deveṣūpapadyate ।

katamāni paṃca bhayāni vadyāni vairāṇi śāntāni bhavanti ।

yat prāṇātipātikaḥ prāṇātipātapratyayaṃ bhayaṃ vadyaṃ vairaṃ prasavati prāṇātipātāt prativiratasya evam asyedaṃ prathamaṃ vadyaṃ vairaṃ śāntaṃ bhavati । yad adattādāyikaḥ kāmamithyācāriko mṛṣāvādikaḥ

surāmaireyamadyapramādasthāyikaḥ surāmaireyamadyapramādasthānapratyayaṃ bhayaṃ vadyaṃ vairaṃ prasavati surāmaireyamadyapramādasthānāt prativiratasya evam asyedaṃ paṃcamaṃ bhayaṃ vadyaṃ vairaṃ śāntaṃ bhavati ।

yasya kasya cid imāni paṃca bhayāni vadyāni vairāṇi śāntāni bhavanti sa dṛṣṭa eva dharme vijñānāṃ praśasyo bhavati paścāc ca nānutāpyaḥ kāyasya ca bhedāt sugatau svargaloke deveṣūpapadyate । idam avocad bhagavān । idam uktvā sugato hy athāparam etad uvāca śāstā ।।

yaḥ prāṇam atipātayati mṛṣāvādaṃ ca bhāṣate । loke adattam ādatte paradāraṃ ca gacchati । surāmaireyapānaṃ ca yo naro hy adhigṛdhyati । saktaḥ paṃcasu dharmeṣu duḥśīla iti kathyate । kāyasya bhedād duṣprajño narakeṣūpapadyate ।। yas tu prāṇaṃ nātipātayati mṛṣāvādaṃ na bhāṣate । loke adattaṃ nādatte paradāraṃ na gacchati । surāmaireyapānaṃ ca yo naro nādhigṛdhyati । muktaḥ paṃcasu dharmeṣu śīlavān iti kathyate । kāyasya bhedāt sugato svargaloke deveṣūpapadyate ।

idam avocat ।।

kiyatā upāsako bhavati । yataś ca gṛhī avadātavasanaḥ puruṣaḥ puruṣendriyeṇa samanvāgataḥ buddhaṃ śaraṇaṃ gacchati dharmaṃ saṃghaṃ śaraṇaṃ gacchati cittam utpādayati vācaṃ ca bhāṣate upāsakaṃ māṃ dhārayeti । iyatā upāsako bhavati ।

kiyatā upāsakaḥ śikṣāsv ekadeśakārī bhavati । yataś copāsakaḥ buddhaṃ śaraṇaṃ gato bhavati dharmaṃ saṃghaṃ śaraṇaṃ gato bhavati prāṇātipātāt prativirataḥ adattādānāt kāmamithyācārān mṛṣāvādād aprativirataḥ iyatā upāsakaḥ śikṣāsv ekadeśakārī bhavati ।

kiyatā upāsakaḥ śikṣāsu pradeśakārī bhavati । yataś copāsakaḥ buddhaṃ śaraṇaṃ gato bhavati dharmaṃ saṃghaṃ śaraṇaṃ gato bhavati prāṇātipātād adattādānāt prativirataḥ kāmamithyācārān mṛṣāvādāt surāmaireyamadyapramādasthānād aprativirataḥ iyatā upāsakaḥ śikṣāsu pradeśakārī bhavati ।

kiyatā upāsakaḥ śikṣāsu yadbhūyaskārī bhavati । yataś copāsakaḥ buddhaṃ śaraṇaṃ gato bhavati dharmaṃ saṃghaṃ śaraṇaṃ gato bhavati prāṇātipātād adattādānāt kāmamithyācārāt prativirataḥ mṛṣāvādāt surāmaireyamadyapramādasthānād aprativirataḥ iyatā upāsakaḥ śikṣāsu yadbhūyaskāri bhavati ।

kiyatā upāsakaḥ śikṣāsv aparipūrṇakārī bhavati । yataś copāsakaḥ buddhaṃ śaraṇaṃ gato bhavati dharmaṃ saṃghaṃ śaraṇaṃ gato bhavati prāṇātipātād adattādānāt kāmamithyācārān mṛṣāvādāt prativirataḥ surāmaireyamadyapramādasthānād aprativirataḥ iyatā upāsakaḥ śikṣāsv aparipūrṇakārī bhavati ।

kiyatā upāsakaḥ śikṣāsu paripūrṇakārī bhavati । yataś copāsakaḥ buddhaṃ śaraṇaṃ gato bhavati dharmaṃ saṃghaṃ śaraṇaṃ gato bhavati prāṇātipātāt prativirataḥ adattādānāt kāmamithyācārān mṛṣāvādāt surāmaireyamadyapramādasthānāt prativirataḥ iyatā upāsakaḥ śikṣāsu paripūrṇakārī bhavati ।।

paṃcabhir dharmaiḥ samanvāgataḥ upāsakaḥ ātmahitāya pratipanno bhavati na parahitāya । katamaiḥ paṃcabhiḥ । ātmanā prāṇātipātāt prativirato bhavati । no tu parān prāṇātipātaviratau samādāpayati ।

ātmanā adattādānāt kāmamithyācārān mṛṣāvādāt surāmaireyamadyapramādasthānāt prativirato bhavati । no tu parān surāmaireyamadyapramādasthānaviratau samādāpayati । ebhiḥ paṃcabhiḥ dharmaiḥ samanvāgata upāsaka ātmahitāya pratipanno bhavati parahitāya ।।

daśabhir dharmaiḥ samanvāgata upāsakaḥ ātmahitāya pratipanno bhavati parahitāya ca । ātmanā prāṇātipātāt prativirato bhavati parāṃś ca prāṇātipātaviratau samādāpayati । ātmanā adattādānāt kāmamithyācārān mṛṣāvādāt surāmaireyamadyapramādasthānāt prativirato bhavati parāṃś ca surāmaireyamadyapramādasthānaviratau samādāpayati । ebhir daśabhir dharmais samanvāgataḥ upāsakaḥ ātmahitāya pratipanno bhavati parahitāya ca ।।

paṃcadaśabhir dharmais samanvāgata upāsakaḥ atmāhitāya pratipanno bhavati parahitāya ca bahujanahitāya bahujanasukhāya ca । ātmanā prāṇātipātāt prativirato bhavati parān api prāṇātipātaviratau samādāpayati prāṇātipātavirataṃ ca dṛṣṭvā sumanojño bhavati ।

ātmanā adattādānāt kāmamithyācārān mṛṣāvādāt surāmaireyamadyapramādasthānaviratau samādāpayati surāmaireyamadyapramādasthānavirataṃ ca dṛṣṭvā sumanojño bhavaty । ebhiḥ paṃcadaśabhir dharmaiḥ samanvāgataḥ upāsakaḥ ātmahitāya pratipanno bhavati parahitāya bahujanahitāya bahujanasukhāya ca ।।

aṣṭābhir dharmais samanvāgata upāsakaḥ ātmahitāya pratipanno bhavati na parahitāya । ātmanā śraddhāsaṃpanno bhavati no tu parāṃ cchraddhāsaṃpadi samādāpayati । ātmānā śīlasaṃpannas tyāgasaṃpannaḥ । abhīkṣṇam ārāmaṃ gantā bhavati bhikṣūṇāṃ darśanāya । avahitaśrotro dharmaṃ śṛṇoti । śrutānāṃ dharmāṇāṃ dhāraṇajātīyo bhavati । dhṛtānāṃ dharmāṇām arthopaparīkṣī bhavati । ātmanā upaparīkṣitānāṃ dharmāṇām artham ājñāya dharmam ājñāya dharmānudharmapratipanno bhavati sāmīcīpratipanno anudharma no tu parān dharmacārī no tu parān dharmānudharmapratipattau samādāpayati । ebhir aṣṭābhir dharmaiḥ samanvāgataḥ upāsakaḥ ātmahitāya pratipanno bhavati na parahitāya ।

ṣoḍaśabhir dharmaiḥ samanvāgata upāsakaḥ ātmahitāya pratipanno bhavati parahitāya ca । ātmanā śraddhāsaṃpanno bhavati parān api śraddhāsaṃpadi samādāpayati । ātmanā śīlasaṃpannas tyāgasaṃpanno bhavaty । ātmanā abhīkṣṇam ārāmaṃ gantā bhavati bhikṣūṇāṃ darśanāya । avahitaśrotro dharmaṃ śṛṇoti । śrutānāṃ dharmāṇāṃ dhāraṇajātīyo bhavati । dhṛtānāṃ dharmāṇāṃ upaparīkṣaṇajātīyo bhavati । ātmanā upaparīkṣitānāṃ dharmāṇām artham ājñāya dharmaṃ ājñāya dharmānudharmapratipanno bhavati । sāmīcīpratipanno anudharmacārī parāṃś ca dharmānudharmapratipattau samādāpayati । ebhiḥ ṣoḍaśabhir dharmaiḥ samanvāgata upāsaka ātmahitāya pratipanno bhavati parahitāya ca ।

caturviṃśatyā dharmais samanvāgata upāsakaḥ ātmahitāya pratipanno bhavati parahitāya bahujanahitāya bahujanasukhāya ca । ātmanā śraddhāsaṃpanno bhavati parān api śraddhāsaṃpadi samādāpayati śraddhāsaṃpannaṃ ca dṛṣṭvā sumanojño bhavati । ātmanā śīlasaṃpannaḥ tyāgasaṃpannaḥ । abhīkṣṇam ārāmaṃ gantā bhavati bhikṣūṇāṃ darśanāya । avahitaśrotro dharmaṃ śṛṇoti । śrutānāṃ dharmāṇāṃ dhāraṇajātīyo bhavati । dhṛtānāṃ dharmāṇām arthopaparikṣī bhavati । ātmanā upaparikṣitānāṃ dharmāṇām artham ājñāya dharmam ājñāya dharmānudharmapratipanno bhavati sāmīcīpratipanno anudharmacār । parān api dharmānudharmapratipattau samādāpayati । dharmānudharmapratipannaṃ ca dṛṣṭvā sumanojño bhavati । ebhiś caturviṃśatyā dharmaiḥ samanvāgata upāsakaḥ ātmahitāya pratipanno bhavati parahitāya bahujanahitāya bahujanasukhāya ca ।।

daśabhir dharmais samanvāgata upāsakaḥ kāyasya bhedāt paraṃ maraṇād apāyadurgativinipātaṃ narakeṣūpapadyate । ātmanā prāṇātipātiko bhavati । adattādāyikaḥ kāmamithyācāriko mṛṣāvādikaḥ piśunavādikaḥ paruṣavādikaḥ saṃbhinnapralāpiko abhidhyālur vyāpannacitto mithyādṛṣṭikaś ca bhavati । ebhir daśabhir dharmaiḥ samanvāgata upāsakaḥ kāyasya bhedād yāvan narakeṣūpapadyate ।

viṃśatyā dharmaiḥ samanvāgata upāsakaḥ kāyasya bhedād yāvan narakeṣūpapadyate । ātmanā prāṇātipātiko bhavati parān api prāṇātipāte samādāpayati । ātmanā adattādāyiko yāvan mithyādṛṣṭikaḥ । parān api mithyādṛṣṭau samādāpayaty । ebhir viṃśatyā dharmaiḥ samanvāgata upāsakaḥ kāyasya bhedād yāvan narakeṣūpapadyate ।

triṃśatā dharmaiḥ samanvāgataḥ upāsakaḥ kāyasya bhedād yāvan narakeṣūpapadyate । ātmanā prāṇātipātiko bhavati । parān api prāṇātipāte samādāpayati prāṇātipātikaṃ ca dṛṣṭvā sumanojño bhavati । ātmanā adattādāyiko yāvan mithyādṛṣṭikaṃ ca dṛṣṭvā sumanojño bhavati । ebhis triṃśatā dharmaiḥ samanvāgataḥ upāsako yāvat kāyasya bhedān narakeṣūpapadyate ।

catvāriṃśatā dharmais samanvāgata upāsakaḥ kāyasya bhedād yāvan narakeṣūpapadyate । ātmanā prāṇātipātiko bhavati । parān api prāṇātipāte samādāpayati prāṇātipātikaṃ ca dṛṣṭvā sumanojño bhavati prāṇātipātasya ca varṇaṃ bhāṣate । ātmanā adattādāyiko yāvan mithyādṛṣṭeś ca varṇaṃ bhāṣate । ebhiś catvāriṃśatā dharmais samanvāgata upāsakaḥ kāyasya bhedād yāvan narakeṣūpapadyate ।।

daśabhir dharmaiḥ samanvāgata upāsakaḥ kāyasya bhedāt sugatau svargaloke deveṣūpapadyate । ātmanā prāṇātipātāt prativirato bhavati । ātmanā adattādānāt kāmamithyācārān mṛṣāvādāt paiśunyāt pāruṣyāt saṃbhinnapralāpād anabhidhyālur avyāpannacittaḥ samyagdṛṣṭiko bhavati । ebhir daśabhir dharmaiḥ samanvāgata upāsakaḥ kāyasya bhedāt sugatau svargaloke deveṣūpapadyate ।।

viṃśatyā dharmais samanvāgata upāsakaḥ kāyasya bhedād yāvad deveṣūpapadyate । ātmanā prāṇātipātāt prativirato bhavati । parān api prāṇātipātaviratau samādāpayati । ātmanā adattādānād yāvat samyagdṛṣṭiko bhavati । parān api samyagdṛṣṭau samādāpayati । ebhir viṃśatyā dharmaiḥ samanvāgata upāsako yāvad deveṣūpapadyate ।।

triṃśatā dharmais samanvāgata upāsakaḥ kāyasya bhedād yāvad deveṣūpapadyate । ātmanā prāṇātipātāt prativirato bhavati । parān api prāṇātipātaviratau samādāpayati । prāṇātipātavirataṃ ca dṛṣṭvā sumanojño bhavati । ātmanā adattādānād yāvat samyagdṛṣṭikaṃ ca dṛṣṭvā sumanojño bhavaty । ebhis triṃśatā dharmaiḥ samanvāgata upāsakaḥ kāyasya bhedād yāvad deveṣūpapadyate ।।

catvāriṃśatā dharmais samanvāgata upāsakaḥ kāyasya bhedāt sugatau svargaloke deveṣūpapadyate । ātmanā prāṇātipātāt prativirato bhavati । parān api prāṇātipātaviratau samādāpayati । prāṇātipātavirataṃ ca dṛṣṭvā sumanojño bhavati prāṇātipātavirateś ca varṇaṃ bhāṣate । ātmanā adattādānāt kāmamithyācārān mṛṣāvādāt paiśunyāt pāruṣyāt saṃbhinnapralāpāt prativirato bhavaty । anabhidhyālur avyāpannacittaḥ samyagdṛṣṭiko bhavati । parān api samyagdṛṣṭau samādāpayati । samyagdṛṣṭikaṃ ca dṛṣṭvā sumanojño bhavati samyagdṛṣṭeś ca varṇaṃ bhāṣate । ebhiś catvāriṃśatā dharmaiḥ samanvāgata upāsakaḥ kāyasya bhedāt sugatau svargaloke deveṣūpapadyate ।

paṃcopāsakasya śikṣāpadāni । yāvajjīvaṃ prāṇātipātād viratir upāsakasya śikṣāpadaṃ । yāvajjīvam adattādānāt kāmamithyācārān mṛṣāvādāt surāmaireyamadyapramādasthānād vairamaṇir upāsakasya śikṣāpadaṃ ।।

yāvajjīvaṃ prāṇātipātād viratir upāsakasya śikṣāpadam iti । tatra kataraḥ prāṇātipātaḥ । kataraḥ prāṇī । katamā prāṇātipātād vairamaṇiḥ । yad ucyate prāṇātipātād vairamaṇir upāsakasya śikṣāpadam ity āha ।

evaṃ hy uktaṃ bhagavatā । prāṇātipātī khalv ihaiko bhavati raudro rudhirapāṇiḥ hataprahataniviṣṭaḥ alajjī adayāvān sarvasatvaprāṇibhūteṣv antataḥ kuntapipīlakam api prāṇātipātād aprativirato bhavati । ayam ucyate prāṇātipātikaḥ । yasmin prāṇini prāṇisaṃjñī jīve jīvasaṃjñī satve satvasaṃjñī poṣe poṣasaṃjñī pudgale pudgalasaṃjñī ayam ucyate prāṇī ।।

prāṇātipātaḥ katamaḥ । yasmin prāṇini prāṇisaṃjñinaḥ satve satvasaṃjñinaḥ poṣe poṣasaṃjñinaḥ pudgale pudgalasaṃjñinaḥ yat parākramam āgamya yat pāpacittam akuśalacittaṃ vadhakacittaṃ hananacittaṃ māraṇacittaṃ ca pratyupasthitaṃ bhavati । tatra yat karmāgamya yat prayogam āgamya yām ūhām āgamya yad upakramam āgamya prāṇino hananaṃ māraṇaṃ saṃcintya jīvitād vyaparopaṇam iti । yat tat karma yo asau prayogaḥ yā sā ūhā yad upakramaṃ yat tat prāṇino hananaṃ māraṇaṃ saṃcintya jīvitād vyaparopaṇaṃ ayaṃ ucyate prāṇātipātaḥ ।।

prāṇātipātī khalv ihaiko bhavatīti ātmā prāṇātipātād anārato bhavatīty aprativiratas tatatrasthas tena samanvāgatas । prāṇātipātī khalv ihaiko bhavati ।

raudra iti । āha । yat tad ācīrṇadaṇḍatācīrṇaśastratācīrṇapraharaṇatā iyam ucyate raudratā । tenāha ।

rudhirapāṇir iti rudhirapāṇaya ucyante aurabhrikāḥ kaukkuṭikasaukarikamātsikamṛgalubdhakāś caurāḥ vadhyaghātakā goghātakā nāgamaṇḍalikāḥ śaśavāgurikā bandhanapālakāḥ sūcakāḥ kāraṇakārakā ima ucyante rudhirapāṇayaḥ । kenaita ucyante rudhirapāṇayaḥ । āha । kiṃ cāpi ye susnātā bhavanti suviliptāḥ kalpitakeśanakhāvadātavastraprāvṛtāḥ āmuktamālyābharaṇā atha ca punas te rudhirapāṇaya evocyante । kiṃ kāraṇam । yasmāt te anāratā aviratā aprativiratās tasya rudhirasyotthāpanāya jananāya saṃjananāya samutpādāya prāviṣkaraṇāya । tena kāraṇena rudhirapāṇaya ucyante ।।

hataprahataniviṣṭā iti syāt prāṇī prahato na hataḥ । syād dhato na prahataḥ । syād dhataś ca prahataś ca । prahatas tāvan na hataḥ । yathā tāvat prāṇī ākoṭito bhavati pāṇinā vā loṣṭena vā daṇḍena vā śastreṇa vā anyatamānyatamena vā vividhena praharaṇena । na tu sarveṇa sarvaṃ jīvitād vyaparopito bhavati । evaṃ prāṇī hato bhavati na hataś ca । yathā tāvat prāṇī ākoṭito bhavati pāṇinā vā loṣṭena vā daṇḍena vā śastreṇa vā anyatamānyatamena vā vividhena praharaṇena sarveṇa vā sarvaṃ prāṇī jīvitād vyaparopito bhavati । evaṃ hataś ca bhavati prahataś ca । api hataprahataniviṣṭaś ca bhavati sanniviṣṭaś cāniviṣṭaś ca । tenāha । hataprahataniviṣṭa iti ।।

alajjī adayāvān sarvasatvaprāṇibhūteṣv iti । tatra katame prāṇāḥ । katame bhūtāḥ । yad ucyate alajjī adayāvān sarvasatvaprāṇibhūteṣv ity । āha । pṛthagjanāḥ prāṇāḥ bhagavataḥ śrāvakā bhūtāḥ । api khalu ye satvāḥ sarāgāḥ sadveṣāḥ samohā ima ucyante bhūtāḥ । api khalu ye satvā vigatarāgā vigatadveṣā vigatamohā ima ucyante bhūtāḥ । api khalu ye satvāḥ satṛṣṇā sopādānā ima ucyante prāṇāḥ । ye satvā nistṛṣṇā nirupādānā ima ucyante bhūtāḥ । api khalu ye satvā āniruddhāḥ prativiruddhā ima ucyante prāṇāḥ । ye satvā anāniruddhāḥ aprativiruddhā ima ucyante bhūtā । api khalu ye satvā aviduṣo avidyāgatā ima ucyante prāṇāḥ । ye satvā viduṣo vidyāgatā ima ucyante bhūtāḥ । api khalu ye satvāḥ kāmebhyo avītarāgāḥ ima ucyante prāṇāḥ । ye satvāḥ kāmebhyo vītarāgā ima ucyante bhūtāḥ । api khalu ye satvāḥ kāmebhyo vītarāgā na tu bhagavataḥ śrāvakā ima ucyante prāṇāḥ । ye satvā kāmebhyo vītarāgās te bhagavataḥ śrāvakā ima ucyante bhūtāḥ । asmiṃs tv arthe pṛthagjanāḥ prāṇāḥ bhagavataḥ śrāvakā bhūtāḥ । kiṃ kāraṇaṃ bhavanam ucyate nirvāṇaṃ । tat taiḥ prāptaṃ pratilabdham adhigataṃ spṛṣṭaṃ sākṣātkṛtaṃ ।

samantānusārī lokaṃ diśaḥ sarvam īritaḥ । icched bhavanam ātmānaṃ nādhigacched aniśritaṃ ।।

tad asminn arthe pṛthagjanāḥ prāṇāḥ bhagavataḥ śrāvakā bhūtāḥ tad eṣāṃ prāṇabhūtānām adayāya pratipanno bhavaty ananudayāyā nānukaṃpāya ।।

śokāṣṭahārakāḥ kuntā ucyante pipīlakāḥ । asmāt prāṇātipātād upāsakaḥ pratisaṃkhyāyārato bhavaty upadrutarataḥ prativirataḥ saṃvṛtaś ca । yatra yā akriyā akaraṇam anabhidhyācāro anadhyāpattir anadhyāpadanaṃ velā setuḥ vairamaṇī sthitir anatikramo avyatikramo avyatikramaṇatā । tenāha । yāvajjīvaṃ prāṇātipātād vairamaṇīr upāsakasya śikṣāpadam iti ।।

yāvajjīvam adattādānād vairamaṇīr upāsakasya śikṣāpadam iti । adattādānaṃ katamat ।

evaṃ hy uktaṃ bhagavatā ।

adattādāyī khalv ihaiko bhavati । sa grāmagatam araṇyagataṃ vā pareṣām adattaṃ steyasaṃkhyātam ādatte । idam ucyate adattādānaṃ ।

adattādānaṃ । yāvajjīvam adattādānād vairamaṇir upāsakasya śikṣāpadam iti tatra katarad adattaṃ katarad adattādānaṃ katamā adattādānād vairamaṇiḥ yā ucyate yāvajjīvam adattādānād vairamaṇir upāsakasya śikṣāpadam iti adattaṃ ।।

-te adattaṃ । adattādānaṃ katamat āha paraparigṛhīte pariṣkāre paraparigṛhītasaṃjñino yat pāpacittaṃ cākuśalacittaṃ ca haraṇacittaṃ cāpaharaṇacittaṃ codgrahaṇacittaṃ ca grahaṇacittaṃ cādānacittam āsādīyanacittaṃ ca pratyupasthitaṃ bhavati tatra yat ।।

-pahāram āgamya paraparigṛhīte pariṣkāre paraparigṛhītasaṃjñinaḥ yad grahaṇam udgrahaṇam ādīyanāsādīyanā haraṇāpaharaṇā saṃcintya sthānāt sthānasaṃkrāmaṇam iti yat tat karma yat prayogaṃ yā sā ūhā yad upakramaṃ yat parākramaṃ yat tad vā ।।

yat tat paraparigṛhīte pariṣkāre paraparigṛhītasaṃjñino grahaṇam udgrahaṇam ādīyanāsādīyanā saṃcintya sthānāt sthānasaṃkramaṇam idam ucyate adattādānaṃ । adattādāyī bhavatīty asmād adattādānād anārato bhavaty avirato aprativirataḥ tatrastha- ।।

-taṃ vety antaragataḥ prākārasya । araṇyagataṃ veti bahiḥ prakārasya । adattam iti paraparigṛhītaṃ stenam ādatte ti paraparigṛhītam adattam ādatte atyantam amuktam aniḥsṛṣṭam apratiniḥsṛṣṭam api khalu steyam ucyate paracitto apahārakaḥ tena ।।

-sṛṣṭam apratiniḥsṛṣṭam api khalu yat paraparigṛhītaṃ pariṣkāram adattam api tat stainyam api tat saṃkhyātam api tat tad ucyate adattastainyaṃ saṃkhyātam ādatte ।। adattādānāt prativirato bhavatīty asmād adattādānād upāsakasya y ।।

-saṃkhyātaḥ saṃvṛtaḥ tatra yā akriyā akaraṇam anadhyācāro anadhyāpattir anadhyāpadanam velā setur vairamaṇī sthitir anatikramo avyatikramo avyatikramaṇatā tad ucyate yāvajjīvam adattādānād vairamaṇir upāsakasya ।।

-mithyācārād vairamaṇir upāsakasya śikṣāpadam iti kāmamithyācāraḥ katamaḥ । evaṃ hy uktaṃ bhagavatā kāmamithyācārī khalv ihaiko bhavati sa yās tā bhavanti parastriyaḥ parabhāryās tadyathā mātṛrakṣitā vā pitṛrākṣitā vā ।।

śvaśrūrakṣitā vā śvaśurarakṣitā vā jñātirakṣitā vā jātirakṣitā vā gotrarakṣitā vā sadaṇḍāḥ । sāvaraṇāḥ sadaṇḍāvaraṇā antato mālāguṇaparikṣiptā । api tadrūpāsu sahasā balenānupraskandya kāmeṣu cāritram āpadyaty ayam ucyate ।।

khalv ihaiko bhavatīty asmāt kāmamithyācārād anārato bhavaty anuparato avirato aprativirataḥ tad ucyate kāmamithyācārī khalu bhavatīti ।। yās tā bhavanti parastriyo parabhāryā iti sapta puruṣasya bhāryāḥ । katamā sapta tadyathā ।।

paṭavāsinī samajīvikā tatkṣaṇikā ca । udakadattā katamā yā strī kumārikā vā puruṣasya mātāpitṛbhyām udakenānupradattā bhavati iyaṃ te bhāryā bhaviṣyati prajāpatī iyam ucyate udakadattā ।।

-nakrītā bhavati iyaṃ me bhāryā bhaviṣyati prajāpatī sā tasya bhāryā bhavati prajāpatī iyam ucyate dhanakrītā । dhvajāhṛtā yathā tāvac caurāḥ pararāṣṭraṃ paraviṣayaṃ gatvā svaṃ śirodhvajaṃ kṛtvā striyaṃ kumārikāṃ vāharanti ।।

-mi dhvajāhṛtā yathā tāvad rājā ajitaṃ jayaṃ jitam adhyāvasan yathā gṛhītikām utsṛjati । tatra puruṣo rājñaḥ śirodhvajaṃ kṛtvā striyaṃ kumārikāṃ vāharati iyaṃ me bhāryā bhaviṣyati prajāpatī sa tasya bhāryā ।।

cchandavāsinī katamā yā strī svayā śraddhayā svena premṇā svena prasādena puruṣam upasaṃkramyaivam āha । āryaputro me svāmī bhavaty aham āryaputrasya bhāryā bhaviṣyāmi । prajāpatī iyam ucyate cchandavāsinī ।।

-pasaṃkramyaivam āha āryaputro me bhaktācchādanam anuprayacchatv ahaṃ āryaputrasya bhāryā bhaviṣyāmi prajāpatī iyam ucyate paṭavāsinī । yā strī puruṣam upasaṃkramyaivam āha ।।

dhanaṃ tad ekadhye sannicayaṃ gacchatu ye cāsmākaṃ krīḍatāṃ ramatāṃ paricārayatāṃ putrā bhaviṣyanti pautrā vā te asmākaṃ mṛtānāṃ kālagatānāṃ śrāddham anupradāsyanti sā tasya bhāryā bhavati prajāpatī ।।

ikī ।। mātṛrakṣiteti yasyā striyāḥ kumārikāyā vā pitā svāmī vā unmatto bhavati kṣiptacittaḥ pararāṣṭraṃ paraviṣayaṃ vā niṣpalāno bhavati sā mātur antike prativasati sa mātṛ ।।

gopitā sugopitā mātrapare apratisaṃviditaṃ kāmeṣu cāritram āpatsyanta iti iyam ucyate mātṛrakṣitā । yathā mātṛrakṣitā evaṃ pitṛrakṣitā ।। bhrātṛrakṣitā katamā । yasya striyāḥ ।।

mātāpitarau svāmī vā mṛto bhavati kālagataḥ unmatto vā bhavati kṣiptacittaḥ pararāṣṭraṃ paraviṣayaṃ niṣpalāno bhavati sā bhrātur antike prativasati sā bhrātrā rakṣitā ।।

sugopitā mātrapare apratisaṃviditaṃ kāmeṣu cāritram āpatsyanta iti iyam ucyate bhrātṛrakṣitā । yathā bhrātṛrakṣitā evaṃ bhaginīrakṣitā ।। śvaśrūrakṣitā katamā ।।

pā mātāpitarau svāmī vā mṛto bhavati kālagata unmatto vā bhavati kṣiptacittaḥ pararāṣṭraṃ paraviṣayaṃ vā niṣpalāno bhavati sā śvaśrvā antike prativasati vasava- ।।

trasya sā śvaśrvā rakṣitā bhavati surakṣitā gopitā sugopitā mātrapare apratisaṃviditaṃ kāmeṣu cāritram āpatsyanta iti iyam ucyate śvaśrūrakṣitā ।। yathā śvaśrūrakṣitā ।।

jñātirakṣitā katamā । jñātaya ucyante yāvad ā saptamaṃ mātāmahaṃ pitāmahaṃ yugam upādāya yasyā striyaḥ kumārikāyā vā pūrvavat ।। jātirakṣitā katamā । jātaya ucyante ।।

vaiśyāḥ śūdrāḥ yasyā striyāḥ kumārikāyā vā pūrvavat ।। gotrarakṣitā katamā । gotrā ucyante kautsā vātsāś śāṇḍilyā bhāradvājā upapaṃcakāḥ yasyā striyāḥ kumārikāyā vā mātā ।।

kālagataḥ unmattaḥ kṣiptacittaḥ vedanābhitunno vā pararāṣṭraṃ paraviṣayaṃ vā niṣpalāno bhavati sā gotrāṇām antike prativasati gotrai rakṣitā bhavati surakṣitā gopitā ।।

apratisaṃviditaṃ kāmeṣu cāritram āpatsyanta iti iyam ucyate gotrarakṣitā ।। sadaṇḍā iti yā sā bhavati gūḍhikā na evaṃ yathā veśī nāpy evaṃ yathā kulastrī saced enaṃ rājā jānīyāt tāṃ ।।

-dhnīyād vā pravāsayed vā hiraṇyadaṇḍaṃ vānupradāpayed iyaṃ ucyate sadaṇḍāḥ । sāvaraṇā iti yathā tāvad āryeṇa vā āryaputreṇa vā āvṛtā bhavaty api khalu yā etāḥ pa ।।

-varaṇāḥ sadaṇḍāvaraṇāḥ kiṃ kāraṇam atonidānaṃ hi puruṣo adhigacchati vadhaṃ vā bandhanaṃ vā jyāniṃ vā grahaṇaṃ vā ।। antato mālāguṇaparikṣiptā apīti yathā tāva- ।।

kaṇṭheguṇena vā candanacūrṇena vā vilepanapuṭena vā anyatamānyatamena vā kenacit pratigṛhītā bhavati iyam ucyate mālāguṇaparikṣiptā ।।

-riṇī bhikṣuṇikā carikā parivrājikā vratapadadharmajīvinī yathā tāvat puruṣaḥ svāṃ prajāpatīm anujānīte gaccha bhadre cara brahmacaraṃs tasyā tena vratasamādā ।।

-ya saṃsparśaṃ samāpadyate dvayadvayasamāpattiṃ vāpadyate kāmamithyācārāṃ svaṃ vā punar pāram anaṅge vijñapayann āpadyate kāmamithyācāraṃ । asmāt kāmamithyācārā ।।

bhavaty uparato virataḥ saṃvṛtaḥ tatra yā akriyā akaraṇam anācāro anadhyāpattir anadhyāpadanaṃ velā setur vairamaṇī sthitir anatikramo avyatikramaṇatā tad ya ।।

-mithyācārād vairamaṇiḥ śikṣāpadam iti ।। yāvajjīvaṃ mṛṣāvādād vairamaṇir upāsakasya śikṣāpadam iti mṛṣāvādaḥ katamaḥ evaṃ hy uktaṃ bhagavatā ।।

sa sabhāgato vā parṣanmadhyagato vā rājakulamadhyagato vā yuktakulamadhyagato vā jñātikulamadhyagato vā sākṣīpṛṣṭaḥ san haṃ bhoḥ puruṣa yaj jānīṣe tad vada yan na jānīṣe tan mā vocaḥ ।।

tan mā vocaḥ so ajānaka eva saṃjānāmīty āha । apaśyaka eva saṃpaśyāmīty āha । jānann ena san na jānāmīty āha paśyann eva san na paśyāmīty āha ity ātmaheto paraheto āmiṣakiṃcitka ।।

mṛṣāvādād aprativirato bhavatīty asmān mṛṣāvādād anārato bhavaty anuparataḥ avirato aprativirataḥ tatrasthas tena samanvāgataḥ tenāha mṛṣāvādī khalu bhavatīti ।।

-bhā rāṣṭrasabhā ca । tatrāsau gataś ca bhavati samāgataś ca । samavahitaḥ saṃmukhībhūtaḥ tenāha sabhāgata iti ।। parṣadgato veti catasraḥ parṣadaḥ tadyathā kṣatriyaparṣad brāhmaṇa ।।

-rṣat tatrāsau gataś ca bhavati samāgataś ca samavahitaḥ saṃmukhībhūtaḥ tenāha parṣadgata iti ।। rājakulamadhyagato veti āha rājāmātyapariṣat sanniṣaṇṇā bhavati ।।

-ti samāgataś ca samavahitaḥ saṃmukhībhūtaḥ tenāha rājakulamadhyagata iti ।। yuktakulamadhyagato veti yuktaparṣat sanniṣaṇṇā bhavati sannipatitā tatrāsau ।।

-hitaḥ saṃmukhībhūtaḥ tenāha yuktakulamadhyagata iti ।। jñātikulamadhyagato veti āha jñātayaḥ sanniṣaṇṇā bhavanti sannipatitā tatrāsau gataś ca bhavati ।।

saṃmukhībhūtaḥ tenāha jñātikulamadhyagata iti ।। sākṣīpṛṣṭaḥ sann iti sākṣī adhīṣṭaḥ sann āsādito vā nipātitaḥ । haṃ bho puruṣa iti upaihi upagaccha yatne ।।

-ya prajñapaya prasthāpaya prakāśaya yatne na dṛṣṭaṃ na śrutaṃ na mataṃ na vijñātaṃ taṃ mā vakṣva mā deśaya mā prajñapaya mā prasthāpaya mā prakāśaya । so ajānann eva saṃjā ।।

-mīty āha । śrotravijñānānubhūtaṃ śrotravijñānaprativijñaptaṃ sa vinidhāya saṃjñāṃ vinidhāya kṣāntiṃ ruciṃ matiṃ prekṣāṃ dṛṣṭiṃ na me śrutam ity āha । evam ajānann eva sañjānāmīty āha ।।

payikaṃ pratirūpaṃ pradakṣiṇam ni ṃga saṃbhāraṃ । etac cittam eṣā tāvan maitrī cetaḥsamādhir iti vaktavyā । tathā samāpannasya yac cittaṃ manovijñānam idam ucyate maitrīsahagatam cittaṃ । yā cetanā saṃcetanā abhisaṃcetanā cetitaṃ cetanāgataṃ cittābhisaṃskārā manaskarma idam ucyate maitrīsahabhuvaṃ karma । yaś cetaso adhimokṣo adhimuktir adhimucyanatāyam ucyate maitrīsahabhuvo adhimokṣaḥ । yad api tathā samāpannasya vedanā vā saṃjñā vā cchando vā sneho vā manasikāro vā smṛtir vā samādhir vā prajñā vā itīme api dharmā maitrīsahabhuvaḥ । tat sarva ime dharmā maitrī cetaḥsamādhir iti vaktavyāḥ ।

maitrī khalu bhavec cetaḥsamādhir dvividhaḥ parīttaś cāpramāṇaś ca ।

kataraḥ prayogaḥ parīttasya maitrasya cetaḥsamādheḥ । kathaṃ prayuktaś ca punaḥ parīttaṃ maitraṃ cetaḥsamādhiṃ saṃāpadyate । āha ।

yathā khalv ihaikatyasya ye satvā bhavantīṣṭāḥ kāntā manaāpās tadyathā mātā vā pitā vā bhrātā vā bhaginī vā anyatamānyatamo vā mitrajñātisālohito vā । ebhiḥ parīttaiḥ satvaiḥ parīttaṃ maitrīsahabhuvaṃ cittam āsthāpayaty upasthāpayati damayati śamayatu vyupaśamayati ekotīkurute samādadhāti । tasyaibhiḥ parīttaiḥ satvaiḥ parīttaṃ maitrīsahabhuvaṃ cittaṃ āsthāpayataḥ saṃsthāpayata upasthāpayato damayataḥ śamayato vyupaśamayataḥ ekotīkurvataḥ samādadhataḥ tac cittaṃ vikṣipyati visarati vidhāvati naikotībhavati na ekāgrā smṛtiḥ saṃtiṣṭhate । parīttaṃ sukhitā bata satvā iti yad asya tac cittaṃ vikṣipyati visarati vidhāvati na ekotībhavati na ekāgrā smṛtiḥ saṃtiṣṭhate । parīttaṃ sukhitā bata satvā iti na ekāgratā parīttaṃ maitraṃ cetaḥsamādhiḥ samāpanna ।

sa tac cittaṃ vikṣipyantaṃ visarantaṃ vidhāvantaṃ tasminn evopasaṃharati । tad eva nimittaṃ manasikurute । parīttaṃ sukhitā bata satvā iti evaṃ manasikurvato yad vīryaṃ yo vyāyāmo niṣkramaḥ parākramaḥ sthāma āraṃbha utsāha utsūdhir apratiśrabdhi tad yaḥ ayaṃ prayogaḥ parīttasya maitrasya cetaḥsamādheḥ evaṃ prayuktaś ca punaḥ parīttaṃ maitraṃ cetaḥsamādhiṃ samāpadyate ।

sa tam utpannaṃ mārgam āsevayati bhāvayati bahulīkurute tasya imaṃ mārgam āsevayato bhāvayato bahulīkurvataḥ tac cittam āsthihati saṃsthihati upasthihati ekotībhavati samāvarte । yataś ca tac cittaṃ sthitaṃ ca bhavati saṃsthitaṃ copasthitam cādvayaṃ cāparihīṇaṃ ca parīttaṃ sukhitā bata satvā iti etāvat parīttaṃ maitraṃ cetaḥsamādhiṃ samāpanna । iti vaktavyaṃ । tathā samāpannasya yac cittaṃ manovijñānam idam ucyate parīttaṃ maitrīsahabhuvaṃ । citte yā cetanā vistareṇa yāvad ।

ime api dharmā parīttamaitrīsahabhuvaḥ te sarva ime dharmāḥ parīttaṃ maitraṃ cetaḥsamādhir iti vaktavyāḥ ।

kataraḥ prayogo apramāṇasya maitrasya cetaḥsamādheḥ । kathaṃ prayuktaś ca punar apramāṇaṃ maitraṃ cetaḥsamādhiṃ samāpadyate । yad evābhyaste parītte maitre cetaḥsamādhau taṃ cittaṃ damayitvā kārayitvāsvedayitvā parisvedayitvā ṛjukṛtvā mṛdu karmaṇīyaṃ ārjjavam āśravaṃ vidheyaṃ ।

tataḥ paścād apramāṇaṃ sukhitā bata satvā iti śanaiḥ spharati pūrvāṃ dakṣiṇāṃ paścimām uttarāṃ diśaṃ tasyāpramāṇaṃ sukhitā bata satvā । iti spharataḥ pūrvāṃ diśaṃ dakṣiṇāṃ paścimām uttarāṃ diśaṃ tac cittaṃ vikṣipyati visarati vidhāvati na ekotībhhavati na ekāgrā smṛtiḥ saṃtiṣṭhate । apramāṇaṃ sukhitā bata satvā iti yato asya tac cittaṃ vikṣipyati vistareṇa yāvat । tāvatāpramāṇaṃ maitrī cetaḥsamādhiḥ samāpanna iti vaktavyaṃ । sa tac cittaṃ vikṣipyantaṃ visarantaṃ vidhāvantaṃ tasminn evopasaṃharati । tad eva manasikurute । apramāṇaṃ sukhitā bata satvā iti evaṃ manasikurvato yad vīryaṃ vistareṇa yāvad । ayaṃ prayogo apramāṇe maitre cetaḥsamādhau । evaṃ prayuktaś ca punar apramāṇaṃ maitraṃ cetaḥsamādhiḥ samāpanna । tathā samāpannasya yac cittaṃ manovijñānam idam ucyate apramāṇaṃ maitrīsahabhuvaṃ cittaṃ । yā cetanā vistareṇa yāvad ।

ime api dharmā apramāṇamaitrīsahabhuvaḥ । tat sarva ime dharmāḥ apramāṇaṃ maitrī cetaḥsamādhir iti vaktavyā ।।

karuṇā katamā । duḥkhitā bata satvā iti yac caiveme pravivekajā adhyātmasamutthitāḥi pratisaṃkhyāya samutpannāḥ kuśalā rūpapratisaṃyuktā arttiarttīyanā duḥkhaduḥkhāyanā karuṇākaruṇāyanā 

-ṇāsaṃprayuktā ca yā vedanā saṃjñā saṃskārā vijñānaṃ tataḥ samutthitaṃ kāyakarma vākkarma tatsamutthitāś cittaviprayuktāḥ saṃskārā iyam ucyate karuṇā ।।

-ś cāpramāṇaś ca । katamaḥ prayogaḥ parīttasya karuṇācetaḥsamādheḥ kathaṃ prayuktaś ca punaḥ parīttaṃ karuṇaṃ cetaḥsamādhiṃ samāpadyate āha yathā khalv ihaikaty ।।

tadyathā mātā vā pitā vā bhrātā vā bhaginī vā anyatamānyatamo mitrajñātisālohito vā sa ebhiḥ parīttaiḥ parīttaṃ karuṇāsahagataṃ cittam āsthāpayati saṃsthāpayati ।।

-ti vyupaśamayati ekotīkurute samādhatte parīttaṃ duḥkhitā bata satvā iti tasyaibhiḥ parīttaiḥ parīttaṃ karuṇāsahagataṃ cittam upasthāpayataḥ damayataḥ śamayato ।।

-taḥ tac cittaṃ vikṣipyate vistareṇa yathā maitrāyām uktaṃ ।। muditā katamā । āha modantāṃ bata satvā iti evaṃ manasikurvataḥ yān naiṣkramyapraviveka ।।

kuśalā rūpapratisaṃyuktāḥ cetasa āmodanā pramodanābhipramodanā । muditā modanā āttamanaskatā sumanaskatā saumanasyaṃ ārabdhi ।।

-m audbilyāyitatvaṃ prītiḥ prītyāyitatvaṃ ucyate muditā । api khalu muditā muditāsaṃprayuktā ca yā vedanā saṃjñā saṃskārā vijñānaṃ tataḥ samutthitaṃ ।।

-ttaviprayuktāḥ saṃskārā iyam ucyate muditā । muditā khalu cetaḥsamādhiḥ dvividhaḥ parīttaś cāpramāṇaś ca । kataraḥ prayogaḥ parīttasya muditasya cetaḥsamādheḥ ।।

-samādhiṃ samāpadyate āha yathā khalv ihaikatyasya ye satvā bhavanti iṣṭāḥ kāntāḥ priyā manaāpās tadyathā mātā vā pitā vā bhrātā vā bhaginī vā anyatamānyatamo ।।

ebhiḥ parīttaiḥ satvaiḥ parīttaṃ muditāsahabhuvaṃ cittam āsthāpayati saṃsthāpayaty upasthāpayati damayati śamayati vyupaśamayati ekotīkaroti samā ।।

tasyaibhiḥ parīttaiḥ satvaiḥ parīttaṃ muditāsahagataṃ cittam āsthāpayataḥ saṃsthāpayataḥ upasthāpayataḥ damayataḥ śamayato vyupaśamayataḥ ekotīkurvataḥ samādadhataḥ tac cittaṃ vikṣipyati ।।

-tamā āha satvā ity evaṃ manasikurvataḥ yan naiṣkramyapravivekadhyānasamutthitā pratisaṃkhyāya samutpannā kuśalā rūpapratisaṃyuktā cittasamatā cittaprasannatā cetaso anābho ।।

-lūpekṣāsaṃprayuktā ca yā vedanā saṃjñā saṃskārā vijñānaṃ tataḥ samutthitaṃ kāyakarma vākkarma tataḥ samutthitāś cittaviprayuktāḥ saṃskārā iyam ucyate upekṣā ।।

-ś ca punar upekṣāṃ samādhiṃ samāpadyate āha । yathā khalv ihaikatyasya satvā bhavantīṣṭāḥ kāntāḥ priyā manaāpās tadyathā mātā vā pitā vā bhrātā vā bhaginī vā anyatamānyatamo ।।

-syaivaṃ bhavati iyaṃ mātā vā pitā vā bhrātā vā bhaginī vā anyatamānyatamo vā mitrajñātisālohito vā kāmam anyatra satvaḥ satva ity adhimukto bhavati tadyathā ।।

-t sa tatra paśyet sālān vā tālān vā naktamālān vā aśvatthoduṃbaranyagrodhān vā tasya naivaṃ bhavati ime atra sālā vā tālā vā naktamālā vā aśvatthoduṃbara ।।

-mukto bhavati । evaṃ evaihaikatyasya ye satvā bhavanti iṣṭāḥ kāntā vistareṇa yāvaj jñātisālohitaḥ tasya naivaṃ bhavatīyaṃ mama mātā vā pitā vā bhrāta vā ।।

-tisālohito vā kāmam anyatra satvaḥ satva ity adhimukto bhavati ayaṃ prayogaḥ upekṣasya cetaḥsamādher evaṃ prayuktaś ca punar upekṣaḥ cetaḥsamādhiḥ saṃpadyate ।।

-ś cāpramāṇaś ca । kataraḥ prayogaḥ parīttasyopekṣasya cetaḥsamādheḥ kathaṃ prayuktaś ca punaḥ parīttam upekṣācetaḥsamādhiṃ samāpadyate āha । yathā khalv ihaikatyasya ।।

vistareṇa yāvaj jñātisālohitaṃ sa ebhiḥ parīttaiḥ satvaiḥ parīttam upekṣāsahagataṃ cittam āsthāpayati saṃsthāpayaty upasthāpayati damayati śamayati ।।