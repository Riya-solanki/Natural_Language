Ekottarāgama, fragments

nāham ekadharmam api samanupaśyāmi yad evam abhāvitam amṛdu bhavati akarmaṇyaṃ yathedaṃ cittam । cittaṃ hi bhikṣavaḥ abhāvitam amṛdu bhavati akarmaṇyam । tasmāt tarhy evaṃ śikṣitavyaṃ yan naś cittam abhāvitam amṛdu bhaviṣyati akarmaṇyam evaṃ vo bhikṣavaḥ śikṣitavyam ।। nāham ekadharmam api samanupaśyāmi yad evaṃ subhāvitaṃ mṛdu bhavati karmaṇyaṃ yathedaṃ cittaṃ । cittaṃ hi bhikṣavaḥ subhāvitaṃ mṛdu bhavati karmaṇyam । tasmāt tarhy evaṃ śikṣitavyaṃ yac cittaṃ naḥ subhāvitaṃ mṛdu bhaviṣyati karmaṇyam evaṃ vo bhikṣavaḥ śikṣitavyam ।।

nāham ekadharmam api samanupaśyāmi yad evam subhāvitaṃ mṛdu bhavati karmaṇyaṃ yathedaṃ cittam । cittaṃ hi bhikṣavaḥ subhāvitaṃ mṛdu bhavati karmaṇyaṃ । tadyathā yāni kānicid dārujātāni syuḥ candanaṃ teṣām agram ākhyāyate mṛdutāyāṃ karmaṇyatāyāṃ । evam eva nāham ekadharmam api samanupaśyāmi yad evam subhāvitaṃ mṛdu bhavati karmaṇyaṃ yathedaṃ cittam । cittaṃ hi bhikṣavaḥ subhāvitaṃ mṛdu bhavati karmaṇyam । tasmāt tarhy evaṃ śikṣitavyaṃ yac cittaṃ naḥ subhāvitaṃ mṛdu bhaviṣyati karmaṇyam evaṃ vo bhikṣavaḥ śikṣitavyam ।।

nāham ekadharmam api samanupaśyāmi yad evam adāntam aguptam arakṣitam asaṃvṛtam abhāvitam āyatyāṃ duḥkhavipākaṃ bhavati yathedaṃ cittam । cittaṃ hi bhikṣavaḥ adāntam aguptam arakṣitam asaṃvṛtam abhāvitam āyatyāṃ duḥkhavipākaṃ bhavati । tasmāt tarhy evaṃ śikṣitavyaṃ yan na naś cittam adāntam aguptam arakṣitam asaṃvṛtam abhāvitam āyatyāṃ duḥkhavipākaṃ bhaviṣyati evaṃ vo bhikṣavaḥ śikṣitavyaṃ ।।

nāham ekadharmam api samanupaśyāmi yad evam sudāntaṃ suguptaṃ surakṣitaṃ susaṃvṛtaṃ subhāvitam āyatyāṃ sukhavipākaṃ bhavati yathedaṃ cittam । cittaṃ hi bhikṣavaḥ sudāntaṃ suguptaṃ surakṣitaṃ susaṃvṛtaṃ subhāvitam āyatyāṃ sukhavipākaṃ bhavati । tasmāt tarhy evaṃ śikṣitavyaṃ yac cittaṃ naḥ sudāntaṃ suguptaṃ surakṣitaṃ susaṃvṛtaṃ subhāvitam āyatyāṃ sukhavipākaṃ bhaviṣyaty evaṃ vo bhikṣavaḥ śikṣitavyaṃ ।।

yathā duḥkhavipākaṃ sukhavipākam eva anarthāya arthāya ahitāya hitāya duḥkhāya sukhāya vyasanāya saṃpade vipattaye saṃpattaye asamṛddhaye samṛddhaye apāripūraye pāripūraye pārihāṇāya apārihāṇāya ।। nāham ekadharmam api samanupaśyāmi yad evam adāntam aguptam arakṣitam asaṃvṛtam abhāvitaṃ saṃrāgāya saṃvartate yathedaṃ cittam । cittaṃ hi bhikṣavaḥ adāntam aguptam arakṣitam asaṃvṛtam abhāvitaṃ saṃrāgāya saṃvartate । tasmāt tarhy evaṃ śikṣitavyaṃ yan na naś cittam adāntam aguptam arakṣitam asaṃvṛtam abhāvitaṃ saṃrāgāya saṃvartsyati evaṃ vo bhikṣavaḥ śikṣitavyaṃ ।। nāham ekadharmam api samanupaśyāmi yad evam sudāntaṃ suguptaṃ surakṣitaṃ susaṃvṛtaṃ subhāvitam asaṃrāgāya saṃvartate yathedaṃ cittaṃ । cittaṃ hi bhikṣavaḥ sudāntaṃ suguptaṃ surakṣitaṃ susaṃvṛtaṃ subhāvitam asaṃrāgāya saṃvartate । tasmāt tarhy evaṃ śikṣitavyaṃ yac cittaṃ naḥ sudāntaṃ suguptaṃ surakṣitaṃ susaṃvṛtaṃ subhāvitam asaṃrāgāya saṃvartsyati evaṃ vo bhikṣavaḥ śikṣitavyaṃ ।। yathā saṃrāgāya asaṃrāgāya evaṃ sadveṣāya asadveṣāya saṃmohāya asaṃmohāya saṃyogāya visaṃyogāya saṃkleśāya vyavadānāya ācayāya apacayāya upādānāya anupādānāya ucchedāya anucchedāya saṃśreṇanāya viśreṇanāya saṃdhūpanāya vidhūpanāya bāhulyāya saṃlekhāya saṃsargāya asaṃsargāya prapañcāya niṣprapañcāya ālayāya anālayāya avyupaśamāya vyupaśamāya ।।

tadyathā śāliśūko vā yavaśūko vā mithyāduṣpraṇihitaḥ syāt । taṃ śūkaṃ strī vā puruṣo vā sukumāraḥ sukhaiṣī padbhyām anvākrameta । sa tasya abhavyas tvacaṃ bhitvā rudhiram utpādayituṃ । tat kasya hetor । mithyāduṣpraṇihitatvāc chūkasya । evam eva sa bata mithyāduṣpraṇihitena cittena ātmārthaṃ vā jñāsyati parārthaṃ vā ubhayārthaṃ vā uttaraṃ vā manuṣyadharmam alamāryaviśeṣādhigamaṃ jñānaṃ vā darśanaṃ vā sparśavihāratāṃ vā jñāsyati vā drakṣyati vā nedaṃ sthānaṃ vidyate । tat kasya hetor । mithyāduṣpraṇihitatvāc cittasya । tasmāt tarhy evaṃ śikṣitavyaṃ yan na naḥ cittaṃ mithyāduṣpraṇihitaṃ bhaviṣyaty evaṃ vo bhikṣavaḥ śikṣitavyaṃ ।।

tadyathā śāliśūko vā yavaśūko vā samyaksupraṇihitaḥ syāt । taṃ śūkaṃ strī vā puruṣo vā sukumāraḥ sukhaiṣī padbhyām anvākrameta । sa tasya bhavyas tvacaṃ bhitvā rudhiram utpādayituṃ । tat kasya hetoḥ । samyaksupraṇihitatvāc chūkasya । evam eva sa bata samyaksupraṇihitena cittena ātmārthaṃ vā jñāsyati parārthaṃ vā ubhayārthaṃ vā uttaraṃ vā manuṣyadharmam alamāryaviśeṣādhigamaṃ jñānaṃ vā darśanaṃ vā jñāsyati vā drakṣyati vā sthānam etad vidyate । tat kasya hetor । ṛju samyaksupraṇihitatvāc cittasya । tasmāt tarhy evaṃ śikṣitavyaṃ yan naś cittaṃ samyaksupraṇihitaṃ bhaviṣyaty evaṃ vo bhikṣavaḥ śikṣitavyaṃ ।।

tadyathā udakapātrī haridrayā vā maṣiṇā vā saṃsṛṣṭā syād āvilīkṛtā । tatra cakṣuṣmān puruṣaḥ svaṃ mukhanimittaṃ pratyavekṣamāṇo na paśyet । tat kasya hetor । āvilatvād udakapātryāḥ । evam eva sa bata āvilena cittena ātmārthaṃ vā jñāsyati parārthaṃ vā ubhayārthaṃ vā uttaraṃ vā manuṣyadharmam alamāryaviśeṣādhigamaṃ jñānaṃ vā darśanaṃ vā sparśavihāratāṃ vā jñāsyati vā drakṣyati vā nedaṃ sthānaṃ vidyate । tat kasya hetor । āvilatvāc cittasya । tasmāt tarhy evaṃ śikṣitavyaṃ yan na naḥ cittaṃ mithyāduṣpraṇihitaṃ bhaviṣyaty evaṃ vo bhikṣavaḥ śikṣitavyaṃ ।। tadyathā udakapātrī haridrayā vā maṣiṇā vā asaṃsṛṣṭā syād anāvilīkṛtā । tatra cakṣuṣmān puruṣaḥ svaṃ mukhanimittaṃ pratyavekṣamāṇaḥ paśyet । tat kasya hetor । anāvilatvād udakapātryāḥ । evam eva sa bata anāvilena cittena ātmārthaṃ vā jñāsyati parārthaṃ vā ubhayārthaṃ vā uttaraṃ vā manuṣyadharmam alamāryaviśeṣādhigamaṃ jñānaṃ vā darśanaṃ vā sparśavihāratāṃ vā jñāsyati vā drakṣyati vā sthānam etad vidyate । tat kasya hetor । anāvilatvāc cittasya । tasmāt tarhy evaṃ śikṣitavyaṃ yac cittaṃ no anāvilaṃ bhaviṣyaty evaṃ vo bhikṣavaḥ śikṣitavyaṃ ।। ।।

tadyathā udakapātrī agninā taptā saṃtaptā kvathitā utsadakajātā syāt । tatra cakṣuṣmān puruṣaḥ svakaṃ mukhanimittaṃ pratyavekṣamāṇo na paśyet । tat kasya hetor । āvilatvād udakapātryāḥ । evam eva sa bata āvilena cittena ātmārthaṃ vā jñāsyati parārthaṃ vā ubhayārthaṃ vā uttaraṃ vā manuṣyadharmam alamāryaviśeṣādhigamaṃ vā jñānaṃ vā darśanaṃ vā sparśavihāratāṃ vā jñāsyati vā drakṣyati vā nedaṃ sthānaṃ vidyate । tat kasya hetor । āvilatvāc cittasya । tasmāt tarhy evaṃ śikṣitavyaṃ yan na naś cittam āvilaṃ bhaviṣyaty evaṃ vo bhikṣavaḥ śikṣitavyaṃ ।।

tadyathā udakapātrī agninā ataptā asaṃtaptā amṛṣitā anutsadakajātā syāt । tatra cakṣuṣmān puruṣaḥ svaṃ mukhanimittaṃ pratyavekṣamāṇo na paśyet । tat kasya hetor । anāvilatvād udakapātryāḥ । evam eva sa bata anāvilena cittena ātmārthaṃ vā jñāsyati parārthaṃ vā ubhayārthaṃ vā uttaraṃ vā manuṣyadharmam alamāryaviśeṣādhigamaṃ jñānaṃ vā darśanaṃ vā sparśavihāratāṃ vā jñāsyati vā drakṣyati vā sthānam etad vidyate । tat kasya hetor । anāvilatvāc cittasya । tasmāt tarhy evaṃ śikṣitavyaṃ yac cittaṃ no anāvilaṃ bhaviṣyaty evaṃ vo bhikṣavaḥ śikṣitavyaṃ ।।

tadyathā udakapātrī śevālapaṇavaparyavanaddhā syāt । tatra cakṣuṣmān puruṣaḥ svaṃ mukhanimittaṃ pratyavekṣamāṇo na paśyet । tat kasya hetor । āvilatvād udakapātryāḥ । evam eva sa bata āvilena cittena ātmārthaṃ vā jñāsyati parārthaṃ vā ubhayārthaṃ vā uttaraṃ vā manuṣyadharmam alamāryaviśeṣādhigamaṃ jñānaṃ vā darśanaṃ vā sparśavihāratāṃ vā jñāsyati vā drakṣyati vā nedaṃ sthānaṃ vidyate । tat kasya hetor । āvilatvāc cittasya । tasmāt tarhy evaṃ śikṣitavyaṃ yan na naś cittam āvilaṃ bhaviṣyaty evaṃ vo bhikṣavaḥ śikṣitavyaṃ ।। tadyathā udakapātrī na śevālapaṇavaparyavanaddhā syāt । tatra cakṣuṣmān puruṣaḥ svaṃ mukhanimittaṃ pratyavekṣamāṇo paśyet । tat kasya hetor । anāvilatvād udakapātryāḥ । evam eva sa bata āvilena cittena ātmārthaṃ vā jñāsyati parārthaṃ vā ubhayārthaṃ vā uttaraṃ vā manuṣyadharmam alamāryaviśeṣādhigamaṃ vā jñānaṃ vā darśanaṃ vā sparśavihāratāṃ vā jñāsyati vā drakṣyati vā sthānam etad vidyate । tat kasya hetor । anāvilatvāc cittasya । tasmāt tarhy evaṃ śikṣitavyaṃ yac cittaṃ no anāvilaṃ bhaviṣyaty evaṃ vo bhikṣavaḥ śikṣitavyaṃ ।। ।।

tadyathā udakapātrī vāyunā īritā preritā bhrāmitā ।। syāt । tatra cakṣuṣmān puruṣaḥ svaṃ mukhanimittaṃ pratyavekṣamāṇo na paśyet । tat kasya hetor । āvilatvād udakapātryāḥ । evam eva sa bata āvilena cittena ātmārthaṃ vā jñāsyati parārthaṃ vā ubhayārthaṃ vā uttaraṃ vā manuṣyadharmam alamāryaviśeṣādhigamaṃ vā jñānaṃ vā darśanaṃ vā sparśavihāratāṃ vā jñāsyati vā drakṣyati vā nedaṃ sthānaṃ vidyate । tat kasya hetor । āvilatvāc cittasya । tasmāt tarhy evaṃ śikṣitavyaṃ yan na naś cittam āvilaṃ bhaviṣyaty evaṃ vo bhikṣavaḥ śikṣitavyaṃ ।।

tadyathā udakapātrī vāyunā anīritā syād apreritā abhrāmitā acālitā ।। syāt । tatra cakṣuṣmān puruṣaḥ svaṃ mukhanimittaṃ pratyavekṣamāṇaḥ paśyet । tat kasya hetor । anāvilatvād udakapātryāḥ । evam eva sa bata āvilena cittena ātmārthaṃ vā jñāsyati parārthaṃ vā ubhayārthaṃ vā uttaraṃ vā manuṣyadharmam alamāryaviśeṣādhigamaṃ vā jñānaṃ vā darśanaṃ vā sparśavihāratāṃ vā jñāsyati vā drakṣyati vā sthānam etad vidyate । tat kasya hetor । anāvilatvāc cittasya । tasmāt tarhy evaṃ śikṣitavyaṃ yac cittaṃ no anāvilaṃ bhaviṣyaty evaṃ vo bhikṣavaḥ śikṣitavyaṃ ।। ।।

tadyathā udakapātrī andhakāre pradeśe upanikṣiptā syāt ।। cakṣuṣpathe । tatra cakṣuṣmān puruṣaḥ svaṃ mukhanimittaṃ pratyavekṣamāṇo na paśyet । tat kasya hetor । andhakāropanikṣiptatvād udakapātryāḥ । evam eva sa bata āvilena cittena ātmārthaṃ vā jñāsyati parārthaṃ vā ubhayārthaṃ vā uttaraṃ vā manuṣyadharmam alamāryaviśeṣādhigamaṃ vā jñānaṃ vā darśanaṃ vā sparśavihāratāṃ vā jñāsyati vā drakṣyati vā nedaṃ sthānaṃ vidyate । tat kasya hetor । andhakārāyitatvāc cittasya । tasmāt tarhy evaṃ śikṣitavyaṃ yan na naś cittam andhakāraṃ bhaviṣyaty evaṃ vo bhikṣavaḥ śikṣitavyaṃ ।।

tadyathā udakapātrī anandhakāre pradeśe upanikṣiptā syāt ।। dame sa cakṣuṣpathe । tatra cakṣuṣmān puruṣaḥ svaṃ mukhanimittaṃ pratyavekṣamāṇaḥ paśyet । tat kasya hetor । anandhakāropanikṣiptatvād udakapātryāḥ । evam eva sa bata anandhakārāyitena cittena ātmārthaṃ vā jñāsyati parārthaṃ vā ubhayārthaṃ vā uttaraṃ vā manuṣyadharmam alamāryaviśeṣādhigamaṃ vā jñānaṃ vā darśanaṃ vā sparśavihāratāṃ vā jñāsyati vā drakṣyati vā sthānam etad vidyate । tat kasya hetor । anandhakārayitatvāc cittasya । tasmāt tarhy evaṃ śikṣitavyaṃ yac cittaṃ no anandhakāraṃ bhaviṣyaty evaṃ vo bhikṣavaḥ śikṣitavyaṃ ।। ।।

tadyathā ādarśaḥ apariśuddhaḥ syād aparyavadātaḥ aparikarmīkṛtaḥ । tatra cakṣuṣmān puruṣaḥ svaṃ mukhanimittaṃ pratyavekṣamāṇo na paśyet । tat kasya hetor । apariśuddhatvād ādarśasya । evam eva sa bata apariśuddhena cittena aparyavadātena aparikarmīkṛtena ātmārthaṃ vā jñāsyati parārthaṃ vā ubhayārthaṃ vā uttaraṃ vā manuṣyadharmam alamāryaviśeṣādhigamaṃ vā jñānaṃ vā darśanaṃ vā sparśavihāratāṃ vā jñāsyati vā drakṣyati vā nedaṃ sthānaṃ vidyate । tat kasya hetor । apariśuddhatvāc cittasya । tasmāt tarhy evaṃ śikṣitavyaṃ yan na naś cittam apariśuddhaṃ bhaviṣyaty evaṃ vo bhikṣavaḥ śikṣitavyaṃ ।।

tadyathā ādarśaḥ pariśuddhaḥ syāt paryavadātaḥ suparikarmīkṛtaḥ । tatra cakṣuṣmān puruṣaḥ svaṃ mukhanimittaṃ pratyavekṣamāṇaḥ paśyet । tat kasya hetor । supariśuddhatvād ādarśasya । evam eva sa bata pariśuddhena cittena paryavadātena suparikarmīkṛtena ātmārthaṃ vā jñāsyati parārthaṃ vā ubhayārthaṃ vā uttaraṃ vā manuṣyadharmam alamāryaviśeṣādhigamaṃ jñānaṃ vā darśanaṃ vā sparśavihāratāṃ vā jñāsyati vā drakṣyati vā sthānam etad vidyate । tat kasya hetor । supariśuddhatvāc cittasya । tasmāt tarhy evaṃ śikṣitavyaṃ yac cittaṃ naḥ supariśuddhaṃ bhaviṣyati paryavadātaṃ evaṃ vo bhikṣavaḥ śikṣitavyaṃ ।।

tadyathā udakahradaḥ kṣubhito luṭhitaḥ kalalībhūtaḥ syāt । tatra cakṣuṣmān puruṣaḥ svaṃ mukhanimittaṃ pratyavekṣamāṇo na paśyet । tat kasya hetor । āvilatvād udakahradasya । evam eva sa bata āvilena cittena ātmārthaṃ vā jñāsyati parārthaṃ vā ubhayārthaṃ vā uttaraṃ vā manuṣyadharmam alamāryaviśeṣādhigamaṃ jñānaṃ vā darśanaṃ vā sparśavihāratāṃ vā jñāsyati vā drakṣyati vā nedaṃ sthānaṃ vidyate । tat kasya hetor । āvilatvāc cittasya । tasmāt tarhy evaṃ śikṣitavyaṃ yan na naś cittam āvilaṃ bhaviṣyaty evaṃ vo bhikṣavaḥ śikṣitavyaṃ ।।

tadyathā udakahradaḥ accho viprasannaḥ anāvilaḥ syāt । tatra cakṣuṣmān puruṣaḥ svaṃ mukhanimittaṃ pratyavekṣamāṇaḥ paśyet । tat kasya hetor । anāvilatvād udakahradasya । evam eva sa bata anāvilena cittena ātmārthaṃ vā jñāsyati parārthaṃ vā ubhayārthaṃ vā uttaraṃ vā manuṣyadharmam alamāryaviśeṣādhigamaṃ jñānaṃ vā darśanaṃ vā sparśavihāratāṃ vā jñāsyati vā drakṣyati vā sthānam etad vidyate । tat kasya hetor । anāvilatvāc cittasya । tasmāt tarhy evaṃ śikṣitavyaṃ yac cittaṃ no anāvilaṃ bhaviṣyaty evaṃ vo bhikṣavaḥ śikṣitavyaṃ ।।

 gap

durākhyāte dharmavinaya yaḥ samādāpayati bahuśaḥ pāpaṃ prasavati, evam etad bhavati yathāpi tad durākhyāto dharmavinayaḥ । svākhyāte dharmavinaye yaḥ samādāpayati bahuśaḥ puṇyaṃ prasavati, evam etad bhavati yathāpi tad svākhyāto dharmavinayaḥ ।। durākhyāte dharmavinaya yaḥ samādāpayati bahuśaḥ pāpaṃ prasavati, evam etad bhavati yathāpi tad durākhyāto dharmavinayaḥ । svākhyāte dharmavinaye yaḥ samādāpayati bahuśaḥ puṇyaṃ prasavati, evam etad bhavati yathāpi tad svākhyāto dharmavinayaḥ ।।

durākhyāte dharmavinaya yaḥ samādāpayati yaś ca samādāpyate ubhāv api bahuśaḥ pāpaṃ prasavataḥ, evam etad bhavati yathāpi tad durākhyāto dharmavinayaḥ । svākhyāte dharmavinaye yaḥ samādāpayati yaś ca samādāpyate ubhāv api bahuśaḥ puṇyaṃ prasavataḥ, evam etad bhavati yathāpi tad svākhyāto dharmavinayaḥ ।।

durākhyāte dharmavinaya yaś ca samādāpayati yaś ca samādāpyate yaś ca samādāpitas tathatāṃ pratipadyate sarve te bahuśaḥ pāpaṃ prasavanti, evam etad bhavati yathāpi tad durākhyāto dharmavinayaḥ । svākhyāte dharmavinaye yaś ca samādāpayati yaś ca samādāpyate yaś ca samādāpitas tathatāṃ pratipadyate sarve te bahuśaḥ puṇyaṃ prasavanti, evam etad bhavati yathāpi tad svākhyāto dharmavinayaḥ ।। yathā samādāpanena catvāri sūtrāṇi evaṃ pratigrāheṇa catvāri sūtrāṇi ।। ।। durākhyāte dharmavinaye yathāyathā ārabdhavīryas tathātathā pāpaṃ । svākhyāte dharmavinaye yathāyathā kusīdas tathātathā pāpaṃ । durākhyāte dharmavinaye yathāyathā kusīdas tathātathā śreyaḥ । svākhyāte dharmavinaye yathāyathā ārabdhavīryas tathātathā śreyaḥ ।।

yathā pāpaṃ śreya evaṃ duḥkhaṃ sukhaṃ, na sparśaṃ sparśo duḥkha ।।

durākhyāte dharmavinaye yathāyathā ārabdhavīryas tathātathā anarthaḥ । svākhyāte dharmavinaye yathāyathā kusīdas tathātathā anarthaḥ । durākhyāte dharmavinaye yathāyathā kusīdas tathātathā arthaḥ । svākhyāte dharmavinaye yathāyathā ārabdhavīryas tathātathā arthaḥ ।।

yathā anartho arthaḥ evam ahitaṃ hitaṃ duḥkhaṃ sukhaṃ vyasanaṃ saṃpad vipattiḥ saṃpattiḥ asamṛddhiḥ samṛddhiḥ apāripūriḥ pāripūriḥ parihāṇih aparihāṇiḥ ।।

nāham ekadharmam api samanupaśyāmi ya evam anarthāya saṃvartate yathā durākhyāto dharmavinayaḥ । durākhyāto dharmavinayaḥ anarthāya saṃvartate । nāham ekadharmam api samanupaśyāmi ya evam arthāya saṃvartate yathā svākhyāto dharmavinayaḥ । svākhyāto dharmavinayaḥ arthāya saṃvartate । yathā anarthāyārthāya pūrvavat ।।

nāham ekadharmam api samanupaśyāmi yena samanvāgato bālo mūḍha avyakta asatpuruṣo veditavyaḥ yathā durākhyātena dharmavinayena । durākhyātena dharmavinayena samanvāgato bālo mūḍha avyakto asatpuruṣo veditavyaḥ ।।

nāham ekadharmam api samanupaśyāmi yena samanvāgato paṇḍito vyaktaḥ satpuruṣo veditavyaḥ yathā svākhyātena dharmavinayena । svākhyātena dharmavinayena samanvāgato paṇḍito vyaktaḥ satpuruṣo veditavyaḥ । bālaḥ kṣato bhalla upapadyate pūrvavat ।। pūrvavat apāyadurgativinipāteṣu gacchati patati upapadyate dīrgham adhvānaṃ sandhāvati saṃsarati s uddānaṃ pāpakā akuśalā aṣṭau aṣṭau saṃyojanais tathā । satvasaṃśabditā aṣṭau pudgalair api cāṣṭikā ।।

śrāvastyāṃ nidānaṃ । ye kecid anekavidhāḥ pāpakā akuśalā dharmāḥ saṃbhavanti sarve te avidyānivaraṇena । avidyānivaraṇaṃ teṣām agram ākhyātaṃ yaduta saṃgrahāya ।।

ye kecid anekavidhāḥ pāpakā akuśalā dharmāḥ saṃbhavanti sarve te avidyānivaraṇena । avidyānivaraṇaṃ teṣām agram ākhyātaṃ yaduta saṃgrahāya । avidyānivaraṇe samavahate evaṃ teṣāṃ samudghāto bhavati ।।

ye kecid anekavidhāḥ pāpakā akuśalā dharmāḥ saṃbhavanti sarve te avidyānivaraṇena । avidyānivaraṇaṃ teṣām agram ākhyātaṃ yaduta saṃgrahāya । tadyathā yāḥ kāścit kūṭāgāre sopānasya sarvās tāḥ kūṭaṃgamāḥ kūṭaniśritāḥ kūṭapratibaddhāḥ kūṭāvasaraṇāḥ । kūṭās tāsām agra ākhyāto yaduta saṃgrahāya ।।

evam eva ye kecid anekavidhāḥ pāpakā akuśalā dharmāḥ saṃbhavanti sarve te avidyānivaraṇena । avidyānivaraṇaṃ teṣām agram ākhyātaṃ yaduta saṃgrahāya ।।

ye kecid anekavidhāḥ pāpakā akuśalā dharmāḥ saṃbhavanti sarve te avidyānivaraṇena । avidyānivaraṇaṃ teṣām agram ākhyātaṃ yaduta saṃgrahāya । avidyānivaraṇe samavahate evaṃ teṣāṃ samudghāto bhavati ।।

tadyathā yāḥ kāścit kūṭāgāre sopānasya sarvās tāḥ kūṭaṃgamāḥ kūṭaniśritāḥ kūṭapratibaddhāḥ kūṭāvasaraṇāḥ । kūṭās tāsām agra ākhyāto yaduta saṃgrahāya । kūṭe samavahate evaṃ tāsāṃ samudghāto bhavati ।।

evam eva ye kecid anekavidhāḥ pāpakā akuśalā dharmāḥ saṃbhavanti sarve te avidyānivaraṇena । avidyānivaraṇaṃ teṣām agram ākhyātaṃ yaduta saṃgrahāya । avidyānivaraṇe samavahate evaṃ tāsāṃ samudghāto bhavati ।।

nānyatra ekadharmeṇa yeneyaṃ nivṛtā prajā । sandhāvati ahorātraṃ sadā mohena āvṛtā ।।

tāṃ tv avidyāṃ prahāyeha tamaḥskandhaṃ pradālya ca । nāsau punaḥ saṃsarate hetur yasya na vidyate ।। yathā avidyānivaraṇena catvāri sūtrāṇi evaṃ tṛṣṇāsaṃyojanena catvāri sūtrāṇi ।। atra tv ime gāthe vaktavye । tṛṣṇayā grathitāḥ satvā raktacittā bhavābhave । te yogayuktā mārasya ayogakṣemino janāḥ । jarāmaraṇam āyānti vatsaḥ kṣīrapaka iva mātaraṃ ।।

tāṃ tu tṛṣṇāṃ prahāyeha vītatṛṣṇo bhavābhave । tṛṣṇayābhibhavad bhikṣur anicchuḥ parinirvṛtaḥ ।।

yathā ye kecid anekavidhāḥ pāpakā akuśalā dharmā iti aṣṭau sūtrāṇi evaṃ ye kecid anekavidhāḥ saṃyojanīyā dharmā iti aṣṭau sūtrāṇi ।।

nāham ekadharmam api samanupaśyāmi yena samanvāgatāḥ satvā dīrgham adhvānaṃ sandhāvanti saṃsaranti yaduta avidyānivaraṇena । avidyānivaraṇena samanvāgatāḥ satvā dīrgham adhvānaṃ sandhāvanti saṃsaranti । etad eva sūtram uktvā gāthā atiriktā । nānyatra ekadharmeṇa yeneyaṃ nivṛtā prajā । sandhāvati ahorātraṃ sadā mohatamovṛtā ।।

tāṃ tv avidyāṃ prahāyeha tamaḥskandhaṃ pradālya ca । nāsau punaḥ saṃsarate hetur yasya na vidyate ।।

nāham ekadharmam api samanupaśyāmi yena samanvāgatānāṃ satvānāṃ dīrgham adhvānaṃ sandhāvatāṃ saṃsaratāṃ pūrvā koṭir na prajñāyate duḥkhasya yaduta avidyānivaraṇena । avidyānivaraṇena samanvāgatānāṃ satvānāṃ dīrgham adhvānaṃ sandhāvatāṃ saṃsaratāṃ pūrvā koṭir na prajñāyate duḥkhasya । etad eva sūtram uktvā punar gāthā vācyā । nānyatra ekadharmeṇa yeneyaṃ nivṛtā prajā । sandhāvati ahorātraṃ sadā mohatamovṛtā ।।

tāṃ tv avidyāṃ prahāyeha tamaḥskandhaṃ pradālya ca । nāsau punaḥ saṃsarate hetur yasya na vidyate ।।

nāham ekadharmam api samanupaśyāmi yena samanvāgatāḥ satvā dīrgham adhvānaṃ sandhāvanti saṃsaranti yaduta tṛṣṇāsaṃyojanena । tṛṣṇāsaṃyojanena samanvāgatāḥ satvā dīrgham adhvānaṃ sandhāvanti saṃsaranti । etad eva sūtram uktvā punar gāthā vācyā । tṛṣṇādvitīyaḥ puruṣaḥ sudīrghe adhvani saṃsaran । 
punaḥpunar upādatte garbham eti punaḥpunaḥ ।
itthaṃbhāvānyathībhāvaṃ satvānām āgatiṃ gatiṃ ।।

tāṃ tu tṛṣṇāṃ prahāyeha cchitvā sroto duratyayaṃ । nāsau punaḥ saṃsarati tṛṣṇā hy asya na vidyate ।।

nāham ekadharmam api samanupaśyāmi yena samanvāgatānāṃ satvānāṃ dīrgham adhvānaṃ sandhāvatāṃ saṃsaratāṃ pūrvā koṭir na prajñāyate duḥkhasya । tṛṣṇāsamanvāgatānāṃ satvānāṃ dīrgham adhvānaṃ sandhāvatāṃ saṃsaratāṃ pūrvā koṭir na prajñāyate duḥkhasya । etad eva sūtram uktvā punar gāthā vācyā । tṛṣṇādvitīyaḥ puruṣaḥ sudīrghe adhvani saṃsaran । punaḥpunar upādatte garbham eti punaḥpunaḥ । itthaṃbhāvānyathībhāvaṃ satvānām āgatiṃ gatiṃ ।।

tāṃ tu tṛṣṇāṃ prahāyeha cchitvā sroto duratyayaṃ । nāsau punaḥ saṃsarati tṛṣṇā hy asya na vidyate ।।

yathā satvair aṣṭau sūtrāṇi evaṃ pudgalair aṣṭau sūtrāṇi ।।

uddānaṃ । 
hetuḥ pūrvaṃgamaś caiva mūlaṃ tac ca sagīyakaṃ ।
dve aṣṭike dve kṣatike kṛṣṇapakṣeṇa yojayet ।।

avidyā bhikṣavo hetuḥ saṃrāgāya hetuḥ sadveṣāya hetuḥ saṃmohāya । vidyā hetur asaṃrāgāya hetur asadveṣāya hetur asaṃmohāya । iti hi bhikṣavaḥ karma hetur upapattes tṛṣṇā hetur abhinivṛtteḥ iha kṣtsnasya karmaṇaḥ kuśalasya sāsravasya bhāvanāmayasya । tatropapannāḥ satvā vipākaṃ pratisaṃvedayante । tasmād ahaṃ satvān yathākarmopagān vadāmi ।।

avidyā pūrvaṃgamaṃ pūrvanimittam anekavidhānāṃ pāpakānām akuśalānāṃ dharmāṇāṃ samutpattaye anvācayaḥ āhrīkyam anapatrāpyaṃ ca । tat kasya hetor । ahrīmān hi bhikṣur anapatrāpī avidyāgato bhavati । vidyā pūrvaṃgamaṃ pūrvanimittam anekavidhānāṃ kuśalānāṃ dharmāṇāṃ samutpattaye anvācayaḥ hrīś ca vyapatrāpyaṃ ca । tat kasya hetor । hrīmān hi bhikṣur apatrāpī vidyāgato bhavati ।। ye kecid anekavidhāḥ pāpakā akuśalā dharmāḥ saṃbhavanti sarve te avidyāmūlakā avidyāsamudayā avidyājātīyā avidyāprabhavāḥ । avidyāmūlakā hi bhikṣavo ye kecid anekavidhāḥ pāpakā akuśalā dharmāḥ saṃbhavanti । tat kasya hetor । avidyāgato hi bhikṣur ajānan kuśalākuśalān dharmān yathābhūtaṃ na prajānāti sāvadyānavadyān sevitavyāsevitavyān hīnapraṇītakṛṣṇaśuklasapratibhāgapratītyasamutpannān dharmān yathābhūtaṃ na prajānāti । sa kuśalākuśalān dharmān yathābhūtaṃ aprajānan sāvadyānavadyān sevitavyāsevitavyān hīnapraṇītakṛṣṇaśuklasapratibhāgapratītyasamutpannān dharmān yathābhūtaṃ aprajānann avidyāgato bhavati । ye kecid anekavidhāḥ kuśalā dharmāḥ saṃbhavanti sarve te vidyāmūlakā vidyāsamudayā vidyājātīyā vidyāprabhavāḥ । vidyāmūlakā hi bhikṣavo ye kecid anekavidhāḥ kuśalā dharmāḥ saṃbhavanti । tat kasya hetor । vidyāgato hi bhikṣur jānan kuśalākuśalān dharmān yathābhūtaṃ prajānāti sāvadyānavadyān sevitavyāsevitavyān hīnapraṇītakṛṣṇaśuklasapratibhāgapratītyasamutpannān dharmān yathābhūtaṃ prajānāti । sa kuśalākuśalān dharmān yathābhūtaṃ prajānan sāvadyānavadyān sevitavyāsevitavyān hīnapraṇītakṛṣṇaśuklasapratibhāgapratītyasamutpannān dharmān yathābhūtaṃ prajānan vidyāgato bhavati । evam eva sūtram uktvā gāthā vācyāḥ । yāh kāścana durgatayaḥ asmin loke paratra ca । avidyāmūlakāḥ sarvāḥ icchālobhasamarpitāḥ ।।

yataś ca bhavati pāpecchuḥ pāpair ācāragocare । athāsau prasavate pāpaṃ apāyān yena gacchati ।।

tasmāl lobham atho dveṣam avidyāṃ ca virāgayan । vidyām utpādayan bhikṣur duḥkhakṣayam avāpnuyāt ।।

nāham ekadharmam api samanupaśyāmi yad evam anarthāya saṃvartate yaduta avidyānivaraṇam । avidyānivaraṇam anarthāya saṃvartate । yathā anarthāya evam ahitāya duḥkhāya vyasanāya vipattaye asamṛddhaye aparipūraye parihāṇāya ।।

yathā avidyānivaraṇena kṛṣṇapakṣa evaṃ tṛṣṇāsaṃyojanena kṣṛṇapakṣaḥ । nāham ekadharmam api samanupaśyāmi yena samanvāgato bālo mūḍho avyakta asatpuruṣo veditavyaḥ yathā avidyānivaraṇena । avidyānivaraṇena samanvāgato bālo mūḍha avyakta asatpuruṣo veditavyaḥ । bālaḥ kṣato bhalla upapadyate apāyadurgativinipāteṣu gacchati patati upapadyate dīrgham adhvānaṃ sandhāvati saṃsarati । yathā avidyānivaraṇena kṛṣṇapakṣa evaṃ tṛṣṇāsaṃyojanena kṣṛṇapakṣaḥ ।।

uddānaṃ । 
paṃca nivaraṇotpādāḥ puruṣastrīviparyayaḥ ।
tathobhayena kṛtveha vargo bhavati samudditaḥ ।।

nāham ekadharmam api samanupaśyāmi yenānutpannaṃ ca kāmacchandanivaraṇam utpadyate utpannaṃ ca bhūyobhāvavṛddhivipulatāṃ gacchati yathā aśubhayā anāsevitayā abhāvitayā abahulīkṛtayā । aśubhayā anāsevitayā abhāvitayā abahulīkṛtayā anutpannaṃ ca kāmacchandanivaraṇam utpadyate utpannaṃ ca bhūyobhāvavṛddhivipulatāṃ gacchati । nāham ekadharmam api samanupaśyāmi yenānutpannaṃ ca vyāpādanivaraṇam utpadyate utpannaṃ ca bhūyobhāvavṛddhivipulatāṃ gacchati yathā maitryā anāsevitayā abhāvitayā abahulīkṛtayā । maitryā anāsevitayā abhāvitayā abahulīkṛtayā anutpannaṃ ca vāpādanivaraṇam utpadyate utpannaṃ ca bhūyobhāvavṛddhivipulatāṃ gacchati । nāham ekadharmam api samanupaśyāmi yenānutpannaṃ ca styānamiddhanivaraṇam utpadyate utpannaṃ ca bhūyobhāvavṛddhivipulatāṃ gacchati yathā anāsevitayā abhāvitayā abahulīkṛtayā । anāsevitayā abhāvitayā abahulīkṛtayā anutpannaṃ ca styānamiddhanivaraṇam utpadyate utpannaṃ ca bhūyobhāvavṛddhivipulatāṃ gacchati । nāham ekadharmam api samanupaśyāmi yenānutpannaṃ ca auddhatyakaukṛtyanivaraṇam utpadyate utpannaṃ ca bhūyobhāvavṛddhivipulatāṃ gacchati yathā śamathena । śamathena anāsevitena abhāvitena abahulīkṛtena । anutpannaṃ ca styānamiddhanivaraṇam utpadyate utpannaṃ ca bhūyobhāvavṛddhivipulatāṃ gacchati । nāham ekadharmam api samanupaśyāmi yenānutpannaṃ ca vicikitsānivaraṇam utpadyate utpannaṃ ca bhūyobhāvavṛddhivipulatāṃ gacchati yathā idaṃpratyayatāpratītyasamutpādaparīkṣayā anāsevitayā abhāvitayā abahulīkṛtayā । idaṃpratyayatāpratītyasamutpādaparīkṣayā anāsevitayā abhāvitayā abahulīkṛtayā anutpannaṃ ca vicikitsānivaraṇam utpadyate utpannaṃ ca bhūyobhāvavṛddhivipulatāṃ gacchati । nāham ekadharmam api samanupaśyāmi yenānutpannaṃ ca kāmacchandanivaraṇam notpadyate utpannaṃ ca prahīyate yathā śubhayā āsevitayā bhāvitayā bahulīkṛtayā । śubhayā āsevitayā bhāvitayā bahulīkṛtayā kāmacchandanivaraṇam notpadyate utpannaṃ ca prahīyate । nāham ekadharmam api samanupaśyāmi yenānutpannaṃ ca vyāpādanivaraṇam notpadyate utpannaṃ ca prahīyate yathā maitryā āsevitayā bhāvitayā bahulīkṛtayā । maitryā āsevitayā bhāvitayā bahulīkṛtayā vyāpādanivaraṇam notpadyate utpannaṃ ca prahīyate । nāham ekadharmam api samanupaśyāmi yenānutpannaṃ ca styānamiddhanivaraṇam notpadyate utpannaṃ ca prahīyate yathā āsevitayā bhāvitayā bahulīkṛtayā । āsevitayā bhāvitayā bahulīkṛtayā styānamiddhanivaraṇam notpadyate utpannaṃ ca prahīyate । nāham ekadharmam api samanupaśyāmi yenānutpannaṃ ca auddhatyakaukṛtyanivaraṇam notpadyate utpannaṃ ca prahīyate yathā śamathena āsevitena bhāvitena bahulīkṛtena । śamathena āsevitena bhāvitena bahulīkṛtena auddhatyakaukṛtyanivaraṇam notpadyate utpannaṃ ca prahīyate । nāham ekadharmam api samanupaśyāmi yenānutpannaṃ ca vicikitsānivaraṇam notpadyate utpannaṃ ca prahīyate yathā idaṃpratyayatāpratītyasamutpādaparīkṣayā āsevitayā bhāvitayā bahulīkṛtayā । idaṃpratyayatāpratītyasamutpādaparīkṣayā āsevitayā bhāvitayā bahulīkṛtayā vicikitsānivaraṇam notpadyate utpannaṃ ca prahīyate ।। tasmāt tarhy evaṃ śikṣitavyaṃ yan no nvaraṇaṃ notpadyate utpannaṃ cā prahīyate evaṃ vo bhikṣavaḥ śikṣitavyam ।। ।।

nicht erhalten

nāham ekadharmam api samanupaśyāmi yena anutpannāś ca kuśalā dharmā notpadyante utpannāś ca prahīyante anutpannā akuśalā dharmā utpadyante utpannāś ca bhūyobhāvavṛddhivipulatāṃ gacchanti yathā pāpamitratayā pāpasahāyatayā pāpasaṃparkatayā । tat kasya hetoḥ । pāpamitrasya hi bhikṣor viharataḥ pāpasahāyasya pāpasaṃparkasya anutpannāś ca kuśalā dharmā notpadyante utpannāś ca prahīyante anutpannāḥ pāpakā akuśalā dharmā utpadyante utpannāś ca bhūyobhāvavṛddhivipulatāṃ gacchanti ।। nāham ekadharmam api samanupaśyāmi yena anutpannāś ca pāpakā akuśalā dharmā notpadyante utpannāś ca prahīyante anutpannāḥ kuśalā dharmā utpadyante utpannāś ca bhūyobhāvavṛddhivipulatāṃ gacchanti yathā kalyāṇamitratayā kalyāṇasahāyatayā kalyāṇasaṃparkatayā । tat kasya hetoḥ । kalyāṇamitrasya hi bhikṣor viharataḥ kalyāṇasahāyasya kalyāṇasaṃparkasya anutpannāś ca pāpakā akuśalā dharmā notpadyante utpannāś ca prahīyante anutpannāḥ kuśalā dharmā utpadyante utpannāś ca bhūyobhāvavṛddhivipulatāṃ gacchanti ।।

yathā pāpamitratayā kalyāṇamitratayā evaṃ ayoniśo manasīkāreṇa yoniśo manasīkāreṇa evaṃ kauśīdyena vīryāraṃbena pramādena apramādena mithyādṛṣṭyā samyagdṛṣṭyā ।।

mithyādṛṣṭiḥ param avadyānāṃ । tat kasya hetor । mithyādṛṣṭeḥ puruṣapudgalasya yac ca kāyakarma tathādṛṣṭeḥ yad vākkarma yā cetanā yā prārthanā yaḥ praṇidhir ye ca saṃskārās tanmayāḥ sarve asya te dharmā aniṣṭatvāya saṃvartante akāntatvāya apriyatvāya amanāpatvāya amanojñatvāya anabhipretatvāya saṃvartante । tat kasya hetor । dṛṣṭir hi pāpikā yaduta mithyādṛṣṭiḥ । tadyathā bhikṣavas tiktāny alābubījāni vā nimbabījāni vā kāśātakībījāni vā sukṣetre ropitāni syuḥ susnigdhe vā pṛthivīpradeśe upanikṣiptāni tāni yaṃ yam eva pṛthivyāḥ pṛthivīrasam ādadate adbhya abrasaṃ tejasas tejorasaṃ vāyor vāyurasaṃ sarve asya te rasās tiktatvāya saṃvartante kaṭukatvāya asvādutvāya । tat kasya hetor । bījāni hi tiktāni kaṭūny asvādūni । evam eva mithyādṛṣṭir bhikṣavaḥ param avadyānāṃ । mithyādṛṣṭeḥ puruṣapudgalasya yac ca kāyakarma tathādṛṣṭeḥ yad vākkarma yā cetanā yā prārthanā yaḥ praṇidhir ye ca saṃskārās tanmayāḥ sarve asya te dharmā aniṣṭatvāya saṃvartante akāntatvāya apriyatvāya amanāpatvāya amanojñatvāya anabhipretatvāya saṃvartante । tat kasya hetor । dṛṣṭir hi bhikṣavaḥ pāpikā yaduta mithyādṛṣṭiḥ । samyagdṛṣṭiḥ bhikṣavaḥ param anavadyānāṃ । tat kasya hetoḥ । samyagdṛṣṭeḥ puruṣapudgalasya yac ca kāyakarma tathādṛṣṭeḥ yad vākkarma yā cetanā yā prārthanā yaḥ praṇidhir ye ca saṃskārās tanmayāḥ sarve asya te dharmā iṣṭatvāya saṃvartante kāntatvāya priyatvāya manāpatvāya manojñatvāya abhipretatvāya saṃvartante । tat kasya hetor । dṛṣṭir hi bhikṣavo bhadrikā yaduta samyagdṛṣṭiḥ । tadyathā ikṣubījāni vā śālibījāni vā mṛdvikābjāni vā sukṣetre ropitāni syuḥ susnigdhe vā pṛthivīpradeśe upanikṣiptāni tāni yaṃ yam eva pṛthivyāḥ pṛthivīrasam ādadate adbhyaḥ abrasaṃ tejasas tejorasaṃ vāyor vāyurasaṃ sarve asya te rasā atiktatvāya saṃvartante akaṭukatvāya svādutvāya । tat kasya hetor । bījāni hi atiktāny akaṭūni svādūni । evam eva samyagdṛṣṭiḥ param anavadyānāṃ । tat kasya hetoḥ । samyagdṛṣṭeḥ puruṣapudgalasya yac ca kāyakarma tathādṛṣṭeḥ yad vākkarma yā cetanā yā prārthanā yaḥ praṇidhir ye ca saṃskārās tanmayāḥ sarve asya te dharmā iṣṭatvāya saṃvartante kāntatvāya priyatvāya manāpatvāya manojñatvāya abhipretatvāya saṃvartante । tat kasya hetor । dṛṣṭir hi bhikṣavo bhadrikā yaduta samyagdṛṣṭiḥ । hīnān dharmān na seveta pramādena na saṃvaset । mithyādṛṣṭin na roceta na bhavel lokavardhanaḥ ।।

samyagdṛṣṭir adhīmātrā laukikī yasya vidyate । ।।adhimātrā api jātisahasrāṇi nāsau gacchati durgatiṃ ।। ।।

uddānaṃ । 
ahitaṃ dānadauḥśīlyaṃ śīlaṃ manomayadvayaṃ ।
puṇyaṃ tathāṣṭikāṃ kṛtvā kṣatikābhiś caturdaśa ।।

eko dharmo loka utpadyate bahujanāhitāya bahujanaduḥkhāya anarthāyāhitāya duḥkhāya devamanuṣyāṇāṃ yaduta mātsaryaṃ । mātsaryaṃ loka utpadyate bahujanāhitāya bahujanaduḥkhāya anarthāyāhitāya duḥkhāya devamanuṣyāṇāṃ । eko dharmo loka utpadyate bahujanahitāya bahujanasukhāya lokānukaṃpāyai arthāya hitāya sukhāya devamanuṣyāṇāṃ yaduta vigatamalamātsaryaṃ । vigatamalamātsaryaṃ loka utpadyate bahujanahitāya bahujanasukhāya lokānukaṃpāyai arthāya hitāya sukhāya devamanuṣyāṇāṃ । dānasūtra evaṃ hi satvā jānīyur dānasya phalaṃ dānasaṃvibhāgasya ca phalavipākaṃ yathāhaṃ jānāmi dānasya phalaṃ dānasaṃvibhāgasya ca phalavipakām । apīdānīṃ yo asau bhavaty apaścimakaḥ kavaṭaś ।। carama ālopas tato api nādatvā nāsaṃvibhajya paribhuṃjīran sacel labheran dakṣiṇīyaṃ pratigrāhakaṃ na caiṣām utpanno mātsaryamalaś ca cittaṃ paryādāya tiṣṭhed । yasmāt tarhi satvā na jānanti dānasya phalaṃ dānasaṃvibhāgasya ca phalavipākaṃ yathāhaṃ jānāmi dānasya phalaṃ dānasaṃvibhāgasya ca phalavipākaṃ, tasmād adatvā asaṃvibhajya paribhuṃjate āgṛhītena cetasā, utpannaṃ caiṣāṃ mātsaryaṃ cittaṃ paryādāya tiṣṭhati । evaṃ hi satvā jānīyur yathā proktaṃ maharṣiṇā । vipākaḥ saṃvibhāgasya yathā bhavati mahārthikaḥ ।।

nādatvā paribhuṃjīran na syur matsariṇas tathā । na caiṣām āgrahe cittam utpadyeta kathaṃcana ।।

yasmāt tv ete na jānanti bālā mohatamovṛtāḥ । adatvā bhuṃjate tasmād āgṛhītena cetasā । utpannaṃ caiṣāṃ mātsaryaṃ cittam ādāya tiṣṭhati ।।

evaṃ hi satvā jānīyur duḥśīlā pāpadharmāṇa ātmano gatiṃ copapattiṃ cābhisaṃparāyaṃ ca yathāhaṃ jānāmi satvānāṃ duḥśīlānāṃ pāpadharmāṇāṃ gatiṃ copapattiṃ cābhisaṃparāyaṃ ca । apīdānīṃ mlāyeyuḥ śuṣyeyur lūtā vā haritā naḍā ām cchanna । yasmāt tarhi satvā na jānanti duḥśīlāḥ pāpadharmāṇa ātmano gatiṃ copapattiṃ cābhisaṃparāyaṃ ca ytasmāt kāyena duścaritaṃ caranti vācā manasā duścaritaṃ caranti । te kāyena duścaritaṃ caritvā vācā manasā duścaritaṃ caritvā taddhetus tatpratyayaṃ kāyasya bhedāt paraṃmaraṇād apāyadurgativinipātaṃ narakeṣūpapadyante ।।

evaṃ hi satvā jānīyur yathā proktaṃ maharṣiṇā । yā gatiḥ pāpakarmāṇāṃ duḥśīlānām itaś cyute ।।

mlāyeyur atha śuṣyeyur lūtā vā haritā naḍāḥ । yasmāt tu na prajānanti bālā mohatamovṛtāḥ ।।

tasmāt kāyena vācā ca manasā cāpy asaṃvṛtāḥ । kurvanti pāpakaṃ karma yad bhavati kaṭukodayaṃ ।।

na tat karma kṛtaṃ sādhu kṛtvā yad anutapyate । rudann aśrumukho yasya vipākaṃ pratisevate ।।

tatra karma kṛtaṃ sādhu kṛtvā yan nānutapyate । yasya pratītaḥ sumanā vipākaṃ pratisevate ।।

evaṃ hi satvā jānīyuḥ śīlavanto guṇavantaḥ peśalāḥ kalyāṇadharmāṇaḥ ātmano gatiṃ copapattiṃ cābhisaṃparāyaṃ ca yathāhaṃ jānāmi satvānāṃ śīlavatāṃ guṇavatāṃ peśalānāṃ kalyāṇadharmāṇāṃ gatiṃ copapattiṃ cābhisaṃparāyaṃ ca । apīdānīṃ anena pūtikāyena jātīyanto jihrīyanto vitaranto vijugupsamānāḥ śastram apy ādhārayeyur viṣam api bhakṣayeyur rajvāvanaddhā mriyeran prapātād vā prapateyuḥ ।।

evaṃ hi satvā jānīyur yathā proktaṃ maharṣiṇā । yā gatiḥ śīlayuktānāṃ yā gatir dharmajīvinaḥ ।।

anena pūtikāyena jātīyantaḥ punaḥpunaḥ । śastram ādhārayeyus te devalokābhinandinaḥ ।।

yo asau bhavati strī vā puruṣo vā duḥśīlaḥ pāpadharmāḥ kāyaduścaritena samanvāgato vāṅmanoduścaritena samanvāgatas tasya kāyasya bhedād ayam evaṃrūpo manomayaḥ kāyo abhinirvartate tadyathā kṛṣṇasya kutapasya nirbhāsaḥ andhakāratamisrayā vā rātryā yeṣāṃ divyaṃ cakṣuḥ suviśuddhaṃ ta enaṃ paśyanti ।।

yo asau bhavati strī vā puruṣo vā śīlavān kalyāṇaadharmāḥ kāyaduścaritena samanvāgato vāṅmanahsucaritena samanvāgatas tasya kāyasya bhedād ayam evaṃrūpo manomayaḥ kāyo abhinirvartate tadyathā śuklasya paṭasya nirbhāsaḥ jyotsnāyā vā rātryā yeṣāṃ divyaṃ cakṣuḥ suviśuddhaṃ ta enaṃ paśyanti ।।

mā yūyaṃ bhikṣavaḥ puṇyebhyo bhaiṣṭa । tat kasya hetoḥ । sukhasyaitad adhivacanam iṣṭasya kāntasya priyasya manāpasya yaduta puṇyānīti । apuṇyāt tu yūyaṃ bhikṣavaḥ viramata । tat kasya hetor । duḥkhasyaitad adhivacanam aniṣṭasyākāntasyāpriyasyāmanaāpasya yadutāpuṇyānīti ।।

abhijānāmy ahaṃ bhikṣavo dīrgarātrakṛtānāṃ puṇyānāṃ dīrgharātram iṣtaṃ priyaṃ manaāpaṃ vipākaṃ pratyanubhavituṃ । saptāhaṃ varṣāṇi maitraṃ cittaṃ bhāvayitvā sapta saṃvartavivartakalpān nemaṃ lokam upāgamam । saṃvartamāne ahaṃ loke ābhāsvare devanikāye upapadye । vivartamāne loke śūnye brāhme vimāne upapadye । tatrāhaṃ bhavāmi brahmā mahābrahmā abhibhūr anabhibhūto anyataradaśaśatavaśavartī mahābrahmā teṣāṃ satvānām agra ākhyātaḥ । ṣaḍviṃśatkṛtvaś cāhaṃ śakro abhūvan devānām indro anekaśatakṛtvaś ca rājābhūvaṃ cakravartī caturanto vijetā dhārmiko dharmarājaḥ saptaratnasamanvāgataḥ tasya mama imāny evaṃrūpāṇi sapta ratnāni abhūvaṃs tadyathā cakraratnaṃ hastiratnam aśvaratnaṃ maṇiratnaṃ strīratnaṃ gṛhapatiratnaṃ pariṇāyakaratnam eva saptamaṃ pūrṇaṃ ca me abhūt sahasraṃ putrāṇāṃ śūrāṇāṃ vīrāṇāṃ varāṅgarūpiṇāṃ parasainyapramardakānāṃ । so aham imām eva samudraparyantāṃ mahāpṛthivīm akhilām akaṇṭakām anutpīḍām adaṇḍenāśastreṇa dharmeṇa samenābhinirjityādhyavasitavān । tasya mamaitad abhavat । kasyaitat karmaṇaḥ phalaṃ kasyaiṣa karmaṇaḥ phalavipāko yenāsmy etarhy evaṃ maharddhika evaṃ mahānubhāva iti । tasya mamaitad abhavat । trayāṇām etat karmaṇāṃ phalaṃ trayāṇām eṣa karmaṇāṃ phalavipāko yenāsmy etarhy evaṃmaharddhika evaṃ mahānubhāvaḥ । katameṣāṃ trayāṇāṃ । yaduta dānasya damasya saṃyamasya ।।

vipākaṃ paśya puṇyānāṃ kuśalānāṃ sukhaiṣiṇāṃ । maitraṃ cittaṃ bhāvayitvā sapta varṣāṇi bhikṣavaḥ ।। sapta saṃvartavaivartān nemaṃ lokam upāgamam । ।।upagamat saṃvartamāne loke asmin bhavāmy ābhāsvaropagaḥ ।। vivartamāne ca bhavāmy eṣa brahmopago hy ahaṃ । saptakṛtvo mahābrahmā vaśavarty abhavat purā ।। ṣaṭtriṃśadguṇakṛtvaś ca devarājyam akārayat । anekaśatakṛtvaś ca rājābhūvan pratāpavān ।। mūrdhnābhiṣiktaḥ kṣatriyo jāmbūṣaṇḍeśvaras tadā । adaṇḍenāśastreṇa vijitya pṛthivīm imāṃ ।। asāhasena dharmeṇa samyag evānuśiṣṭavān । dharmacakraṃ vartayitvā asmin pṛthivīmaṇḍale ।। mahādhano mahābhoge jāto ahaṃ tādṛśe kule । sarvadravyopasaṃpanno ratnaiḥ saptabhir eva ca ।। prabhūtavittopakaraṇo rājābhūvan pratāpavān । eṣa hetur hi māhātmye prabhūtvaṃ yena jāyate ।। buddhāḥ saṃgrāhakā loke etat teṣāṃ sudeśitam । kaḥ śrutvā na prasīdeta api kṛṣṇābhijātikaḥ ।। tasmād ihātmakāmena māhātmyam abhikāṅkṣatā । saddharmo gurukartavyaḥ smaratā buddhaśāsanam ।।

 gap

rāgāya pratipannā dveṣāya mohāya pratipannā । na rāgāya pratipannā na dveṣāya na mohāya pratipannā ।। na rāgakṣayāya pratipannā na dveṣakṣayāya na mohakṣayāya pratipannā । rāgakṣayāya pratipannā dveṣakṣayāya mohakṣayāya pratipannā ।। na rāgaprahāṇāya pratipannā na dveṣaprahāṇāya na mohaprahāṇāya pratipannā । rāgaprahāṇāya pratipannā dveṣaprahāṇāya mohaprahāṇāya pratipannā ।। na rāgavinayaparyavasānāya pratipannā na dveṣavinayaparyavasānāya na mohavinayaparyavasānāya pratipannā । rāgavinayaparyavasānāya pratipannā dveṣavinayaparyavasānāya mohavinayaparyavasānya pratipannā ।।

na śīlasaṃpannā na samādhisaṃpannā na prajñāsaṃpannā । śīlasaṃpannā samādhisaṃpannā prajñāsaṃpannā ।।

anatroddānaṃ । rāgakṣayaprahāṇena vinayaparyavasānena ca । tathobhayena kṛtveha vargo bhavati samudditā ।। uddānaṃ । ।। cchandaś cāpy anuyuṃjānā । dvau vyavahārau dve mārgāṅge navamā śīlasaṃpadā ।।

adhārmikīṃ ca vo bhiṣavaḥ parṣadaṃ deśayiṣyāmi dhārmikīṃ ca । tac chṛṇuta sādhu ca suṣṭhu ca manasikuruta bhāṣiṣye । adhārmikī parṣat katamā । yeyaṃ parṣat prāṇātipātikā adattādāyikā kāmamithyācārikā surāmaireyamadyapramādasthānikā । iyam ucyate adhārmikī parṣat । dhārmikī parṣat katamā । yeyaṃ parṣat prāṇātipātāt prativiratā adattādānāt kāmamithyācārāt surāmaireyamadyapramādasthānāt prativiratā । iyam ucyate dhārmikī parṣat । adhārmikīṃ ca vaḥ parṣadaṃ deśayiṣyāmi dhārmikīṃ ceti me yad uktam idaṃ me tat pratyuktam ।।

evaṃ mṛṣāvādikā piśunavācikā paruṣyavācikā saṃbhinnapralāpinī । mṛṣāvādāt prativiratā paiśunyāt paruṣyāt saṃbhinnapralāpāt prativiratā । chandād agatiṃ gacchanti dveṣān mohād bhāyād agatiṃ gacchati । na chandād agatiṃ gacchanti na dveṣān na mohān na bhāyād gacchati ।। ananuyujya aparyavagāhyāvarṇārhasya varṇaṃ bhāṣate varṇārhasyāvarṇaṃ bhāṣate aprasādanīye sthāne prasīdati prasādanīye sthāne na prasīdati । anuyujya paryavagāhyāvarṇārhasyāvarṇaṃ bhāṣate varṇārhasya varṇaṃ bhāṣate aprasādanīye sthāne na prasīdati prasādanīye sthāne prasīdati ।। adrṣṭe dṛṣṭavādinī aśrute amate avijñāte vijñātavādinī । adṛṣṭe adṛṣṭavādinī aśrute amate avijñāte avijñātavādinī ।।

drṣṭe adṛṣṭavādinī śrute mate vijñāte avijñātavādinī । drṣṭe dṛṣṭavādinī śrute mate vijñāte vijñātavādinī ।। mithyādṛṣṭikā mithyāsaṃkalpā mithyāvāg mithyākarmāntā । samyagdṛṣṭikā samyaksaṃkalpā samyagvāk samyakkarmāntā ।। mithyājīvā mithyāvyāyāmā mithyāsmṛtiḥ mithyāsamādhiḥ । samyagājīvā samyagvyāyāmā samyagsmṛtā samyaksamāhitā ।।

na śīlasaṃpannā na samādhisaṃpannā na prajñāsaṃpannā na vimuktisaṃpannā । śīlasaṃpannā samādhisaṃpannā prajñāsaṃpannā vimuktisaṃpannā ।।

uddānaṃ śikṣāpadaiḥ paṃca tathendriyāṇi balaśraddhāśīlāsaṃpadā ।।

adhārmikīṃ ca vaḥ parṣadaṃ deśayiṣyāmi dhārmikīṃ ca । tac chṛṇuta sādhu ca suṣṭhu ca manasikuruta bhāṣiṣye । adhārmikī parṣat katamā । yeyaṃ parṣat prāṇātipātikā adattādāyikā kāmamithyācārikā mṛṣāvādikā surāmaireyamadyapramādasthānikā । iyam ucyate adhārmikī parṣat । dhārmikī parṣat katamā । yeyaṃ parṣat prāṇātipātāt prativiratā adattādānāt kāmamithyācārāt surāmaireyamadyapramādasthānāt pratviratā । iyam ucyate dhārmikī parṣat । adhārmikīṃ ca vaḥ parṣadaṃ deśayiṣyāmi dhārmikīṃ ceti me yad uktam idaṃ me tat pratyuktam ।। evaṃ na śraddhendriyeṇa samanvāgatā na vīryendriyeṇa na smṛtīndriyeṇa na samādhīndriyeṇa na prajñendriyeṇa samanvāgatā । śraddhendriyeṇa samanvāgatā vīryendriyeṇa smṛtīndriyeṇa samādhīndriyeṇa prajñendriyeṇa samanvāgatā ।।

na śraddhābalena samanvāgatā na vīrybalena na smṛtibalena na samādhibalena na prajñābalena samanvāgatā । śraddhābalena samanvāgatā vīrybalena smṛtibalena samādhibalena prajñābalena samanvāgatā । na śraddhāsaṃpannā na śīlasaṃpannā na śrutasaṃpannā na tyāgasaṃpannā na prajñāsaṃpannā । śraddhāsaṃpannā śīlasaṃpannāna śrutasaṃpannā tyāgasaṃpannā prajñāsaṃpannā ।। na śīlasaṃpannā na samādhisaṃpannā na prajñāsaṃpannā na vimuktisaṃpannā na vimuktijñānadarśanasaṃpannā । śīlasaṃpannā samādhisaṃpannā prajñāsaṃpannā vimuktisaṃpannā vimuktijñānadarśanasaṃpannā ।। ।। uddānaṃ । 
śīlaṃ dhanaṃ balaṃ śrāddhā dharmabhogyaṅgadṛṣṭikā ।
śikṣā vyavahārā mārgāṅgā pathāṅgā dharmadīpanā ।।

adhārmikīṃ ca vaḥ parṣadaṃ deśayiṣyāmi dhārmikīṃ ca । tac chṛṇuta sādhu ca suṣṭhu ca manasikuruta bhāṣiṣye । adhārmikī parṣat katamā । yeyaṃ parṣat prāṇātipātikā adattādāyikā kāmamithyācārikā mṛṣāvādikā surāmaireyamadyapramādasthānikā । iyam ucyate adhārmikī parṣat । dhārmikī parṣat katamā । yeyaṃ parṣat prāṇātipātāt prativiratā adattādānāt kāmamithyācārāt surāmaireyamadyapramādasthānāt pratviratā । iyam ucyate dhārmikī parṣat । adhārmikīṃ ca vaḥ parṣadaṃ deśayiṣyāmi dhārmikīṃ ceti me yad uktam idaṃ me tat pratyuktam ।।

evaṃ na śraddhādhanena samanvāgatā na śīladhanena na hrīdhanena na apatrāpyadhanena na śrutadhanena na tyāgadhanena na prajñādhanena samanvāgatā । śraddhādhanena samanvāgatā śīladhanena hrīdhanenāpatrāpyadhanena śrutadhanena tyāgadhanena prajñādhanena samanvāgatā ।। na śraddhābalena samanvāgatā na vīrybalena na hrībalena na apatrāpyabalena na smṛtibalena na samādhibalena na prajñābalena samanvāgatā । śraddhābalena samanvāgatā vīrybalena hrībalena apatrāpyabalena smṛtibalena samādhibalena prajñābalena samanvāgatā ।।

aśraddhā ahrīmatī anapatrāpiṇī kusīdā muṣītasmṛtir asamāhitā duṣprajñā । śraddhā hrīmatī apatrāpiṇī ārabdhavīryā upasthitasmṛtiḥ samāhitā prajñāvatī । na dharmajñā na arthajñā na kālajñā na mātrajñā nātmajñā na parṣajjñā na pudgalaparāparajñā । dharmajñā arthajñā kālajñā mātrajñā ātmajñā parṣajjñā pudgalaparāparajñā ।।

na smṛtisaṃbodhyaṅgena samanvāgatā na dharmapravicayasaṃbodhyaṅgena na vīryasaṃbodhyaṅgena na prītisaṃbodhyaṅgena na praśrabdhisaṃbodhyaṅgena na samādhisaṃbodhyaṅgena na upekṣāsaṃbodhyaṅgena samanvāgatā । smṛtisaṃbodhyaṅgena samanvāgatā dharmapravicayasaṃbodhyaṅgena vīryasaṃbodhyaṅgena prītisaṃbodhyaṅgena praśrabdhisaṃbodhyaṅgena samādhisaṃbodhyaṅgena upekṣāsaṃbodhyaṅgena samanvāgatā ।। mithyādṛṣṭikā mithyāsaṃkalpā mithyāvāg mithyākarmāntā mithyājīvā mithyāvyāyāmā mithyāsmṛtā । samyagdṛṣṭikā samyaksaṃkalpā samyagvāk samyakkarmāntā samyagājīvā samyagvyāyāmā samyaksmṛtā ।। prāṇātipātikā adattādāyikā kāmamithyācārikā surāmaireyamadyapramādasthānikā mṛṣāvādikā piśunavācikā paruṣavācikā saṃbhinnapralāpinī । prāṇātipātāt prativiratā adattādānāt kāmamithyācārāt surāmaireyamadyapramādasthānān mṛṣāvādāt paiśūnyāt pāruṣyāt saṃbhinnapralāpāt prativiratā ।।

adrṣṭe dṛṣṭavādinī aśrute amate avijñāte vijñātavādinī । dṛṣṭe adṛṣṭavādinī śrute mate vijñāte avijñātavādinī । adrṣṭe adṛṣṭavādinī aśrute amate avijñāte avijñātavādinī । drṣṭe dṛṣṭavādinī śrute mate vijñāte vijñātavādinī ।। mithyādṛṣṭikā mithyāsaṃkalpā mithyāvāg mithyākarmāntā mithyājīvā mithyāvyāyāmā mithyāsmṛtā mithyāsamāhitā । samyagdṛṣṭikā samyaksaṃkalpā samyagvāk samyakkarmāntā samyagājīvā samyagvyāyāmā samyaksmṛtā samyaksamāhitā ।। prāṇātipātikā adattādāyikā kāmamithyācārikā surāmaireyamadyapramādasthānikā mṛṣāvādikā piśunavācikā paruṣavācikā saṃbhinnapralāpikā abhidhyālur vyāpannacittā mithyādṛṣṭikā । prāṇātipātāt prativiratā adattādānāt kāmamithyācārāt surāmaireyamadyapramādasthānān mṛṣāvādāt paiśūnyāt pāruṣyāt saṃbhinnapralāpād anabhidhyālukā avyāpannacittā samyagdṛṣṭikā ।।

mithyādṛṣṭikā mithyāsaṃkalpā mithyāvāg mithyākarmāntā mithyājīvā mithyāvyāyāmā mithyāsmṛtā mithyāsamāhitā mithyāvimuktikā mithyājñānikā । samyagdṛṣṭikā samyaksaṃkalpā samyagvāk samyakkarmāntā samyagājīvā samyagvyāyāmā samyaksmṛtā samyaksamāhitā samyagvimuktikā samyagjñānikā ।।

adharmaṃ dharmato dīpayati dharmaṃ cādharmataḥ avinayaṃ vinayato vinayaṃ cāvinayataḥ āpattim anāpattitaḥ anāpattim āpattitaḥ gurvīṃ laghutaḥ laghvīṃ gurutaḥ sāvaśeṣāṃ niravaśeṣataḥ niravaśeṣāṃ sāvaśeṣataḥ ācīrṇām anācīrṇataḥ anācīrṇām ācīrṇataḥ abhāṣitāṃ bhāṣitataḥ bhāṣitām abhāṣitataḥ apraṇihitāṃ praṇihitataḥ praṇihitām apraṇihitataḥ aprajñaptāṃ prajñaptataḥ prajñaptām aprajñaptataḥ asamavahatāṃ samavahatataḥ samavahatām asamavahatataḥ adharmam adharmato dīpayati dharmaṃ ca dharmataḥ avinayam avinayato vinayaṃ ca vinayataḥ āpattim āpattitaḥ anāpattim anāpattitaḥ gurvīṃ gurutaḥ laghvīṃ laghutaḥ sāvaseṣāṃ sāvaśeṣataḥ niravaśeṣāṃ niravaśeṣataḥ ācīrṇām ācīrṇataḥ anācīrṇām anācīrṇataḥ abhāṣitām abhāṣitataḥ bhāṣitāṃ ca bhāṣitataḥ apraṇihitām apraṇihitataḥ praṇihitāṃ praṇihitataḥ aprajñaptām aprajñaptataḥ prajñaptāṃ prajñaptataḥ asamavahatām asamavahatataḥ samavahatāṃ ca samavahatataḥ ।।

uddānaṃ । kaṣāyo agravatī vyagrā uttāna āmiṣagurukā ca । viṣamānāryā saptaitā dharmādharmeṇa yojayet ।।

parṣat kaṣāyaṃ ca vo bhikṣavo deśayiṣyāmi parṣanmaṇḍaṃ ca tac chṛṇuta sādhu ca suṣṭhu ca manasikuruta bhāṣiṣye । parṣatkaṣāyaḥ katamaḥ । yasyāṃ parṣadi adharmo dīpyate dharmaḥ pratyuhyate avinayo dīpyate vinayaḥ pratyuhyate adharme khalu dīpyamāne dharme pratyuhyamāne avinaye dīpyamāne vinaye pratyuhyamāne adharmavādinaḥ avinayavādinaḥ pudgalā balavanto bhavanti dharmavādino vinayavādinaḥ pudgalāḥ durbalā bhavanti adharmavādiṣu avinayavādiṣu pudgaleṣu balavatsu dharmavādino vinayavādinaḥ pudgalās tūṣṇīṃ vāsaṃ vasanti utthāya vā viprakrāmanti । ayam ucyate parṣat kaṣāyaḥ । parṣanmaṇḍaḥ katamaḥ । yasyāṃ parṣadi dharmo dīpyate adharmaḥ pratyuhyate vinayo dīpyate avinayaḥ pratyuhyate dharme khalu dīpyamāne adharme pratyuhyamāne vinaye dīpyamāne avinaye pratyuhyamāne dharmavādino vinayavādinaḥ pudgalā balavanto bhavanti adharmavādina avinayavādinaḥ pudgalā durbalā bhavanti dharmavādiṣu vinayavādiṣu pudgaleṣu balavatsu adharmavādina avinayavādinaḥ pudgalāḥ pratyantān vā bhajante sarveṇa vā sarvaṃ na bhavanti । ayam ucyate parṣanmaṇḍaḥ । parṣatkaṣāyaṃ ca vo deśayiṣyāmi parṣanmaṇḍaṃ ceti me yad uktam idaṃ me tat pratyuktam ।। anagravatīṃ ca vaḥ parṣadaṃ deśayiṣyāmi agravatīṃ ca । tac chṛṇuta sādhu ca suṣṭhu ca manasikuruta bhāṣiṣye । anagravatī parṣat katamā । yasyāṃ parṣadi navakā bhikṣavaḥ sthavireṣu bhikṣuṣu agauravā viharanty apratīśā abhayavaśavartinaḥ sthavirāś ca bhikṣavaḥ śaithilikā bhavanti bāhulikā avakramaṇīye pūrvaṃgamāḥ praviveke nikṣiptadhurāḥ śikṣāyāṃ mandagauravāḥ । iyam ucyate anagravatī parṣat । agravatī parṣat katamā । yasyāṃ parṣadi navakā bhikṣavaḥ sthavireṣu bhikṣuṣu sagauravā viharanti sapratīśāḥ sabhayavaśavartinaḥ sthavirāś ca bhikṣavaḥ na śaithilikā bhavanti abāhulikāḥ avakramaṇīye nikṣiptadhurāḥ praviveke pūrvaṃgamāḥ śikṣāyāṃ tīvragauravāḥ । iyam ucyate agravatī parṣat । anagravatīṃ ca vaḥ parṣadaṃ deśayiṣyāṃi agravatīṃ ceti me yad uktam idaṃ me tat pratyuktam ।।

vyagrāṃ ca vaḥ parṣadaṃ deśayiṣyāmi samagrāṃ ca, tac chṛṇuta sādhu ca suṣṭhu ca manasikuruta bhāṣiṣye । vyagrā parṣat katamā । yeyaṃ parṣat kalahajātā viharati bhaṇḍanajātā vigṛhitā vivādamāpannā । iyam ucyate vyagrā parṣat । samagrā parṣat katamā । yeyaṃ parṣat kalahajātā viharati na bhaṇḍanajātā na vigṛhitā na vivādamāpannā । iyam ucyate samagrā parṣat । vyagrāṃ ca vaḥ parṣadaṃ deśayiṣyāmi samagrāṃ ceti me yad uktam idaṃ me tat pratyuktam ।।

uttānāṃ ca vaḥ parṣadaṃ deśayiṣyāmi gaṃbhīrāṃ ca, tac chṛṇuta sādhu ca suṣṭhu ca manasikuruta bhāṣiṣye । uttānā parṣat katamā । yeyaṃ parṣat uddhatā unnatā capalā mukharā pragalbhā gharṣitasmṛtir asamāhitā ।। । iyam ucyate uttānā parṣat । gaṃbhīrā parṣat katamā । yeyaṃ parṣad anuddhatā anunnatā acapalā amukharā apragalbhā upasthitasmṛtiḥ samāhitā ।। । iyam ucyate gaṃbhīrā parṣat । uttānāṃ ca vaḥ parṣadaṃ deśayiṣyāmi gaṃbhīrāṃ ceti me yad uktam idaṃ me tat pratyuktam ।।

āmiṣagurukāṃ ca vaḥ parṣadaṃ deśayiṣyāmi dharmagurukāṃ ca, tac chṛṇuta sādhu ca suṣṭhu ca manasikuruta bhāṣiṣye । āmiṣagurukā parṣat katamā । yathāpīhaikatyā āmiṣahetor anyonyaṃ satkurvanti gurukurvanti mānayanti pūjayanti te āmiṣam evāntarākṛtvā anyonyaṃ takṣanti saṃtakṣanti saṃparitakṣanti apīdānīṃ kulāny uddāyādāni kurvanti । iyam ucyate āmiṣagurukā parṣat । dharmagurukā parṣat katamā । yathāpīhaikatyā dharmahetor anyonyaṃ satkurvanti gurukurvanti mānayanti pūjayanti te dharmam evāntarākṛtvā nānyonyaṃ takṣanti saṃtakṣanti saṃparitakṣanti na ca kulāny uddāyādāni kurvanti । iyam ucyate dharmagurukā parṣat । amiṣagurukāṃ ca vaḥ parṣadaṃ deśayiṣyāmi dharmagurukāṃ ceti me yad uktam idaṃ me tat pratyuktam ।।

viṣamāṃ ca vaḥ parṣadaṃ deśayiṣyāmi samāṃ ca, tac chṛṇuta sādhu ca suṣṭhu ca manasikuruta bhāṣiṣye । viṣamā parṣat katamā । yathāpīhaikatyaḥ adhārmiko bhavaty adharmavādī । tasya parṣad apy adhārmikī adharmavādinī । sa svasyāḥ parṣadaḥ purastāt svaṃ vādam abhūtenātatvenānarthopasaṃhitenācaṣṭe prajñapayati prasthāpayati vibhajati vivṛṇoty uttanīkaroti deśayati saṃprakāśayaty anusandhim api bhāṣate । paravādānāṃ randhrāṇi cchidrāṇi śavalāni kalmāṣāṇy abhūtenātatvenānarthopasaṃhitenācaṣṭe prajñapayati prasthāpayati vibhajati vivṛṇoty uttanīkaroti deśayati saṃprakāśayaty anusandhim api bhāṣate । iyam ucyate viṣamā parṣat । samā parṣat katamā । yathāpīhaikatyo dhārmiko bhavati dharmavādī । tasya parṣad api dhārmikī dharmavādinī । sa svasyāḥ parṣadaḥ purastāt svaṃ vādam bhūtena tatvenārthopasaṃhitenācaṣṭe prajñapayati prasthāpayati vibhajati vivṛṇoty uttanīkaroti deśayati saṃprakāśayaty anusandhim api bhāṣate । paravādānāṃ randhrāṇi cchidrāṇi śavalāni kalmāṣāṇi bhūtena tatvenārthopasaṃhitenācaṣṭe prajñapayati prasthāpayati vibhajati vivṛṇoty uttanīkaroti deśayati saṃprakāśayaty anusandhim api bhāṣate । iyam ucyate samā parṣat । viṣamāṃ ca vaḥ parṣadaṃ deśayiṣyāmi samāṃ ceti me yad uktam idaṃ me tat pratyuktam ।।

anāryāṃ ca vaḥ parṣadaṃ deśayiṣyāmi āryāṃ ca, tac chṛṇuta sādhu ca suṣṭhu ca manasikuruta bhāṣiṣye । anāryā parṣat katamā । yeyaṃ parṣad idaṃ duḥkham āryasatyam iti yathābhūtaṃ na prajānāty ayaṃ duḥkhasamudayo ayaṃ duḥkhanirodha iyaṃ duḥkhanirodhagāminī pratipad āryasatyam iti yathābhūtaṃ na prajānāti । iyam ucyate anāryā parṣat । āryā parṣat katamā । yeyaṃ parṣad idaṃ duḥkham āryasatyam iti yathābhūtaṃ prajānāty ayaṃ duḥkhasamudayo ayaṃ duḥkhanirodha iyaṃ duḥkhanirodhagāminī pratipad āryasatyam iti yathābhūtaṃ prajānāti । iyam ucyate āryā parṣat । anāryāṃ ca vaḥ parṣadaṃ deśayiṣyāmi āryāṃ ceti me yad uktam idaṃ me tat pratyuktam ।। etāny eva sapta sūtrāṇi ।। antaroddānaṃ dharmo vinaya āpattir gurukā sāvaśeṣā ācīrṇā abhāṣitā apraṇihitā aprajñaptā asamavahatā ।।

piṇḍoddānaṃ saptāviṃśat ।। yaḥ । śikṣā vyākhyānataḥ kāryā dharmādharmeṇa paścimaṃ ।।

uddānaṃ saptaviṃśad dharmebhir nava jñānena kārayet । dṛṣṭiḥ saṃvṛtir ārakṣā kiṃpuruṣaḥ poṣadhena ca ।। ttraṃ piṇḍapāta āyācanavastunā ।।

evaṃ mayā śrutam ekasmin samaye bhagavāṃ cchrāvastyāṃ viharati jetavane anāthapiṇḍadasyārāme । tatra bhagavān bhikṣūn āmantrayati sma ।। dvau dharmau nāma ca rūpaṃ ca । avidyā ca bhavatṛṣṇā ca । bhavadṛṣṭir vibhavadṛṣṭiś ca । āhrīkyam anapatrāpyaṃ ca । hrīś cāpatrāpaṃ ca । durvacatvaṃ pāpamitratā ca । suvacatvaṃ kalyāṇamitratā ca । āpattikauśalam āpattivyutthānakauśalaṃ ca । samāpattikauśalam samāpattivyutthānakauśalaṃ ca । dhātukauśalaṃ manasikārakauśalaṃ ca । ārjavatā mārdavaṃ ca । kṣāntiḥ sauratyaṃ ca । sākhilyaṃ ca pratisaṃstaraś ca । smṛtiś ca saṃprajanyaṃ ca । pratisaṃkhyānabalaṃ bhāvanābalaṃ ca । indriyair aguptadvāratā bhojane amātrajñatā ca । indriyair guptadvāratā bhojane mātrajñatā ca । śīlavipattir dṛṣṭivipattiś ca । śīlavyasanaṃ dṛṣṭivyasanaṃ ca । śīlasaṃpad dṛṣṭisaṃpac ca । śīlaviśuddhir dṛṣṭiviśuddhiś ca । dṛṣṭiviśuddhis tathādṛṣṭasya ca yoniśaḥ pradhānam । saṃvejanīyeṣu dharmeṣu saṃvegaḥ tathāsaṃvignasya ca yoniśaḥ pradhānaṃ । asaṃtuṣṭiḥ kuśaleṣu dharmeṣu aprativāṇiś ca prahāṇe । śamathaś ca vipaśyanā ca । vidyā ca vimuktiṣ ca ।। antaroddānaṃ । dvau dharmau nāma rūpaṃ ca avidyā dvitīyaṃ padaṃ । bhavadṛṣṭiś cāhrīkyaṃ hrīś cāpi durvacatvaṃ ca ।।

suvacatvaṃ tathāpattiḥ samāpattiś ca dhātavaḥ । ārjavakṣāntisākhilyaṃ smṛtir balendriyaiḥ śīlaṃ ।। saṃpattir vyasanaṃ saṃpad viśuddhau cāparadvayaṃ । saṃvegaś cāpy asaṃtuṣṭiḥ śamatho vidya jānatā ।।

dve jñāne dharmajñānam anvayajñānaṃ ca । evaṃ paracittajñānaṃ saṃvṛtijñānaṃ ca । duḥkhajñānaṃ samudayajñānaṃ ca । nirodhajñānaṃ mārgajñānaṃ ca । duḥkhe dharmajñānaṃ duḥkhe anvayajñānaṃ ca । samudaye dharmajñānaṃ samudaya anvayajñānaṃ ca । nirodhe dharmajñānaṃ nirodhe anvayajñānaṃ ca । mārge dharmajñānaṃ mārge anvayajñānaṃ ca । kṣayajñānam anutpādajñānaṃ ca ।।

dve hetū dvau pratyayau samyagdṛṣṭer utpādāya । parataś ca ghoṣa adhyātmaṃ ca yoniśo manasikāraḥ ।।

dve satye । saṃvṛtisatyaṃ paramārthasatyaṃ ca । dvayor dharmayos tīvraś cetasaḥ ārakṣāsmṛtyapramāde yogaḥ karaṇīyaḥ satye cākopye ca ।।

dvāv arthavaśau saṃpaśyan kiṃpuruṣaḥ kiṃpuruṣīṃ vācaṃ na bhāṣate । mā ca mṛṣāvādaṃ kariṣyāmi mā ca pareṣām asatāṃ duḥkhadaurmanasyam utpādayiṣyāmi । etāv eva dvāv arthavaśau saṃpaśyan satpuruṣaḥ kiṃpuruṣīṃ vācaṃ na bhāṣate । mā ca mṛṣāvādaṃ kariṣyāmi mā ca pareṣām asatāṃ duḥkhadaurmanasyam utpādayiṣyāmi । dvau poṣathau । cāturmāsikaḥ paṃcadaśikaś ca ।।

dve varṣopanāyike । pūrvikā ca paścimikā ca ।।

 blatt fehlt dvau piṇḍakau samasamau vipākato yaṃ ca piṇḍakaṃ paribhujya bodhisatvo anuttarāṃ samyaksaṃbodhim abhisaṃbuddho yaṃ ca piṇḍakaṃ paribhujya tathāgato nirupadhiśeṣe nirvāṇadhātau parinirvṛtaś ca ।।

dve bhikṣor āyācanavastunī । bhikṣur evaṃ samyagāyācamāna āyāced aho batāham evaṃrūpaḥ syāṃ tadyathā śāriputramaudgalyāyanau bhikṣū । tat kasya hetor । eṣā hi bhikṣavas tulā etat pramāṇaṃ bhikṣūṇāṃ mama śrāvakāṇāṃ yaduta śāriputramaudgalyāyanau bhikṣū । dve bhikṣuṇyā āyācanavastuni । bhikṣuṇī evaṃ samyagāyācamāna āyāced aho batāham evaṃrūpā syāṃ tadyathā mahāprajāpatī gautamī utpalavarṇā vā bhikṣuṇī । tat kasya hetor । eṣā hi bhikṣavas tulā etat pramāṇaṃ bhikṣuṇīnāṃ mama śrāvikāṇāṃ yaduta mahāprajāpatī gautamī utpalavarṇā vā bhikṣuṇī । dve upāsakasyāyācanavastunī । upāsaka evaṃ samyagāyācamāna āyāced aho batāham evaṃrūpaḥ syāṃ tadyathā anāthapiṇḍado gṛhapatiḥ śrāvastyāṃ hastako vā ālavakaḥ kauśāmbyāṃ । tat kasya hetor । eṣā hi bhikṣavas tulā etat pramāṇaṃ upāsakānāṃ mama śrāvakāṇāṃ yaduta anāthapiṇḍado gṛhapatiḥ śrāvastyāṃ hastako vā ālavakaḥ kauśāmbyāṃ । dve upāsikāyā āyācanavastunī । upāsikā evaṃ samyagāyācamāna āyāced aho batāham evaṃrūpaḥ syāṃ tadyathā viśākā mṛgāramātā śrāvastyāṃ kubjottarā vā kauśāmbyāṃ । tat kasya hetor । eṣā hi bhikṣavas tulā etat pramāṇaṃ upāsikānāṃ mama śrāvikāṇāṃ yaduta viśākā mṛgāramātā śrāvastyāṃ kubjottarā vā kauśāmbyāṃ ।।

uddānaṃ ।। mukhāni paṃca lābhena । catvāri śamatho lobhaḥ prajñā śaikṣavargo ayaṃ ।।

dvau dharmau śaikṣasya bahukarau bhavataḥ । hrīr vyapatrāpyaṃ ca । evam suvacatvaṃ kalyāṇamitratā ca । āpattikauśalyam āpattivyutthānakauśalyaṃ ca । samāpattikauśalyam samāpattivyutthānakauśalyaṃ ca । dhātukauśalyaṃ manasikārakauśalyaṃ ca । ārjavatā mārdavaṃ ca । kṣāntiḥ sauratyaṃ ca । sākhilyaṃ ca pratisaṃstaraś ca । smṛtiś ca saṃprajanyaṃ ca । pratisaṃkhyānabalaṃ bhāvanābalaṃ ca । indriyair guptadvāratā bhojane mātrajñatā ca । śīlasaṃpattir dṛṣṭisaṃpattiś ca । śīlaviśuddhir dṛṣṭiviśuddhiś ca । dṛṣṭiviśuddhis tathādṛṣṭeś ca yoniśaḥ pradhānam । saṃvejanīyeṣu dharmeṣu saṃvegaḥ tathāsaṃvignasya ca yoniśaḥ pradhānaṃ । asaṃtuṣṭiḥ kuśaleṣu dharmeṣu aprativāṇiś ca prahāṇe । śamathaś ca vipaśyanā ca । vidyā ca vimuktiś ca ।।

dve jñāne śaikṣasya bahukare bhavataḥ । dharmajñānam anvayajñānaṃ ca । evaṃ paracittajñānaṃ saṃvṛtijñānaṃ ca । duḥkhajñānaṃ samudayajñānaṃ ca । nirodhajñānaṃ mārgajñānaṃ ca । duḥkhe dharmajñānaṃ duḥkhe anvayajñānaṃ ca । nirodhe dharmajñānaṃ nirodhe anvayajñānaṃ ca । mārge dharmajñānaṃ mārge anvayajñānaṃ ca ।।

dvau hetū dvau pratyayau śaikṣasya samyagdṛṣṭer utpādāya । parataś ca ghoṣa adhyātmaṃ ca yoniśo manasikāraḥ ।।

dve satye śaikṣasya bahukare bhavataḥ । saṃvṛtisatyaṃ paramārthasatyaṃ ca ।।

dvayor dharmayoḥ śaikṣeṇa tīvraś cetasaḥ ārakṣāsmṛtyapramāde yogaḥ karaṇīyaḥ । satye cākopye ca ।।

dvau dharmau śaikṣasya bahukarau bhavataḥ । upasthitasmṛtitā ca kāye notkṣiptacakṣuṣkatā ca antargṛhe । dvau dharmau śaikṣasya bahukarau bhavataḥ । ।। anagāre cābhiratiḥ ।।

dvau dharmau śaikṣasya parihāṇāya saṃvartate । labhenānunīyate alābhena pratihanyate । dvau dharmau śaikṣasya aparihāṇāya saṃvartate । labhena nānunīyate alābhena na pratihanyate । yathā lābha alābha evaṃ yaśa ayaśo nindā praśaṃsā sukhaṃ duḥkhaṃ ।।

dvau dharmau śaikṣasya rāgaparihāṇāya saṃvartate । śamathaś ca vipaśyanā ca । dvau dharmau śaikṣasya lobhaparihāṇāya saṃvartate । śamathaś ca vipaśyanā ca । yathā lobha evaṃ dveṣo mohaḥ pūrvavad yathā likhitaṃ । dvau dharmau śaikṣasya prajñāpratilaṃbhāya saṃvartate । śamathaś ca vipaśyanā ca । yathā prajñāpratilaṃbhāya evaṃ pūrvavad yathoktaḥ prajñāmārgaḥ ।।

uddānaṃ ।।

ahitaṃ mūlam anarthāya ।।

indriyabalabodhyaṅgā daśa aṅgikaiś ca kārayet ।।

dvau dharmau loka utpadyete bahujanāhitāya bahujanaduḥkhāya anarthāyāhitāya duḥkhāya devamanuṣyāṇāṃ yaduta adharmacaryā viṣamacaryā ca । adharmacaryā viṣamacaryā ca loka utpadyete bahujanāhitāya bahujanaduḥkhāya anarthāyāhitāya duḥkhāya devamanuṣyāṇāṃ । dvau dharmau loka utpadyete bahujanahitāya bahujanasukhāya arthāya hitāya sukhāya devamanuṣyāṇāṃ yaduta dharmacaryā samacaryā ca । dharmacaryā samacaryā ca loka utpadyete bahujanahitāya bahujanasukhāya arthāya hitāya sukhāya devamanuṣyāṇāṃ ।।

ye kecid anekavidhāḥ pāpakā akuśalā dharmāḥ saṃbhavanti sarve te adharmacaryāviṣamacaryāmūlakā adharmacaryāviṣamacaryāsamudayā adharmacaryāviṣamacaryājātīyā adharmacaryāviṣamacaryāprabhavāḥ । adharmacaryāviṣamacaryāmūlakā hi ye kecid anekavidhāḥ pāpakā akuśalā dharmāḥ saṃbhavanti । ye kecid anekavidhāḥ kuśalā dharmāḥ saṃbhavanti sarve te dharmacaryāsamacaryāmūlakādharmacaryāsamacaryāsamudayādharmacaryāsamacaryājātīyādharmacaryāsamacaryāprabhavāḥ । dharmacaryāsamacaryāmūlakā hi bhikṣavo ye kecid anekavidhāḥ kuśalā dharmāḥ saṃbhavanti ।। dvau dharmāv anarthāya saṃvartete adharmacaryā viṣamacaryā ca । dvau dharmāv arthāya saṃvartete dharmacaryā samacaryā ca ।। yathā anarthāya arthāya evam ahitāya hitāya duḥkhāya sukhāya vyasanāya saṃpade vipattaye saṃpattaye asamṛddhaye samṛddhaye apāripūraye pāripūraye pārihāṇāya apārihāṇāya ।। dṛṣṭadhārmikasyārthasyānarthāya dṛṣṭadhārmikasyārthasyārthāya sāmparāyikasyārthasyānarthāya sāmparāyikasyārthasyārthāya ।। dvābhyāṃ dharmābhyām anutpannāḥ pāpakā akuśalā dharmāḥ utpadyante yaduta adharmacaryayā viṣamacaryayā ca । adharmacaryayā viṣamacaryayā ca anutpannāḥ pāpakā akuśalā dharmāḥ utpadyante । dvābhyāṃ dharmābhyām anutpannāḥ pāpakā akuśalā dharmā notpadyante yaduta dharmacaryayā samacaryayā ca । dharmacaryayā samacaryayā ca anutpannāḥ pāpakā akuśalā dharmā notpadyante । dvābhyāṃ dharmābhyām anutpannāḥ kuśalā dharmāḥ notpadyante yaduta adharmacaryayā viṣamacaryayā ca । adharmacaryayā viṣamacaryayā ca anutpannāḥ kuśalā dharmāḥ notpadyante । dvābhyāṃ dharmābhyām anutpannāḥ kuśalā dharmāḥ utpadyante yaduta dharmacaryayā samacaryayā ca । dharmacaryayā samacaryayā ca anutpannāḥ kuśalā dharmāḥ utpadyante । dvābhyāṃ dharmābhyām anutpannāḥ pāpakā akuśalā dharmā utpadyante utpannāś ca bhūyobhāvavṛddhivipulatāṃ gacchanti yaduta adharmacaryayā viṣamacaryayā ca । adharmacaryayā viṣamacaryayā ca anutpannāḥ pāpakā akuśalā dharmā utpadyante utpannāś ca bhūyobhāvavṛddhivipulatāṃ gacchanti dvābhyāṃ dharmābhyām anutpannāḥ pāpakā akuśalā dharmāḥ notpadyante utpannāś ca prahīyante yaduta dharmacaryayā samacaryayā ca । dharmacaryayā samacaryayā ca anutpannāḥ pāpakā akuśalā dharmāḥ notpadyante utpannāś ca prahīyante । dvābhyāṃ dharmābhyām anutpannāḥ kuśalā dharmā notpadyante utpannāś ca prahīyante yaduta adharmacaryayā viṣamacaryayā ca । adharmacaryayā viṣamacaryayā ca anutpannāḥ kuśalā dharmā notpadyante utpannāś ca prahīyante । dvābhyāṃ dharmābhyām anutpannāḥ kuśalā dharmā utpadyante utpannāś ca bhūyobhāvavṛddhivipulatāṃ gacchanti yaduta dharmacaryayā samacaryayā ca । dharmacaryayā samacaryayā ca anutpannāḥ kuśalā dharmā utpadyante utpannāś ca bhūyobhāvavṛddhivipulatāṃ gacchanti ।। ।।

 gap

dvau dharmau saṃrāgāya saṃvartete adharmacaryā viṣamacaryā ca । adharmacaryā viṣamacaryā ca saṃrāgāya saṃvartete । dvau dharmāv asaṃrāgāya saṃvartete dharmacaryā samacaryā ca । dharmacaryā samacaryā ca asaṃrāgāya saṃvartete । idam avocat ।। yathā saṃrāgāya asaṃrāgāya saṃvartete evaṃ sadveṣāya asadveṣāya saṃmohāya asaṃmohāya saṃyogāya visaṃyogāya saṃkleśāya vyavadānāya ācayāya apacayāya upādānāya anupādānāya ucchedāya anucchedāya saṃśreṇanāya viśreṇanāya saṃdhūpanāya vidhūpanāya bāhulyāya saṃlekhāya saṃsargāya asaṃsargāya prapañcāya niṣprapañcāya ālayāya anālayāya avyupaśamāya vyupaśamāya saṃvartete । idam avocat ।। dvau dharmau virāgaṇāya saṃvartete ete eva adharmacaryā viṣamacaryā ca । adharmacaryā viṣamacaryā ca virāgaṇāya saṃvartete । dvau dharmāv ārāgaṇāya saṃvartete dharmacaryā samacaryā ca । dharmacaryā ca samacaryā ca ārāgaṇāya saṃvartete । idam avocat ।। yathā virāgaṇāyārāgaṇāya evaṃ saṃtoṣāya asaṃtoṣāya andhakaraṇāya anandhakaraṇāya acakṣuṣkaraṇāya cakṣuṣkaraṇāya ajñānakaraṇāya jñānakaraṇāya prajñādaurbalyāya prajñāvṛddhaye vighātapakṣāya avighātapakṣāya nābhijñāya abhijñāya na saṃbodhaye saṃbodhaye । idam avocat ।।

dvau dharmau duścaritāya saṃvartete adharmacaryā viṣamacaryā ca । adharmacaryā viṣamacaryā ca duścaritāya saṃvartete । dvau dharmau sucaritāya saṃvartete dharmacaryā samacaryā ca । dharmacaryā samacaryā ca sucaritāya saṃvartete । idam avocat ।।

yathā duścaritāya sucaritāya evam akuśalāya kuśalāya sāvadyāya niravadyāya ya sopavādāya anupavādāya sopaghātāya anupaghātāya sānutāpyāya anutāpyāya sānubhāṣikāya ananubhāṣikāya pratilomikāya anulomikāya ananucchavikāya anucchavikāya anaupayikāya aupayikāya apratirūpāya pratirūpāya idanm avocat ।।

dvau dharmau hīnāya saṃvartete adharmacaryā viṣamacaryā ca । adharmacaryā viṣamacaryā ca hīnāya saṃvartete । dvau dharmau praṇītāya saṃvartete dharmacaryā samacaryā ca । dharmacaryā samacaryā ca praṇītāya saṃvartete । idam avocat ।।

yathā hīnāya praṇītāya evaṃ kṛṣṇāya śuklāya ya ūrdhvaṃbhāgagamanīyāya mithyādṛṣṭaye samyagdṛṣṭaye mithyāpratipattaye samyakpraipattaye mithyāpraṇidhānāya samyakpraṇidhānāya vipade saṃpade duṣprajñāya prajñāsaṃpade muṣitasmṛtitāyai upasthitasmṛtitāyai asamādhisaṃvartanyai samādhisaṃvartanyai ajñānāya jñānāy anabhisamayāya abhisamayāya anālokāya ālokāya avipaśyanāya vipaśyanāya ।।

dvau dharmāv asatpuruṣasaṃsevāyai saṃvartete adharmacaryā viṣamacaryā ca । adharmacaryā viṣamacaryā ca asatpuruṣasaṃsevāyai saṃvartete । dvau dharmau satpuruṣasaṃsevāyai saṃvartete dharmacaryā samacaryā ca । dharmacaryā samacaryā ca satpuruṣasaṃsevāyai saṃvartete । idam avocat ।।

yathā asatpuruṣasaṃsevāyai satpuruṣasaṃsevāyai evam asaddharmaśravaṇāya saddharmaśravaṇāya । pāpamitratāyai kalyāṇamitratāyai pāpasahāyatāyai kalyāṇasahāyatāyai pāpasaṃparkatāyai kalyāṇsaṃparkatāyai anapatrāpitāyai apatrāpitāyai pramādāya apramādāya vivādāya avivādāya saṃghabhedāya saṃghasāmagryai ।।

dvau dharmau buddhe agauravāya saṃvartete adharmacaryā viṣamacaryā ca । adharmacaryā viṣamacaryā ca buddhe agauravāya saṃvartete । dvau dharmau buddhe gauravāya saṃvartete dharmacaryā samacaryā ca । dharmacaryā samacaryā ca buddhe gauravāya saṃvartete । idam avocat ।।

yathā agauravāya gauravāya evam apratiśatāyai supratiśatāyai । yathā buddhe evaṃ dharme saṃghe śikṣāyāṃ anuśāsane apramāde pratisaṃstare samādhau ।।

dvau dharmau na mātṛjñatāyai saṃvartete adharmacaryā viṣamacaryā ca । adharmacaryā viṣamacaryā ca mātṛjñatāyai saṃvartete । dvau dharmau mātṛjñatāyai saṃvartete dharmacaryā samacaryā ca । dharmacaryā samacaryā ca mātṛjñatāyai saṃvartete । idam avocat ।।

yathā na mātṛjñatāyai mātṛjñātāyai evam na pitṛjñatāyai pitṛjñatāyai na śrāmaṇyāya śrāmaṇyāya na brāhmaṇyāya brāhmaṇyāya na kule jyeṣṭhapacāyitāyai kule jyeṣṭhapacāyitāyai mahecchatāyai alpecchatāyai tāyai durbharatāyai subharatāyai lābhī bhavati mahecchatāyai lābhī bhavati alpecchatāyai asaṃtuṣṭo viharati cīvarapiṇḍapātaśayanāsanaglānapratyayabhaiṣajyapariṣkāraiḥ । saṃtuṣṭo viharati cīvarapiṇḍapātaśayanāsanaglānapratyayabhaiṣajyapariṣkāraiḥ । ।।

antaroddānaṃ ।।

dve caturdaśike jñeye daśa paṃcadaśaiva ca । saptādaśa ।।

uddāna nicht erhalten dve dāne āmiṣadānaṃ dharmadānaṃ ca dvau yogau dvau tyāgau dvau saṃgrahau dvāv anugrahau dvau saṃstarau dvau pratisaṃstarau dvau bhogau dvau saṃbhogau dvau bhāgau dvau saṃvibhāgau dvau nicayau dvau saṃnicayau dvau nidhī dvau saṃnidhī dve bale dvau pugau dvau rāśī dvau puṃjau dvau kośau dvau koṣṭhāgārau dvāv abhiṣekau dvāv abhiṣyandau dve saṃpade dve saṃpattī ।। dve bhaktī । āmiṣabhaktir dharmabhaktiś ca ।।

eṣa eva vargaḥ sagīyakaḥ । annaṃ pānaṃ khādyaṃ bhojyaṃ vastraṃ śayyāsanāni ca । 
evaṃrūpāṇi dānāni ye prayacchanti ।
 śim ।।

yad dharmadānam adadat tathāgato
hy anuttaraḥ sarvabhūtānukaṃpī ।
taṃ tāyinaṃ devamanuṣyaśāsakaṃ
santo namasyanti bhavasya pāragaṃ ।।

dve dāne āmiṣadānaṃ dharmadānaṃ ca । etad daṃ dānānāṃ yadutāmiṣadānam । etad agraṃ dānānāṃ yaduta dharmadānaṃ ।।

yathā dve dāne evaṃ yāvad dve bhaktī amiṣabhaktir dharmabhaktiś ca ।।

।। vibhajya sagīyakaṃ ।। ।।

piṇḍoddānaṃ । atyayaḥ kāyakaukṛtyaṃ saṃghasya ca vyavahārakaḥ । tathāgatasya vinayaḥ eṣa vargaḥ samudditaḥ ।। uddānaṃ atyayena trayaṃ kuryād । gāḍhā gurukā sāvaśeṣā ca praticchannā ca uttānā āviṣkṛtā deśitā pratikṛtā ca saṃvarakaraṇīyena kṛtvā vargo bhavati samudditaḥ ।। dvau balau । yaś cātyayam atyayato na jānāti yaś cātyayam atyayato jñātvā na yathādharmaṃ pratikaroti ।।

dvau paṇḍitau । yaś cātyayam atyayato jānāti yaś cātyayam atyayato jñātvā yathādharmaṃ pratikaroti ।। dvau saṃkliśyete dvayor āśravā vardhante । dvau na saṃkliśyete dvayor āśravā na vardhante ।।

dve āpattī gāḍhā agāḍhā ca । gurvī laghvī ca । sāvaśeṣā niravaśeṣā ca । praticchannā apraticchannā ca । uttānā gaṃbhīrā ca । āviṣkṛtā anāviṣkṛtā । desitā adeśitā ca । pratikṛtā apratikṛtā ca । saṃvarakaraṇīyā deśanākaraṇīyā ca ।।

uddānaṃ kāyikī vyutthānaṃ ।।

kauśalyena dvayaṃ kuryāt pariśuddhyāpi ca dvayaṃ ।
alajjinā dvayaṃ kṛtvā vargo bhavati samudditaḥ ।।

dve āpattī kāyikī vācikī ca । ।। ca । vinayātisāriṇī durbhāṣitagāminī ca ।।

dvāv āpattivyatikramau । saṃcintyavyatikramaś cāsaṃcintyavyatikramaś ca ।।

dve āpattivyutthāne । ।।

dve kauśalye । āpattikauśalyam āpattivyutthānakauśalyaṃ ca ।।

dve kauśalye । anāpannasya ca anāpattikauśalyam āpannasya ca āpattivyutthānakauśalyaṃ ca ।।