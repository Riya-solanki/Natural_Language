Udayana Nyāyavārttikatātparyapariśuddhi 
।। nyāyavārttikatātparyapariśuddhiḥ ।।

mātaḥ sarasvati punaḥ punaraṣa natvā

baddhāñjaliḥ kimapi vijñapayāmyavaihi ।

vākcetasormama tathā bhava sāvadhānā

vācaspatervacasi na skhalato yathaite ।।

viśvārādhya ityatra viśvaśabdena saṃsāricetanavargo vivakṣitaḥ, tasyaiva tadārādhakatvāt । viśveśāna ityatra samīhitaphalasaṃdohaḥ, tasya bhagavadekādhīnatvāt । viśvakṛdityatropādānasamūhaḥ, tasyaiva tatkṛtivyāpyatvāt । viśvasaṃhārakārītyatra yāvadanityanivahaḥ, tasyaiva tadvināśyatvāt । viśvaśaktirityatra yāvatkāryāstomaḥ, tasyaiva tacchaktiviṣayatvāt । viśvajñātetyatra yāvañjñeyaprapañcaḥ, tasyaiva pajjñānaviṣayatvāt । viśvavyāpīyatra yāvanmūrttimaddravyarāśiḥ, tasyaiva viśeṣatastadvyāpyatvāt । itarasya tu taddvārā । viśvamūrtirityatra yāvatkārakagrāmaḥ, tasyaiva sākṣāt tatprayatnādhiṣṭheyatayā asmadādiśarīrasamānatvāt । ata eva na tatra śarīrāntarāpekṣā, sākṣātprayantānadhiṣṭheyeṣu hi sā syāt daṇḍādivat । 
na tu sākṣātprayatnādhiṣṭheyeṣu śarīravat ।
pinākīti tu viśiṣṭaśastradhāradhamittaka nāmasaṃkortanena prārabdhavighnasya protsāraṇameva samīhitamiti sūcayati ।
hetuhetumadbhāvena śaḍkottarābhyāṃ yojanā jyāyasī ।
yathāvasthitayojanāyāṃ tu arthapaunarūktyaprasarktā stutitvameva samādhānamadhyavaseyam iti ।।

namāmītyādi । vijñānaṃ śarīrādiviviktātmasākṣātkāraḥ । vairāgyaṃ rāgābhāvaḥ । aiśvaryaṃ bhūtendriyajayaḥ । tacchānipe, ata eva nidhaye vāgviśaddhīnām । adharmahetuko hyavivekaḥ । avivekahetukamavairāgyam, avairāgyamūlamanaiśvaryam । tanmūlāśca vacasāmaviśuddhayaḥ । tatra prathamā nirabhidhayatā । dvitīyā viparītāmidheyatā । tṛtīyā niṣprayojanāmigheyatā । tā etāḥ kathaṃ bhūtendriyajayino mahāmunerbhaviṣyanti? ajitabhūtasya hi vivakṣostathāvidhaprayatnāniṣpatternirabhidheyā vāk bhavati । ajitendriyasya ca viparyāsavipralipsāhetuko viparītārtho vacanasandarbhaḥ । 
ajitamanasaśca pramādonmādavato niṣprayojanaḥ ।
etāśca vacasāmaviśuddhīḥ chalajātinigrahasthāneṣu sūtrakāra eva prapañcayiṣyati ।
so ayaṃ na tatheti bhavati vāgviśuddhīnāṃ nidhiḥ ।
ata eva tāyī tattvādhyavasāyasaṃrakṣaṇakṣamasaṃpradāyapravartakaḥ ।।

evaṃ parāparagurūn natvā śiṣyabuddhisamādhānāya samāhitavaiśiṣṭyaṃ darśayatigrantheti । nanu tātparyaṭīketi vadatā pravṛttipāṭavārthaṃ granthasaṃkṣepo darśitaḥ, na ca śiṣyāṇāṃ kathantāsaṃboghavidhurāṇāṃ rāddhāntamātraparigrahaḥ saṃkṣepato vivakṣitaḥ । 
tathātve vā upaniṣada eva santu ।
santu vā śavamuṣṭinyāyenācāryopadeśāḥ ।
kimanenetyata āhanirastākhiladūṣaṇeti ।
nanvevaṃ granthatātparyāṃ vyākhyeyam, dūṣaṇāni ca nirasyānīti punarapi granthagauravamityata āhagranthavyākhyācchalenaiveti ।।

nanu cirantare asmin nibandhe mahājanaparigṛhīte bahavo nibandhāstathāvidhāḥ santīti kṛtamanene ityata āha icchāmīti । nanu yadi granthakārasaṃpradāyavicchedena te nibandhāḥ, kathaṃ kunibandhāḥ? atha saṃpradāyo vicchinnaḥ, kathaṃ tavāpīyaṃ vicchinnasaṃpradāyā tātparyaṭīkā sunibandha ityata āhaatijaratīnāmiti । 
uddyotakarasaṃpradāyo hyamūṣāṃ yauvanam ।
tacca kālaparipākavaśād galitamiva ।
kiṃ nāmātra trilocanaguroḥ sakāśādupadeśarasāyanamāsāditamamūṣāṃ punarnavībhāvāya dīyata iti yujyate ।
na ca kunibandhapaṅkamagnānāṃ taddātumucitamatastasmādutkṛṣya svanibandhasthale sanniveśanarūpasamuddharaṇameva sāṃpratamityarthaḥ ।।

tatra bhagavato akṣapādasya muniṣu madhye pravaratvaṃ śrutyādibhya eva suprasiddham kimanena saṃkīrtanena? na caitadatiśayena sāṃpratamupayujyate । jagadupaśamanidānaśāstrapraṇetṛtvaṃ ca tasya tatpraṇayanameva prakaṭayadasti । tenāpi kiṃ prakaṭitena? svanibandhasya tadviṣayatāpi tadvyākhyānādeva labhyata iti । kiṃ tayāpi kathitayā? na cāsya nyāyamahodadherūttānatāpratibhāsa evāgrataḥ kartumucitaḥ । tasmād bhavitavyamatra tātparyeṇa । tadapanīyata iti । taditi digrāgādisamutthāpitaṃ śāstrācchādakaṃ kuhetusaṃtamasamapaneyatvena parāmṛśatā śāstrasyaivāyaṃ nibandha iti darśitam । bhāṣyasya ca tadvivaraṇarūpasya śāstraśarīrarūpatayā na śāstrādādhikyaṃ manyate, mīmāṃsāyā iva vedāt । ata eva nātratyaṭīkāyāḥ vāttikāntena virodhaḥ । etena śāstrasya yo nibandho bhāṣyagranthaḥ sa kutārkikājñānanivṛttihetuḥ kariṣyata iti vyākhyānaṃ ṭīkāvirodhenopekṣaṇīyam । nanu sūtroktaprayojanānuvādaḥ punaḥ kimartham? na hīdamanūdya kiñcid vidheyaṃ pratiṣedhyaṃ veha vidyate ityata āhasūtreti । atha svanibandhasya prayojanavattāpradarśanena kiṃ siddhyatītyata āhaprekṣāvaditi । nanu vyutpitsavo vyutpattimaghikṛtya pravartante । ato vyutpādanapravṛttau vyutpattirevāmīṣāṃ prayojanamiti kimapareṇa prayojanenetyata āhavyutpādamātrasyeti ।

dvividhaṃ hi prayojanaṃ mukhyaṃ gauṇa ca । tatra mukhyaṃ puruṣārtha eva । itarat tu tadaṅgamiti । tatra mukhyārthinaḥ tatsādhānamabhyarthayamānāḥ tatra pravartanta iti tadapi prayojanamevati । ato mukhye prayojane sati gauṇaṃ prayojanam,

tasmistvasati tadapi na syāditi niṣprayojanataivāvatiṣṭhate । na ca svātantryeṇaivāsya mukhyaṃ prayojanamastītyato yasyedamaṅga tasya mukhyaṃ prayojanamastīti darśite prekṣāvān pravarttito bhavatītyabhisandhiḥ vārttikakṛta ityarthaḥ । 
ito api ṭīkākhaṇḍalakādantarbhāvitaphalavatsannidhāvaphalaṃ tadaṅgamiti nyāyāt ।
śāstrāṅgāmevedaṃ na bhāṣyāṅgamiti mantavyam ।
na hi bhāṣyasya svātantryeṇa mukhyaṃ prayojanamasti yena vārttikaṃ tadaṅgatāmiyāt ।
tasmād yathāśruti sundaramiti ।।

nanu karmendriyaniyamaḥ śama iti suprasiddhaṃ śānto dānta ityādi upaniṣatsu, na cāsau puruṣārthaḥ । ato na mukhyaṃ prayojanamityata āhaatra ceti । nanu jagataḥ śamāyeti durghaṭam, asaṃbhāvitātvādaśakyātvācca । na tāvat kaścit jagadupacikīrṣuḥ kvacit pravartate yato munerapi tathātvaṃ saṃbhāvayāmaḥ । paṭhanti camunerapi vanasthasyetyādi । na ca śakyametat, bubhukṣūṇāṃ pravartayitumaśakyatvāt । na ca jagadeva mumukṣati । tasmādanuṣṭhātaiva vyutpādyaḥ śāstrāntaralabdhabrāhmaṇatvadirūpaḥ śiṣyaḥ । tasya ca rūpāṇi śamadamādisaṃpattiḥ nityānityavivekaḥ aihikāmuṣmikabhāgavairāgyaṃ mumukṣutā ceti । yastu anadhikāryeva pravartate karmakāṇḍa iva brahmakāṇḍe sa na phalabhāg bhavati । tatraitat syāt । na tāvadupeyaviṣayeyamadhikāracintā, tasya puruṣaprayatnāviṣayatvāt, iṣyamāṇatāmātrasya cāniṣadhāt । kiṃ nāma upāyaviṣayā, tasyaiva śāstraviṣayatvāt, puruṣapravṛttiviṣayatvācca । iha cāpavarga iva tadarthatayā tattvajñānamapyupeyameva, asiddhatvāt । upāyastu pramāṇam, na ca vedādhyayanavadanumānasya pratyakṣasya copādānaṃ śūdrādikaṃ prati niṣiddham, yena tatrāpyetasyānadhikāraḥ syāt । tathā sati dhūmādapi vahimadhigacchan pratyakṣād vā pratyavāyī syāt, adhīyāna iva vedam । na cātmagocare pratyakṣānumāne śūdrāderviśeṣato niṣiddhe snātasya caṇḍāladarśanamiva brāhmaṇādeḥ prāyaścittānupadeśāt pratyuta

striyo vaiśyāstathā śūdrā ye cānye pāpayonayaḥ ।

ityādismṛteradhikāra evāvasīyate । tasmād yathā sa eva viśiṣṭaḥ svargo vaidikayāgādyanadhikṛtenāpi upāyāntareṇa traivarṇikaśuśrūṣādinā sādhyate, tathopāyānteṇānumānādinā yadyātmādhigamaḥ kriyate śūdreṇāpi, tadā kīdṛśo doṣaḥ? satyam, kiṃ tvanumānamapyāgamāvirodhenānusandhīyamānamathaniścāyakam, natu tadviruddhamapi । yadāhayattu pratyakṣāgamaviruddhaṃ nyāyābhāsaḥ saḥ iti । sa cāgamāvirodhādavirodhaniścayaḥ tadarthaniścayādhīnaḥ । tatra cānadhikṛta evāyaṃ śūdrāti । tannirapekṣastu anumānamātraśaraṇo naraśiraḥpāvitryādivadanarthameva samāsādayet । tasmādāgamaikavākyatayā pravṛtte śāstre tadadhikāryevādhikārīti śūdrādayo anadhikṛtā iva । ato yāvadadhikāriparo ayaṃ jagacchabda iti kecit । tatrāhaparamakārūṇiko hīti । santyeva hi kecit karuṇāmṛdumanaso yeṣāṃ jagadeva mitram । anyathā bhūtevo abhayaṃ dattveti vidhivaiyarthyaprasaṅgaḥ । niṣkāraṇameva paraduḥkhaprahāṇecchā kāruṇyam । sā ca yathaikaṃ duḥkhita paśyato bhavati, tathā jagadeva duḥkhita paśyataḥ kiṃ na syāt? bhavati cettatprahāṇopāyapravṛttau kā nāmānupapattiḥ? nanu

karuṇārdrahṛdayo apyaṃ vyutpisumeva vyutpādayenna tu viparītam, na hi badhireṣu gāyano gāyatītyata āhatatra yadi na kaściditi ।
na hi rogī mandabhāgyatayā carakādyupadeśe na pravartata iti tadarthatā tasya nivartata ityarthaḥ ।।

nanvanadhikṛtavyutpādane pratyavāyamātrakamapaśyannayaṃ kathamavadheyavacanaḥ syāt, paśyan vā na pravarteta? kāruṇikatayā paśyannapi pravartate cet, pramādī syāt । tathā ca paralokādabibhyato asya vacane kaḥ śraddhāsyatītyata āhana ceti । yadyapi prahīnamohatvādevāsya pāpapuṇyayorutpattireva nāsti, vakṣyati hi

na pravṛttiḥ pratisandhānāya hīnakleśasyeti ।

tathāpi kleśahānerdurūhatvāt pratyavāyotpattimabhyupagamya tadabhāvāya tapaḥprabhāva uktaḥ । nanvevamapi prakṣālanāddhi paṅkasya dūrādasparśanaṃ varam ।

ityata āhatathā ceti । na hi gāḥ paṅkamagnāḥ paṅkapralepabhayādanukampāparavaśāḥ samarthā noddharanti । api tūddhṛtya paḍkaṃ prakṣālayantītyarthaḥ । nanu yadyanadhikṛtaḥ kathaṃ phalabhāgī, tathā cet kathamanadhikṛta ityabhisandhāyoktaṃ prapañcayatitapaḥprabhāva eva hīti । yathā hi teṣāṃ tapaḥprabhāvādevaṃvidhāḥ pāpmāno vilīyante, tathā tapaḥprabhāvādeva satyasaṃkalpatayā anadhikāriṇo api phalabhāgina iti na kaścid virodhaḥ । na ca phalāpekṣayā teṣāmanadhikāraḥ । kiṃ tarhi? karmāpekṣayā । anadhikṛtena tu kṛtaṃ karma viguṇaṃ sanna phalāṃya paryāptamityapi na, viśiṣṭayājakasādguṇyādeva tasya paripūrṇatvāt । yājaka eva tvayājyaṃ yājayan pratyavāyamāsādayet, rājñaḥ pratigṛhṇanniva vidvān । sa ca tīvratadeṇa tapasaiva vilīyata ityarthaḥ । tarhi mahājano yena gataḥ sa panthāḥ ।

iti nyāyena vayamapyanadhikṛtān vyutpādayāma ityata āhana ceti ।
nanu kutārkikāṇāmajñānaṃ nivartayatā kimanena śāstrasyopakṛtaṃ syādityāhakutārkikairiti ।
ajñānamasamyagjñānam ।।

iha karmārambhe prārabdhasyāntarāyaviraheṇa parisamāpti kāmayamānā abhīṣṭadevatā namaskārapūrvakaṃ prekṣāvantaḥ pravartante । dṛśyate ca tatra tatra bahuśoṃ vyabhicāraḥ kṛtanamaskārasyāpi samīhitāsiddheḥ, viparītasyāpi samīhitasiddhaḥ,

viparītasyāpi samīhitāsiddheḥ । na cātra vṛṣṭikāmaḥ kārīrī nirvapet ।

itivat prārabdhaparisamāptikāmo devatāṃ namaskuryāditi śrutirasti, yena vyabhicore api karmakartṛsādhanavaiguṇyaṃ kalpayāmaḥ । tasmādar thakāma iha vaṭe prativasantaṃ yakṣaṃ pūjayeditiva daprāmāṇikaprasiddhivijṛmbhitametadityabhisandhāya kimu na kṛto vāttikakṛtā iṣṭadevatānamaskāra ityata āhaavigīteti । pratyakṣamivāvigītaśiṣṭācāro api śrutisadbhāve pramāṇameva, nirmūlasya ca śiṣṭācārasyāsambhavāt । apramāṇamūlakasya ca prāmāṇikavigānavirahānupapatteḥ । tathā ca satyabhāvaḥ karmakartṛsādhanavaiguṇyamavalambate । asati ca bhāvo janmāntarīyasukṛtasaṃpattim । anvayavyatirekābhāvadarśanaṃ tvāgametarapramāṇagocaraṃ kāryakāraṇabhāvamapākarotītyarthaḥ । yadyavaṃ kimanena na kṛta ityata āhaparameti । yadi kṛtaḥ tat kimindraluptena gataḥ, yena na dṛśyata ityata āhana niveśita iti । 
atraiva dṛṣṭānto na khalviti ।
na khalviṣṭadevatānamaskāravat tanniveśanamapi kvacidupayujyata ityarthaḥ ।
nanvevaṃbhūtaṃ śiṣṭācāraṃ śiṣyā api grāhayitavyāḥ ।
na ca tanniveśanavyatirekeṇa te grāhitāḥ syurityata āhamaṅgalyāntara vaditi ।।

tatreti । śāstre vyākhyātavye । nanu daṇḍakasūtrasyānuvādo nāstītyata uktaṃ saṃkṣepata iti । nanvādisūtratvamasya suprasiddhameva, abhisaṃbandhavākyatvāt, tatkimanena udīritenetyata āhaādigrahaṇeneti । nanu śāstraniḥśreyasayoranena saṃbandho varṇyate, tataḥ saṃbandhavākyamidamiti yuktam, abhistu kimarthamityata āhaabhimata iti । asti hi śāstraniḥśreyasayorvācyavāyakabhāvalakṣaṇo api saṃbandhaḥ, na cāsāvihābhimtaḥ, prekṣāvatpravṛttyanaṅgatvāt । na hi vācakād vācyapratītervācyasya niṣpattiḥ, yato mumukṣurvācake pravartatām । upāye tūpeyārtho pravartate । tena hetuhetumadbhāva eva vivakṣita ityarthaḥ । nanu nātra śāstram, tasya niḥśreyasahetutvaṃ vā śrūyata ityata āhapramāṇādīti । rūḍhapadātikrame kiṃ tātparyamityata āhana hīti । yadyapi śiṣyate anuśiṣyate pramāṇādikamaneneti śāstramiti vyutpattyā atrāpi kāraṇatā gamyate, tathāpi śāsakasaṃbaddhavyāpāravattayā, na tu śiṣyasaṃbaddhavyāpāravattayā । sā ceha vivakṣitā । anyathā pramāṇādīni tattvato jñātvāpi tāvanna mucyate

yāvannānuśiṣyāditi ।
tadidamuktampadārthatattvāvagamakaraṇatayeti na svarūpeṇeti ca ।
nanu hetutvakaraṇatve na viṣayabhedena bhavitumarhata ityata āhateneti ।।

ubhayorapi hetuḥ śāstraṃ karaṇaṃ ca । kiṃ tu padārthatattve jñāpakatayā niḥśreyase tadvyāpāravataḥ karaṇatayetyarthaḥ । tadidamuktamtathā ceti । evaṃ ca sati śāstrasya niḥśreyase karttavye padārthatattvajñānasya nirūktibalena vyāpāratve darśite vyāpāravyāpāriṇoḥ kāryakāraṇabhāvaḥ । tathā vyāpāravatā śāstreṇa vyāpāraviṣayasya pramāṇādeḥ pratipādyapratipādakabhāvaḥ । tathā vyāpāraviṣayeṇa pramāṇādinā vyāpārasya tattvajñānasya viṣayaviṣayībhāvaḥ । tathā vyāpāreṇa tattvajñānena vyāpārulasya niḥśreyasasya kāryakāraṇabhāvaḥ । tathā vyāpāraviṣayaphalayorhetuhetumadbhāvaḥ saṃbandha sūcito nāntarīyakatvāt । na hyataddhetukastadvacāpāro nāma, nāpyatatkarma tadvacāpāraviṣayaḥ, nāpi tatphalānanuguṇastadvacāpāraḥ, tadvacāpāraviṣayo veti pajcasu vaktavyeṣu upalakṣaṇārthaṃ dvayamāhaśāstrapramāṇāditi । enameva vyutpattilabhyaṃ vyāpāramabhipretya tattvasya jñānamiti karmaṇi ṣaṣṭhī

bhāṣyakāreṇa darśiteti na karaṇavyutpattirvirūddhā ।।

nanu śiṣyācāryaśāstratadvyākhyānānāmapi saṃbandhāḥ kaiścit samānatāntrikaiḥ pradarśitāḥ । te kasmānna pradarśyante ityata āhatadidamabhidheyeti । na hrāstītyetāvanmātreṇaiva pradarśanīyam । kiṃ nāma? yāvatyapratipādite prekṣāvatpravṛttirna syāt, tāvat pradarśyate । na ca śiṣyācāryādisaṃbandhāḥ prekṣāvatpravṛttyaṅgam, teṣāṃ pravṛttiphalatvāt । pravṛttyuttarakālaṃ hi śiṣyaḥ pratipādyaḥ, pratipādakaścācāryaḥ, śāstraṃ vyākhyeyam, vyākhyātā ca sa ityādi sidhyati । 
na ca śāstrācāryādīnāṃ svarūpapratipādanamapyupayujyate, pramāṇāntarasiddhatvāt ।
tasmāt prayojanamabhidhayaṃ tayoḥ saṃbandho abhidheyastaddvārā śāstrasya prayojanena saṃbandha ityetadarthatveme prathamasūtrasya nyāyyamityarthaḥ ।
nanu yasya mithyājñānaṃ saṃsāraṃ pratanoti tasyaiva tattvajñānaṃ niḥśreyasahetuḥ, ātmā ca tathā, tadanyeṣāṃ tu śāstrābhidheyānāmapi na niḥśreyasahetutvam ।
tathā ca na niḥśreyasasaṃbandhaḥ ityata āhayatpadārtheti ।।

nanu pramāṇādipadārthatattvajñānasya yadi niḥśreyasahetutā śāstrapravṛtteḥ pūrvameva pramāṇasiddhā niṣprayojanaṃ śāstre prayojanābhidhānam, mānāntarasiddhe upadeśānapekṣaṇāt । atheta eva tanniścayo dusttaramitaretarāśrayatvam । pravṛtto hi prayojanaṃ niścinuyāt । niścitaprayojanaśca pravarteta । na ca pravṛtteḥ prāgeva munivacanānniścinoti, prathamasūtra eva prayojanāniścayena pravṛttyanupapatteḥ । tatrāpi ca pravṛttyarthaṃ prayojanāntarābhidhāne anavasthā । tadaniśvaye apyādyā pravṛttiścet, uttarottarapravṛttāvapi tathātvaprasaṅgaḥ । tasmāt prayojanādyabhidhānamanarthakamiti kecit । tadanupapannam । tridhā hi puṃsāṃ cittavṛttayaḥ, anubhava icchā prayatnaśceti । tatrānubhavo necchāmanuvidhatte, aniṣṭasyāpyupalabdheḥ । icchā tu puruṣārthe svarasotthitā, tatsādhane ca tathātvānumānotthāpyā । prayatnastu sādhanaviṣaya eva । tatra sādhanagocarāvicchaprayatnau । ādyā pravṛttirityucyate, na tvanubhavaḥ । phalagocarā vā icchā pravṛttiḥ, cena tayorapi prayojananiścayāpekṣā syāt । na

hyupekṣaṇīyaṃ niṣprayojanamiti nānubhūyate । nāpi sukhaṃ prayojanāntaraśūnyakiti neṣyate । nāpi mumukṣuṇānapekṣite svarge yāgādikaṃ tatsādhanatayā nānubhūyate । puruṣārthasādhane tvicchālakṣaṇā vā prayatnalakṣaṇā vā pravṛttirna svarasasiddhā । na hi kaścit kṣudhī duḥkhaprahāṇaṃ tṛptisauhityasukha vā ananusaṃdhāyānnamattumicchati prayatate vā । tasmād yatra yaḥ pravartayitavyaḥ sa tatsādhyamarthaṃ daśayitvā, yataśca yo nivartayitavyaḥ sa tatsādhyamanarthaṃ darśayitveti । uktaṃ pracojanādikam । tattu śrotā kathaṃ śraddhāsyati, aśraddadhāno vā kathaṃ pravartsyatītyavaśiṣyate । tatrāhaviniściteti । yadyapi munerāptatvāvadhāraṇe prayojanānabhidhāne api prayojanasāmānyaniścayo bhavatyeva prayojanavadidaṃ śāstramāptoktatvāditi, tathāpi nāsau pravṛttyaṅgam । na hi prayojanavadityeva pravartate । kiṃ tarhi? asmadapekṣitaprayojanavadidamiti kṛtvā । sa ca prayojanaviśeṣo vacanādevāvasīyata iti sārthakametadabhidhānam । tadidamuktamprayojanādi viniścitya । 
viśeṣata iti śeṣaḥ ।
viniścayaśca śāstropāyakamevedaṃ niḥśreyasamityākāro na tvavaśyaṃbhāviprayojanākāraḥ, kṛṣyādāvavagrahādivadatrāpyantarāyasaṃbhavāt ।
tadidaṃ prayojanasya pravartakatvamuddeśyatayā, na tu pravṛttiviṣayatayā ।
tena neṣṭābhyupāyatāvidhivirodhaḥ ।।

nanu munerāptatvāniścaye kiṃ tadvacane pravṛttirnāstyeva? tathā sati tasyāptatvaniścayo api kathamityata

āhaāptatvāniścaye tvarthasaṃśayāt । śāstrasādhyatayeti śeṣaḥ । nanu saṃśayānasya kathaṃ prekṣāvataḥ pravṛttiritya āhana khalviti । yadyapi ca sasyādhigamasya kṛṣyādisādhyatayā saṃśayo nāsti, tathāpi bhaviṣyattayā astyeva । tathāpi

tamuddiśya prekṣāvantaḥ pravartante । yathā ca tatra śataikāṃśikaḥ phalābhāvaḥ phalakoṭistūtkaṭā tathātrāpi । na hīndriyāpātajo ayaṃ saṃśayaḥ । kiṃ nāma? āptatvāviniścayahetukāprāmāṇyaśaḍkyā samākṛṣṭaḥ । vastutastu sūtrāt prayojanādiniścayākārameva vijñānamityarthaḥ । nanu saṃśayaḥ prayojanādivākyābhāve api sulabhaḥ, viśeṣasmṛtistu arthitvaviśeṣāt bhaviṣyatītyāhana ceti । yadvacanena hi yaḥ pravartate sa tadvacanādeva viśeṣasmṛtimapekṣate, na svātantryeṇa । na hi rogārto mamedaṃ roganivṛttisādhanaṃ bhavenna veti yatra tatrocchṛḍkhalaḥ svayamutprekṣya pravartate । kiṃ nāma? anavadhṛtāptatvasyāpi vaidyasyaiva vacanāt । anyathā tvayaṃ prayojanābhidhānamanadhigacchan anarthamapyāśaṅketa, kiṃ niṣprayojanamidaṃ kākadantaparīkṣāgranthavat, utāśakyasādhanaprayojanaṃ mṛtyuharahimamahīdharottarasānusiddhasaṃjīvanīkathanavat, athānabhimataprayojanamāryāvartanivāsinaṃ prati dākṣiṇātyasya mātulakanyakāpariṇayaprakramopadeśavat, athābhimatasyāpi śakyasyāpi prayojanasya laghīyasyupāyāntare satyapi gururayamupāyaḥ pipāsuṃ prati gīrvāṇataraḍgiṇītīrasamīpakūpakhananopadeśavat । etāsu cānarthasaṃbhāvanāsu na pravartate । na ca prayojanābhidhāne apyetāsāmavakāśaḥ, lokavyavahārocchedaprasaṅgāt । na hi kaścid vaidyavacanādeva māśaḍkya nivartate yathā

svayamutprekṣyeti bhāvaḥ । tadanarthakaṃ niṣprayojanamityarthaḥ । 
aśakyānuṣṭhānatvamupāyasyāsiddhamityata āhatathā hīti ।
iha dvividhaḥ pramāṇaśabdasyārthaḥpramīyate aneneti ca pramāṇam, pramitiḥ pramāṇamiti ।
ca ।
tatra prathamamadhikṛtyoktamprameyādīnāṃ tattvajñānaṃ pramāṇatattvajñānādhīnamiti ।।

nanvidindrayādīnāmajñāyamānānāmeva svaviṣayaparicchedajanakatvaṃ paśyannapi kathamevaṃ brūyādityata āhana hīti । pramāṇatvenājñāyamānaṃ pramāṇaṃ svaviṣayaṃ paricchinatti, na tvavadhārayati । tacceha vivakṣitamityarthaḥ । kimiti nāvadhārayati? na hindriyamajñāyamānamaniścayākārameva jñānaṃ janayatītyata āhatāvanmātrasyeti । yadyapi niścayākārameva jñānamādhatte tathāpi tathābhūtasyaiva bhūyo bhūyaḥ prameyaviraholabdherviśeṣānupalabdheśca saṃdehastadavaskandatītyarthaḥ । tatkiṃ kvacidapyavadhāraṇaṃ nāstyeva? tathā sati toyamevedamityādiko laukikaḥ pratyayaḥ, tathā pūrvapakṣiṇaḥ kvacidapi viniścayo nāstyevetyādikaścābhimāno viruddhyetetyata āhaapi tviti । yadi kvacit prameyatattvāvadhāraṇaṃ paramārthaḥ, tadā pramāṇatattvāvadhāraṇadvāreṇaiva । pramārāntareṇa tu bhavanna pāramārthikamityarthaḥ । bodhakatvaṃ bodhajanakatvaṃ bodhajananāvacchinnā satteti yāvat । 
avyabhicāritvamaviparītānubhavajanakatvamaviparītānubhavajananāvacchi nnā satteti yāvat ।
evaṃ copadhidvayāvacchinnāyāḥ sattāyā upādhibhedād bhinnāyā ivaikasminnarthe samavāyaḥ kṛtakatvānityatvayoriva na viruddhaḥ ।
tenāvyabhicāritvena jñāyamāneneti śeṣaḥ ।
pramāṇyāvadhāraṇaṃ tarhi kkopayujyata ityata āhatadeva hīti ।।

pramāṇaṃ hi pramākaraṇam । na ca karaṇatvādayaḥ sāmānyaviśeṣāḥ santi । sāmānyasaṃkaraprasaṅgāt । kiṃ nāma? sādhakatamatvameva karaṇatvam । tadviśeṣakastu kriyāviśeṣa eva । sa cātra pramālakṣaṇaḥ । pramā cāviparītopalabdhiḥ । ato aviparītānubhavajanakatvalakṣaṇamavyabhicāritvameva prāmāṇyamityarthaḥ । yadyevaṃ tadavadhāraṇapūrvakameva prameyādyavadhāraṇamastvityata āhatacceti । pramākaraṇatvaṃ hi nānavadhāritāyāṃ pramāyāmavadhārayituṃ śakyamityarthaḥ । tarhi pramātvamevāvadhāryatām, na hi tadapyaupādhikaṃ yenopādhyanavadhāraṇe naivāvadhāryetetyata āhatathā hīti । vijñānasya pramāyāḥ । prāmāṇyaṃ pramātvam । svato vetyasya svātmanā vā svagrāhakeṇa vetyarthaḥ । tatra prathamaṃ dūṣayatina khalviti । dharmadharmiṇorabhedapakṣe anātmasaṃvedanamityetadeva dūṣaṇam । ānātmasaṃvedanatā copapādayiṣyata iti hṛdayam । bhedapakṣe prāgeveti । yo hi yad gṛhṇāti sa taddharmamapi gṛhṇīyāditi saṃbhāvyetāpi । yastu dharmiṇameva nākalayati, tasya dharmagrahaṇavārtāpi kva? yadyapi ca śabdagandhādayo vyomabhūmyādyagrahe api gṛhyante, tathāpi na taddharmatayetyarthaḥ । svagrāhakeṇa veti dūṣayatināpīti । taddhi mānasaṃ vā syāt laiḍgikaṃ vā? ubhayamapi manaso jñātatālakṣaṇāt liṅgād vā aviśiṣṭāt jāyamānaṃ kathamiva tadābhāsaviśiṣṭaṃ gṛhṇīyat? viṣayaviśeṣāt tu tathātve apramāṇyasyāpi svata eva grahaṇaprasaṅgāt, tatrāpi viṣayavaiśiṣṭacasya sattvāt । pramāyāḥ prāyikatayā tadvāsanāyāḥ samutkaṭatvādapramāpi samutkaṭatvādapramāpi prametyeva gṛhyate । tato bādhakādhīnamevāprāmāṇyamāsaṃjitarajatatāyāmiva

śuktikāyāṃ śuktikātvamiti yadi tathāpyāsaṃjakasyāpi yadyāsaṃjakatvamavagataṃ kathaṃ na svato aprāmāṇyagrahaṇaprasaṅgaḥ? tatrāpi prāmāṇyārope tu kathaṃ nānavasthā? na ca kṛtrimaṃ rūpamaparibhūya grahaṇaṃ grahaṇāmityucyate, saṃśayenābhibhūtatvāt

māyāliḍgini jhaṭiti parivrājakabuddhivat ।
tasmāt jñānaṃ gṛhyata evetyeva na ।
yadi tu daivād gṛhyate, tadā jñānamityeva; na tu pramāṇamapramāṇaṃ vetyarthaḥ ।।

nanu yadi svīyāt svata iti na nirvahati, vakṣyamāṇena ca nyāyena nāpi parataḥ, asti cāyaṃ pramāṇāpramāṇapravibhāgavyavahāro niḥśaṅkaḥ । tataḥ svasaṃvedananaya evāstu । tena hyayaṃ nirvahet । na hi tatra kiñcidanavasthādikaṃ paśyāma ityata āhaeteneti । svasaṃvedananayo hi na tāvat pramāṇasiddhaḥ । kadācit pramāṇavyavahārasauṣṭhavāt svīkriyetāpi yadyayaṃ tena nirvahet, na tvetadasti । yathā hi pramāṇaṃ svātmānaṃ gṛhṇat prāmāṇyamapi gṛhṇāti tathā tadābhāsamapi tadābhāsatva gṛhṇīyāt । tathā ca sarvamithyājñānāt apravṛttiprasaṅgastadavasthaḥ । na ca tatrāpi pramāṇyāropāt pravṛttiḥ, svātmabhūtasyāpramāṇyasya svasavedanatayā grahaṇe samāropāsaṃbhāvāt । 
agrahaṇe vā svasaṃvedananayānupapatteḥ ।
dharmadharmiṇorbhedāt svarūpagrahaṇe api nāprāmāṇyarūpadharmagrahaṇamiti yadi, tadā prāmāṇyasyāpyagrahaṇaṃ syāt ।
tasmāt svasaṃvedananaye api svarūpavedanamātraṃ syāt ।
na tu prāmāṇyādivedanamityarthaḥ ।।

parato veti dūṣayatināpīti । tadgocaraṃ tadgocaragocaraṃ madhyapadalopāt । prātyakṣike ca vahnijñāne prātyakṣikameva vahnijñānāntaramiti yāvat । tacca dvividham, samānendriyajamindriyāntarajaṃ ca । evamanumāne api anumānajñānāntaraṃ talliṅgajaṃ

liṅgāntarajaṃ ca । evaṃ śābde api śābdajñānānantaraṃ tadāptaśabdajamāptāntaraśabdajaṃ ceti samānajātīyasaṃvādo darśitaḥ । arthakriyetyādinā kāryaliṅgakaṃ tadgocaretyādinā cākāryakāraṇaliṅgakamanumānatrayaṃ vijājīyasaṃvādarūpaṃ darśitam, upalakṣaṇaṃ caitat । āptopadeśajamapi saṃvādakaṃ jñānaṃ bhavatyeva jñānaṃ bhavatyeva । so ayaṃ pramāṇye niścetavye saṃvādo yadyapi vyadhikaraṇastathapyarthatathātvamava dhārayannarthavattvaṃ pravartakasyāpyavadhārayatītyetāvatā tathaivopavarṇitaḥ ।

dūṣayatitacca sarvamiti । evaṃ pramātvasya duradhigamatvamāpādya tadāyattāvadhāraṇe pramāṇānāṃ pramāṇatve yojayatiyadā ceti । nanu yadi prāmāṇyāvadhāraṇenaivapravṛttiḥ, tadā saiva sārvalaukikī svata ityādivikalpān phalgūkariṣyati । atha tadavadhāraṇavyatirekeṇāpi pravṛttirapratyūhā tadā māvadhāri prāmāṇyam, kiṃ naśchinnamityata āhatadevamiti । vaidikaṃ vyavahāramadhikṛtya cedaṃ śāstraṃ pravṛttam, na laukikamityabhisandhiḥ । prakṛte yojayatitasmāditi । nanu nityayoge matubiti durghaṭam, pramāṇārthayorevānityatvāt, parasparasamavāyabhāvāccetyata āhanityatā ceti । nanvavyabhicāro api vyāpyavyāpakabhāvalakṣaṇaḥ pramāṇaprameyayornāstītyata āhaiyameva ceti । so ayamavisaṃvadādo visaṃvādābhāvo avyabhicāralakṣaṇam । avyabhicārasvarūpaṃ tu lakṣyabhūtaṃ bhūtārthaparicchedakatvam, lakṣyalakṣaṇayorabhinnāśrayatvāt । avyabhicārasvarūpaṃ tu lakṣyabhūtaṃ bhūtārthaparicchedakatvam, lakṣyalakṣaṇayorabhinnāśrayatvāt

sāmānādhikaraṇyamiti mantavyam । yadyapi deśāvasthābhede kālabhedo apyarthasiddhastathāpi yathākathañcit kālabhedamātraṃ vivakṣitamatreti jñāpanārthaṃ tadgrahaṇam । tathā hi dūrasthe sthāṇau puruṣarpatyayasya kālāntare api visaṃvādo nāsti yāvat

na pratipattā nikaṭastho bhavati । pratyetavya eva vā yāvanna nediṣṭhaḥ syāt । 
evaṃ svapnāvasthāyām arthapratyayasya kālabhede api tāvanna visaṃvādo yāvanna jāgarāvasthānubhavaḥ ।
na ca vācyamevaṃ sati kiṃ kālabhedagrahaṇeneti, deśāvasthayorabhede api kālakrameṇāpi kvacid visaṃvādadarśanād yathā sunipuṇanibhālanādāpātajātasya kāmāturakāminījñānasya bhede api kvacit kālāntare visaṃvādāt tadupagrahaḥ ।
tadanenendriyādīnāṃ kālakramabhāvinaḥ sahakāribhedāḥ sphuṭatarapratītihetavaḥ sarva eva saṃgṛhītāḥ ।
yadyapi ca pramāraviṣayāveva visaṃvādāvisaṃvādau saṃbhavavyabhicāralakṣaṇau tathāpyavisaṃvādasya dhruvaviṣayatvapratipādanārthaṃ svarūpagrahaṇaṃ sarvasya jñānasya dharmiṇyavisaṃvādāditi ।।

pravṛttisāmarthyāditi vyadhikāraṇo heturatastadarthamāhasamarthapravṛttijanakatvāditi । yadyapi samarthapravṛtti tvādityuktesamañjasaṃ tathāpi pravṛttiryasyeti sambandhe ṣaṣṭhī । sa ca pramāṇapravṛttyorjanyajanakabhāva eveti sa eva

darśitaḥ । nanu na tāvat pramāṇyasamarthapravṛtti janakatvayoravinābhāvaḥ pratyakṣeṇa śakyagrahaḥ, tayorevāpratyakṣatvāt । prāmāṇyaṃ hi samarthapravṛttijanakatvānumeyam । taccānvayavyatirekānumeyameveti । nāpyanumānenānvayagrahaḥ । prāmāṇyasya

kvacidapyasiddheḥ ।
siddhau vā kimanumānena, anumānantarasiddhatve tvanavasthaivetyata āhayadi punariti ।।

atra copekṣājñānānāṃ pakṣatvenānupādānānna bhāgāsiddhiḥ । vyatirekī ca sarvatra sapakṣābhāvamabhyupetya pravartata iti

nāsādharaṇānaikāntikatā ।
na ca vācyam etasyaivānumānasyārthavattvānavadhāraṇe kathaṃ pramāṇānāmarthavattvasiddhiḥ? tadavadhāraṇe vā kathaṃ kevalavyatirekitvamiti? dvividhaṃ hyanumānasyārthavattvam, avinābhāvalakṣaṇaṃ pramājananalakṣaṇaṃ ca ।
tatra svaviṣayaparicchede kartavye avinābhāvāvadhāraṇamevāpekṣate na pramākaraṇatvāvadhāraṇamityanavaghṛtaprāmāṇyenaivānena pramāṇānāṃ pramāṇaphalatvalakṣaṇaṃ prāmāṇyaṃ sādhyata iti sarvaṃ sundaram ।।

etenaitadapi nirastam yat prāmāṇyānavadhāraṇe aprāmāṇyānavadhāraṇamapi katham? prāmāṇyaniścayena hi tat niścīyate । tadanavadhāraṇe tu vyatirekaniścayo api katham, vipakṣasya tathātvāniścayāditi? svarūpato dharmataścānavadhāritenaiva satā pramāṇena svaviṣayaniścayasiddheḥ । nanu nāstyevāsau vādī yaḥ prāmāṇyāniścaye api vipratipadyeta । na hi prāmāṇyaṃ svīkṛtya tanniścaye vipratipattiḥ, svīkārasya niścayamūlatvāt । na cāsvīkṛtya, pramāṇaśūnyavipratipatteḥ sarvatra sulabhatayā sarvavādavidhiniṣedhavyavahāravilopaprasaṅgāt । aniścite ca prāmāṇye tadatadrūpasaṃdeho api kvacid durlabhaḥ, viśeṣasmṛterabhāvāt tatpūrvakatvācca sarvasaṃśayānām । nāpi sarvatrāprāmāṇyāsañjanam, prāmāṇyagrahaṇopāyanirākaraṇasyāprāmāṇye api tulyatvāt । vikalpanirmitamavicāramanoharaṃ prāmāṇyādikamādāyāpi nāsya durvicārasya nirvāhaḥ । prāmāṇyānabhyupagame vikalpanirmāṇasyāpyasiddheḥ । na ca vikalpanirmite na saṃśayādivyavahāraḥ samasti । nahi vājiviṣāṇaṃ veti kaścit sandigdhe, nāpi naraviṣāṇamiti kasyacid viparyayaḥ । tasmādasti prāmāṇyādikaṃ tanniścayaśca । tadupāyastu cintāmarhati । evaṃ cānvayo astyeva । tat kathaṃ kevalavyatirekyanumānam ityāśaḍkya saṃpratipattirūttaramanvayavyatirekī veti ।

kevalavyatirekivādastu anvayānabhyupagamena kṛta ityabhisandhiḥ ।
anumānasyetyupalakṣaṇam ।
svata iti ca taditarasyāpi, svataḥ parataśca prāmāṇyasiddheriti ।।

nanu samarthapravṛttijanakatvādityetāvataiva sādhyasiddheḥ pramāṇator'thapratipattāvityasamarthaviśeṣaṇaṃ vayadhikaraṇa cetyata āhapravṛttijanakatvaṃ tviti । 
prāmāṇyādyabhidhānadvārā hi śāstrasya niḥśreyasena saṃgatiḥ, na tu svarūpeṇa ।
tato yathā pramāṇāditattvajñānaṃ sādhyatayā prayojanaṃ pratijñāyate tathā pramāṇādyabhidheyatayāpi pratijñeyaṃ bhavati ।
yathā athāto dharma vyākhyāsyāmaḥ iti dharmasya vyākhyeyatvenaiva pratijñā samānatantre na ca tadabhidheyatāpratijñānamatra ।
tasmādabhidheyattvāpratijñānānna pramāṇādayaḥ śāstreṇābhidhīyanta iti śrotṛbuddhacanurodhenāśaḍkya sūtrakārahṛdayānurodhena vārttikamuttarayatisyādetaditi ।।

śiṣyākāṅkṣākrameṇa hi śāstramidaṃ pravṛttam, anapekṣitābhidhāne anavadheyatvaprasaṅgāt । na ca śiṣyākāṅkṣā kiṃ vakṣyati bhavāniti । kiṃ tu niḥśreyasaṃ kuto adhigamyata iti । tatrottarampramāṇāditattvajñānānniḥśreyasādhigama iti । tataḥ kathamiti? tataḥ ke, kati, kiṃlakṣaṇāḥ pramāṇādayaḥ iti । tatroddeśavibhāgalakṣaṇānīti । tataḥ kathamiti? tatra dvitīyādhyāyādīti । etacca sarvamanubhavasiddham । nātrāpi vacanāpekṣā । uktāboddhāraṃ prati tu vyākhyātāro bhavanti, yata

evamayamāheti ।
tadanubhavasiddhamapi pramāṇādyabhidhāyakatvaṃ yaḥ kutaścid vyāmohānna pratipadyate taṃ prati vyākhyātā śāstrasya puruṣaśreyo abhidhāyakatvādityāhetyarthaḥ ।।

nanu śreyo abhidhānamātreṇāpi na pramāṇādyabhidhānaṃ sidhyati । na hi pramāṇādipadārthā eva śreyaḥ । atha svayameva vivarīṣyatitatpadārthāḥ pramāṇādaya iti । tathāpi tacchāstraṃ śreyo abhidhatta ityanene kim? atha śreyaḥśabdasya pramāṇādaya evārthaḥ, tarhi śreyaḥ punaḥ sukhamahitanivṛttiriti kimityata āhayadyapīti । yadyapi śāstra punaḥ puruṣaḥ punaḥ śreyaḥ punariti pratipadaṃ gṛhītvā vivaraṇaṃ prakṣayeṇetyantena sphuṭāvabhāsam । na ca puruṣā rāgādimanta ityādāvapi

vivaraṇatvāśaḍkā, prakṛtenāsaṃbandhāt ।
na hi rāgādimantaṃ prati śāstraṃ na sasādhanaṃ śreyo abhidhatte ।
na ca taṃ prati na tat śreyo yena vītarāgo vivicya gṛhyatām ।
tathāpi, tasmāt tat śāstraṃ puruṣaśreyo abhidhatta iti madhyapatitopasaṃhāra eva vivaraṇavicchedabhramo mā bhūdityetadarthamavacchinattiupabhogāt prakṣayeṇetyanteneti ।।

nanu samūho vyūhaviśiṣṭa ityasaṃgatam, paryāyatvādityata āhavyūha iti । te khalvamī samūhāḥ praṇetṛpuruṣecchānurodhinaḥ svārthānurodhino vetyata āhaeka-smṛtīti । yadyapyekārthapratipādanāvacchinnā varṇāḥ

padamityetāvadeva lakṣaṇaṃ tathāpyetadeva lakṣaṇaṃ kṣaṇabhaḍgurāṇāṃ kathamityetaduktamekasmṛtisamārūḍhā iti । samūhaḥ padamiti vārttike śeṣaḥ । padasamūhaḥ sūtramiti vārttikam । vākyaviśeṣo hi sūtram । na ca vākyasāmānyamapi padasamūhamātram, gauraścaḥ puruṣo hastītyāderapi vākyatvaprasaṅgādityata āhaevaṃ svārtheti samūho veditavyaḥ sūtratveneti śeṣaḥ । 
sūtrasamūhaḥ prakaraṇamiti vārttikam ।
tatra cāvāntarasamūhabhede kāraṇābhāvāt, śāstrameva sūtrasamūharūpaṃ prakaraṇamiti prāptamityata āhaevaṃ kvaciditi ।
tadyathā prayojanābhidheyasaṃbandhapratipādanamekamarthamadhikṛtya prathamadvitīyasūtrayoḥ samūhaḥ prakaraṇam ।
evaṃ pramāṇaprakaraṇam, prameyaprakaraṇam, nyāyapūrvāṅgaprakaraṇam, nyāyāśrayaprakaraṇam, nyāyāśrayaprakaraṇam, nyāyasvarūpaprakaraṇam, nyāyottarāṅgaprakaraṇamityādyūhyam ।।

prakaraṇasamūhaścāhnikamiti vārttikam । tadidaṃ prakaraṇānāmavāntaraikavākyatāyāmasatyāṃ na sidhyatītyata āhaprakaraṇānāmiti । asti hyamīṣāṃ prakaraṇānāṃ saparikaranyāyalakṣakatvamekamiti । uttarasmiścāhnike nyāyanyāyābhāsavivekopāyalakṣaṇamekam । tatrāpi kathāprakaraṇam, hetvābhāsaprakaraṇam, chalaprakaraṇam, puruṣāśaktiliṅgaprakaraṇamityevaṃ prathame lakṣaṇamadhyāyārthaḥ । dvitīye pramāṇaparīkṣā । tṛtīye kāraṇarūpaprameyaṣaṭkaparīkṣā । caturthe kāryarūpaprameyaṣaṭkaparīkṣā । pañcame puruṣāśaktiliṅgaviśeṣalakṣaṇamiti । 
evaṃ dvitīyādhyāyādāvāhnikaprakaraṇasaṃgatīstatraiva darśayiṣyāmaḥ ।
tadidamuktamevaṃ tatra tatra veditavyamiti ।
tatra tatretyāhikādāvityarthaḥ ।
nanu ca tatra ekaprakāro api na darśitaḥ, kathaṃ tatra tatra veditavyamityata āhaetāśceti ।।

nanu śāstrasya sasādhanapuruṣaśreyo abhidhāyakatvaṃ pratijñāya śāstrasvarūpadarśanaṃ kkopayujyata ityata āhatadevamiti ।
śāstrasvarūpākhyānapūrvakaṃ tadarthakathanaṃ sugamaṃ bhavatītyabhiprāyaḥ ।।

nanu pratītisiddhaṃ pramāṇādīnāṃ ṣoḍaśatvaṃ kimityanūdyata ityatastannirākaraṇīyām āśaḍkāmāhananviti ।

sāmānyaviśeṣaḥ sādharmyaviśeṣaḥ । yato asyeti padasamūhasya śāstrasya । padārthāḥ padānāṃ samūhinām arthāḥ pramāṇādayaḥ ।

tasmāt śāstraṃ vākyarūpaṃ puruṣaśreyo vākyārtharūpamabhidhatte । samādhānamiti śeṣaḥ । kathaṃ niḥśreyasāya kalpanta ityāpātataḥ । paramārthato teṣāṃ kālpanikatve niḥśreyasamapi kālpanikam । tatastadarthaṃ prayāso viphalaḥ tasyāyatnasiddhatvādityāśayaḥ । kalpanākośasyānantaprasaratvādanantātmāna ityāpātataḥ । parakārthato nirātmāna ityāśayaḥ । pratyakṣānumāneti pramāṇadvayopanyāsaḥ svasiddhāntaviruddho vāttikakṛta ityāhapramāṇādaya iti । nopamānaviṣayā iti । yadyapyupamānasya saṃjñāsaṃjñisaṃbandhaparicchedaphalasya śabde pramāṇe astyevopayogaḥ, agṛhītasamayasya śabdasyāpramāpakatvāt । samayasya ca prāyaśa upamānenākalanāt । tathāpi na tena te sākṣād viṣayīkriyante pramāṇādaya ityarthaḥ । nanu yadi sākṣādupamānasya prakṛtānupayogādanabhidhānam, tarhi śabdo abhidhīyatām । sa hi sākṣādupayogītyata āhayadyapīti । tatrāpītyāgamaviṣayaparāmarśaḥ । āgamo hi yatra pravartate tadviṣayameva pratyakṣamanumānaṃ vā apekṣate । te tu samūle api na sviṣayapravṛttaṃ pramāṇamapekṣete । tato mūlāsaṃplutaviṣayatvāt te eva darśite ityarthaḥ । vainayiketi viśiṣṭo nayaḥ śāstraṃ nyāyaśāstram, tajjanyabuddhivirahiṇa ityarthaḥ । naitāna viviñcate samāropitād rūpāditi śeṣaḥ । śuśrūṣādirityādigrahaṇena śravaṇādau pāṭavam । saṃdigdhasyāpi jijñāsā na bhavatyevānabhimatāpavargasyetyata uktam"śiṣyasyeti । śiṣyatayā mumukṣutādisaṃpattimupalakṣayati । vipratipanno api kathāmārabhamāṇo apyamumukṣurgalite ahaṅkāre na sāpekṣo bhavatītyato niṣphalo jalpavitaṇḍārambha ityata āha śiṣyamāṇasyeti । mohādapi mokṣamicchata ityarthaḥ । 
jalpavitaṇḍābhyāṃ vigalite ahaṅkāre iti yojanā ।
sāpekṣasya sataḥ pratipādyateti vākyaśeṣāgre ।
kenacit pramāreṇeti ।
prathamasūtrapāṭhaprakāreṇetyarthaḥ ।।

nanvasaṃdigdhasyāpi saṃdigdhīkaraṇe kimasya prayojanamityata āhaasaṃdigdho apīti । tathā ca pramātaṇāṃ

sāpekṣāṇāmiti śeṣaḥ । te abhī durlalitāḥ śiṣyā yadi mokṣādāvapi indriyādyapekṣante, tadā kathaṃ pratipādyā ityato

vārtikaṃ pūrayatikañciditi । dṛṣṭaprayojanopayoginaṃ pratyakṣopalabhyamānamityarthaḥ । dṛṣṭaprayojanopayoginamevānumeyaṃ

jijñāsava ityuttaratrāpi pūraṇīyamityāhaevamuttaramapīti । nanvetāvatāpi jijñāsava ityuttaratrāpi pūraṇīyamityāhaevamuttaramapīti । nanvetāvatāpi sāpekṣā anenaiva śāstreṇa pratipādyāḥ pratyakṣānumānābhyāṃ ceti

parasparavyāhatamityata āhaayamabhisandhiriti । paramapuruṣārthasādhanaṃ tu jijñāsava iti śeṣe nyāyeneti śeṣaḥ । iha yadyapi sukhaṃ dṛṣṭameva vidhāyakapramāṇagocara eva ahitanivṛttiradṛṣṭaiva niṣedhakapramāṇagocara eveti yathāsaṃkhyamapi saṃbhavati । tathāpi śreyaḥ punaḥ sukhamahitanivṛttiśceti ato na kiñcidadhikamuktaṃ bhavatīti pramāṇāviśeṣasaṃbandhakathanameva param । na ca tenedānīmasti prayojanam । na cābhimataśreyoviśeṣanirdhāraṇe kartavye vidhiniṣedhagocaratvopavarṇanamupayujyata ityabhisaṃdhāyānyathā vyācaṣṭetatrāpīti । tacchreyaḥ sukhamahitanivṛttiśceti tacchabdena dvayamapi śreyastvena parāmṛśyata ityarthaḥ । yathāsaṃkhyaṃ śaḍkāṃ nivārayatina vyāsajyeti । dṛṣṭaṃ sukhamityatra

drṛṣṭādṛṣṭaśabdayorarthamudāharaṇamukhena spaṣṭayatisrakcandaneti । 
aihikamityarthaḥ ।
svargādīti āmuṣmikamityarthaḥ ।
uktamanyatrāpīti diśatievamiti ।
ahitanivṛttirapyaihikyāmuṣmikī cetyarthaḥ ।।

naivaṃ vāttike rūyata ityata āhacakāralopāditi । cakārayorloparadityarthaḥ । tena dṛṣṭaṃ sukhamadṛṣṭaṃ ca । tathā

ahitanivṛttiśceti vāttikārthaḥ । tadayaṃ saṃkṣepaḥ dṛṣṭaṃ śreyaḥ । tacca sukhamahitanivṛttiśca । sukhamapyaihikamāmuṣmikaṃ ca । duḥkhanivṛttirapyaihikyāmuṣmikī ceti । tatra sukhalakṣaṇaṃ śreyo dṛṣṭamadṛṣṭaṃ vā । naitacchāstrasādhyam, tasya sragādiyāgādisādhyatvāt । ātyantikasya ca tasyābhāvāt । ahitanivṛttirapyanātyantikī dṛṣṭādṛṣṭabhinnā naitacchāstrasādhyā, tasyāḥ prasaktakaṇṭakādihisādiparihārasādhyatvāt, tadaprasaktau tvasādhyatvāt । ata

ātyantikīmahitanivṛtti nirdhārayituṃ punarbhinattītyāhaahitanivṛtteriti । nanu yadi nivṛttiriti nanu yadi nivṛttiḥ prāgabhāvo duḥkhasya, sa kathamātyantikaḥ? uttarāntānavacchedo hi ātyantikatvam । 
prāgābhāvasya ca tathātve prāgityeva na syāt ।
atha nivṛttiḥ pradhvaṃsaḥ, sa ca sarva evātyantika iti kuto nivṛtterātyantikatvavyutpādanamityata āhaātyantikatvamiti ।
nivṛttasya nivṛttajātīyasya punaranutpādaḥ ।
tatraivātmanīti śeṣaḥ ।।

nanvekaviṃśatiprabhedabhinnaduḥkṣahānireva ātyantikī duḥkhanivṛttiḥ, tatkathaṃ hānyeti vāttikamityata āhasa ceti । nivṛttyā nivṛttisvarūpeṇa lakṣyate । atra ca kāryaśabdena duḥkhamuktam । kāraṇaśabdena śarīrendriyaviṣayabuddhayaḥ । anuṣaḍgi sukhaṃ duḥkhenaikakāraṇatvāt । atha śarīrādiṣu nivṛtteṣvapi dukhaṃ kiṃ na bhavet? mā bhūd duḥkham, sukhaṃ kiṃ na bhavet? na

hyanyasminnatyantanivṛtte anyanna bhavati । tathā cānuṣaḍgāsukhinivṛttiḥ kimupavarṇyaya ityata āhana hīti । kāraṇa vinā bhavatkāryaṃ kāryatāmava jahyāt । atḥ śarīrādiṣvasatsu duḥkhavat sukhamapi na bhavati, tasyāpi tatkāryatvāt । 
bhavadvā śarīrādiṣu satsveva bhavet ।
tathā ca duḥkhamapi bhavet kāraṇasadbhāvādityarthaḥ ।
atraivārthe vāttikaṃ yojanayatitadidamuktamiti ।
anenaiva kāraṇamavidyātṛṣṇe, kāryāpravṛttiranuṣaḍgiṇau dharmādharmāviti ṭīkāvyākhyānam apahastitam, śarīrādīnāṃ duḥkhatvamanubhavabādhitamityata āha gauṇeti ।।

nuna ghrāṇādisūtre pañcendriyāṇi prasiddhāni । na ca pradeśāntare api ṣaḍityata āhaṣaṣṭhamiti । tantrayuktyeti bhāvaḥ । nanu viṣayā apyanitaretarasādhanasādhyāḥ pajcaiva vibhāge parīkṣāyāṃ ca siddhāḥ, na tu ṣaḍityata āhatasyeti । yadyapi buddhisukhaduḥkhānyapi manaso viṣayaḥ, tathāpi, tasyaiva viṣayatvena duḥkhatvopacāro cadviṣayīkriyamāṇaṃ duḥkhamupajanayati । vakṣyati hiviṣayā bodhyatvāditi । na ca buddhirbudhyamānā duḥkhahetuḥ । vakṣyati hibuddhayastu sākṣāditi । sukhaduḥkhayostu duḥkhahetutvameva nāsti, sukhasya vijātīyārambhakatve api rāgamātrāmbhakatvāt । duḥkhasya tu vijātīyārambhakatvādeva । icchādveṣaprayatnāstu pratīyamānā eva sākṣād duḥkha janayanti । 
tathā hi, mumukṣustāvadicchāmi dveṣmi yogābhyāsādanyatra prayata iti pratītyaiva duḥkhī bhavati, ahitasādhanatvenecchādveṣaprayatnānāṃ tenāvadhāritatvāt ।
anyo apīṣyamāṇālābhe bubhukṣito asmi pipāsito asmīti pratītya duḥkhī bhavati ।
hitamevāhitamupalabhya dviṣato nivṛttabhramasya hitameva dveṣmi, dhiḍ māmiti duḥkham ।
evamaniṣṭa evārthe iṣṭabuddhyā prayatamānasya nivṛtte bhrame tathā alasasya prayatnamupalabhyaiva duḥkhamityetāvataita eva manaso viṣayatvena nirdiṣṭāḥ ।।

nanu jarākuṣṭādyupahatadehasyopalabhyamānameva śarīraṃ duḥkhahetuḥ, tatrāpi viṣayatvenaiva duḥkhatvopacāraḥ syādityata āhayadyapīti । anyathāsya duḥkhahetubhāvo asādhāraṇa iti śeṣaḥ । viṣayatvena puraridaṃ na ṣaḍbhyo bhidyate ।

asādhāraṇendriyasaṃbandhāttu bhidyate । na tu svarūpeṇa, viṣayāṇāmanantatvādityarthaḥ । iha yadyapi anuṣaḍgo avinābhāva iti vakṣyati vāttikakāraḥ, tadupapattaye ca samānanimittatāsāmānādhāratāsamānopalabhyatāḥ, tathāpi na

tāvanmātreṇāvinābhāvo nirvahati । sādhāraṇanimittāyāmapi hyanyatarāsādhāraṇanimittanivṛttāvekataranivṛttau itarānavṛttisaṃbhavāt । ata eva ādhārasyopalabdhisādhanasya ca sāmye apyekatarasya kāraṇābhāvenābhāve apyanyatarasabhdāvenāvinābhāva ityāśaḍkya sukhasya duḥkhānuṣaḍgopapattaye duḥkhahetvanuṣaṅgamevāhasādhaneti । ato na dvitīyasūtravārtikaṭīkābhyāṃ virodhaḥ । sādhanapāratantryaṃ kāryātvāt । akāryasya ca sukhasyābhāvāt । pāratantryaṃ ca daṃḥkhahetuḥ । yadāha

sarva paravaśaṃ duḥkham ।

iti ।
kṣayitvaṃ ca sukhasya samavāyikāraṇavattvāt ।
tadapi duḥkhahetuḥ, iṣṭaviyogo hi duḥkhaṃ janayatīti ।
kṣayitvaṃ kāme satīti tu vyākhyānaṃ duḥkhahetava iti bahuvacanaviruddham, ataḥ svatantramevedaṃ hetutrayam ।।

kāma icchā । sāca sukhatatsādhanayorvyāpikā । na hi sukha tatsādhanaṃ vā anicchataḥ sukhaṃ nāma sukhasādhanaṃ ca । tadapi sulabhaṃ durlabhaṃ ca । tatra durlabhecchā duḥkhaikaphalaiva । sulabhecchātvaniṣiddhasādhanagocarā niṣiddhasādhanagocarā ca । tatra niṣaddhasādhānagocarāpi svarūpataḥ kāryataścādharmajananadvāreṇāvaśyaṃ duḥkhaphaleti । aniṣiddhasulabhasādhānagocarāpi śarīrapāṭave satsati vā । tatrāsati duḥkhahetureva । śarīrādipāṭave api savighnā nirvighnā ca । tatra savighnā duḥkhameva prasūte । nirvighnāpyaniṣṭasaṃbhinnaviṣayā tadviparītā ca । tatra prathamā avaśyaṃ

duḥkhahetuḥ । dvitīyā tu viphalā saphalā ca । tatra prathamā duḥkhahetureva । dvitīyā tu savilambaphalā avilambphalā ca । tatra prathamā avaśyameva duḥkhahetuḥ । dvitīyāpyanāyativiśuddhā tadviparītā ca । tatra prathamā duḥkhahetureva । dvitīyā tu viṣayasya piriṇativirasatvād duḥkhameva prasūte, ativyāmohād viṣayeṣveva magnasyecchāntarameva vā, ubhayathāpyanarthamūlamiti । 
evaṃ sukhānuṣaktaḥ kāmo api duḥkhaheturiti ।
iha yadyapi rāgadveṣamohapravṛttayo api duḥkhatadanuḍgisādhanabhāvādindriyādivat duḥkhatvena parisaṃkhyātumucitāstathāpi na śarīrendriyādivyatirekeṇāmūṣāmātmalābho duḥkhaṃ prati vyāpāro vā, indriyādīnāṃ punardeṣapravṛttyabhāve api duḥkhaṃ prati vyāpāro jīvanmuktasyāstyeva ।
pravṛttiphalaṃ tu dharmādharmau yadyapi sukhaduḥkhahetū, tathāpyekaviṃśatividha duḥkhamayasaṃsāranṛtyaśālā mūlastambhatvādanayornātra parisaṃkhyānam ।
na hi bhāvini janmāntare śarīrendriyāviṣayabuddhisukhaduḥkhānyāhatya vyāpriyante yathā dharmādharmau ।।

etadevābhisaṃdhāya kāraṇarūpadharmādharmocchedakrameṇa kāryarūpaikaviṃśatividhaduḥkhasyocchedovārttikakṛtā darśita iti tathaiva vāttikamavatārayatiuktaprakāreti । iha cāgāmidharmādharmanivṛttāvupāyastatsādhanapravṛttiparityāgaḥ, utpannanivṛtau tūpabhoga iti

darśitam । tadubhayamapyanupapannam, vāgbuddhiśarīrāmbhaṃ parityajya jīvitumaśaktayatvāt । mṛte api śadīrādyantarajralepasya dupaneyatvāt, upabhāgaścāśakyaḥ, aniyatavipākasamayatvāt, anantatvādanantaphalatvācca । bhogāvasthāyāmapyanantakarmāntarotpādanatāyā avarāmāt । atha kathañcidupabhogānutpādābhyāmutpannānutpannayoḥ śakyaḥ prakṣayaḥ, tarhi śāstravaiyarthyaprasaṅgaḥ, tata eva tatsiddherityāśaḍkya vārttikasyopaskurūtesaṃśayādīti । saṃśayādītyādipadena caturdaśāpi nyāyaparikaratvena saṃgṛhītāḥ । paramanyāyetyanene mūlamūlībhāvavyavasthitāni catvāryapi pramāṇāni । nyāyo mārga iva nyāyamārgaḥ, niḥreyasabhūmeḥ prāptihetutvāt । dvādaśavidhetyātmādi prameyam । tadanena śāstrasyāvasaropayogau darśitau । tattvaparibhāvanetyanenābhyāsasya । tadevaṃ pūrvoktena nyāyena mokṣamāṇasya śāstre pravṛttiḥ । tataḥ parikaraparijñānam । tato nyāyamārgapariśodhanam । tatastena dvādaśavidhaprameyāsādanam, tato abhyāsaḥ, tataḥ prasaṃkhyānam । 
tataḥ samūladoṣānuṣaṅganirmokṣaḥ ।
tato apravṛttiḥ ।
tata āgāminordharmādharmayorasaṃcayaḥ ।
ityevamanāgataḥ pravāho nivāritaḥ ।।

yadyapi ca yāvaccharīrādibhāvinī pravṛttistathāpi doṣānuṣaṅgasahakārivirahānnāsau pravṛttiḥ

tatkāryāsamarthatvāditi । utpannabhogamupapādayatianādīti । yadyapi yathānādau bhāvaparamparāyāṃ karmāṇi pracīyante tathāpacīcante api । na hyārambhe paraṃ bhavasyānāditā । nanūpabhoge karmārambho hyadhikāriṇi śarīre । tacca śarīrakoṭimadhyapatitamekaṃ śarīraṃ

kadācit kiñcit kvacideva । bhogastu nāstyeva taccharīraṃ yatra nāsti, bhogasya tadāyatanatvāt । tasmādāyavyayaparyālocanayā parimitameva karma । ata eva niyavipākasamayamapi । tasya ca kramabhāvibhirapi kiyadbhiḥ

kaiścideva śarīrairūpabhogāt prakṣayo api na durūpapādaḥ ।
tathāpyāgamaprāmāṇyāt kāyayaugapadyasyāpi prasaṃkhyānaphalatayā siddhatvādanantāmaniyatavipākasamayatāṃ cābhyupagamyaiva parihṛtam ।
vibhūtimatā anekakālopabhogyamapyekadā bhujyata ityatra samudrapānamudāharaṇam ।
yogardhiprabhāvasampanno vividhaphalabhogino vicitrasvabhāvānekadaiva bahūn kāyān icchāmātreṇaiva nirmimīta ityatra daṇḍakāraṇyasṛṣṭirūdāhaṇamiti ।।

iha kecid āhuḥ, duḥkhanivṛtti puruṣārtha eva svarūpato na bhavati sopādhitvāt । sukhaṃ duḥkhābhāve satyeva bhavatīti sukhasādhanāntaravat duḥkhābhāvo api mṛtyate । na nu sa eva puruṣasya samīhita iti । taduktam,

varaṃ vṛndāvane araṇye kroṣṭatvamabhivāñchitum ।

na tu vaiśeṣikī muktiṃ gautamo gantumicchati ।।

iti । tadanupapannam, viparyāsasyāpi saṃbhavāt, bhojanādisukhe satyeva hi bubhukṣādiduḥkhaṃ nivartata iti duḥkhanivṛttyarthameva bhojanādisukhaṃ mṛgyate । na punastadeva tasya samīhitamiti kiṃ na kalpayate । kvacid duḥkhabhāve api sukhasyeṣyamāṇatvā diti cetna, duḥkhanivṛtterapi kvacit sukhābhāve apīṣyamāṇatvādeva । duḥkhanivṛttau satyāṃ sukhameva bhaviṣyatītyabhisandhistāvadastīti cet-na, sukhāvasthāyāṃ niyamato duḥkhaviraho bhaviṣyatītyabhisandhestatrāpi saṃbhavāt । tasmād yadyapi duḥkhahānau sukham, sukhe ca duḥkhahānirniyatā, tathāpi

parasparanirapekṣameva puruṣārthatvamanayoricchayoḥ apyasaṃkīrṇaviṣayatvāt ।।

anyastvāhabhavatyeva hi duḥkhahāniḥ puruṣārthaḥ, kiṃ tvanubhūyamānatayā । na hi viṣādijanyamohāvasthāyāṃ duḥkhanivṛttiriti tadarthaṃ prekṣāvantaḥ pravartante । tasmāt mokṣe duḥkhahānerananubhūyamānatvānna puruṣārthatvamiti । taduktam,

duḥkhābhāvo api nāvedyaḥ puruṣārthatayeṣyate ।

na hi mūrcchādyavasthārthaṃ pravṛtto dṛśyate sudhīḥ ।।

iti । tadapyanupapannam, putrādiviyogajanyaduḥkhahānimicchato keṣāñcid viṣaśastrodūndhanadāvapi pravṛttidarśanāt । prekṣāvanto naivaṃ kurvantīti cetna, puruṣārthatvāvirodhāt । na hi paradāreṣu śāstraniṣedhāḍkuśanivāritāḥ prekṣāvanto na pravartanta iti । na tatra kāmaḥ puruṣārthaḥ, api tvalpīyaḥ sukhaṃ mahānanartha iti nivṛttiḥ । tathā viṣādāvapi pravṛttasya śāstragarhitatvādalpīyānanartho nivartate । mahīyān pravartata iti na te pravartanta iti । iyameva hi prekṣā yat puruṣārthatve api lokaśāstravirodhaparāmarśaḥ, na tu apuruṣārthatvādeva svarūpeṇeṣyamāṇatāmātranibandhanatvāt puruṣarthatāyāḥ । ataeva na yatra lokaśāstravirodhaḥ, tatra vyādhyādiparipīḍitāḥ prayāgavaṭaprapātānaśanādināpi dehaṃ tyajantaḥ prekṣāvanto dṛśyante । na hi kaścid duḥkhanivṛttimanubhaviṣyāmīti tatsādhane pravartate, api tu duḥkha hāsyāmīti । api ca duḥkhanivṛtteranubhūyamānatāmātraṃ vivakṣitam,

duḥkhanivṛttisattāvadhirvā? ādyaścet, tuṣyatu durjanaḥ carame janmanyanubhūyata eva samādhiprabhāvāt । ātyantikī duḥkhanivṛttiranāgatā vartamānāpyaciramanubhūyata eva । dvitīye tu prasaktakaṇṭakādihetukadaḥkhanivṛtterapuruṣārthatvaprasaṅgaḥ, sarvadānanubhūyamānatvāt । tathātve vā viṣayāntarasaṃcārābhāvaprasaṅgāt, nivṛtteḥ sarvadā tādavasthyāditi । tasmāt sarvadānanubhūyamānāpi yathā kaṇṭakādijanyaduḥkhanivṛttiḥ puruṣārthatayā puruṣaṃ prayojayati, tathā śāstrārthabhūtāpi । tadidaṃ duḥkhanivṛtterapuruṣārthatvamananubhūyamānatayaiva cāpuruṣārthatvamiti pakṣadvayamatinirvalamityetadityupekṣya tṛtīyaṃ śaṅkatesyādetaditi । taduktam,

asatyāni durantāni samavyayaphalāni ca ।

aśakyāni ca vastūni nārabheta vicakṣaṇaḥ ।

iti । siddhāntavārttikamuddīpayatiyadyapīti । tadanena madhuviṣasaṃpṛktānnabhojanadṛṣṭāntena samavyayaphalatvamapavargasya nirākṛtam । yathā hyatrānarthasya bhūyastvamarthasya tu kṣudratvam, na tathāpavarge apīti ।

etenaitadapi nirastaṃ yaduktam, yathā duḥkhaśabalaṃ saṃsārasukhamanādeyam, tathā sukhaśabalatayā duḥkhamapyupādeyaṃ kiṃ na syāt? dṛśyante hi sukhārthino yagādiduḥkhamanubhavanta iti ।

yasya duḥkhamupādeyaṃ heyaṃ tasya kimucyatām ।

heyahīnasya kā muktiḥ kena vāpyupadiśyate ।।

iti । yastu ghanataraduḥkhatimiranirantarāt saṃsārakāntārāt sukhakhadyotikāsu dyotamānāsvapi bibheti taṃ prati ayaṃ nirastatamaskatayā sugamo mārga upadiśyata iti । 
tadidamuktam-tena mā bhūdatadityādi ।
nanvevaṃ sati nāsya sarvārthatā ।
tathā ca jagataḥ śamāyetyanena virodha ityata āhaavivekināmapīti ।
yadyapi kasyacidapravṛttāvapi na sarvārthatā asya hīyata iti prapañcitamadhastāt, tathāpi heyaṃ heyatvenāgṛhṇanto mandāḥ kāruṇikeṇa grāhayitavyā ityarthaḥ ।।

nanu śāstreṇa tattvajñānād vairāgyam, vairāgyācca śāstre pravṛttiriti durūttaramitaretarāśrayatvamityata āhaśāstre pravṛttīti । duḥkhādudvijato bhogavaimukhyamātramiha vairāgyaṃ vivakṣitam, na tu rāgābhāva evetyarthaḥ । iṣṭāniṣṭaprāptiparihārārthatayā dvaividhyaśaḍkāmapanayatiaikarūpyaṃ dvairūpyaṃ ceti । nanu puruṣabhede api pravṛtteḥ dvaividhyameva । na hi kaścit sukhaṃ prāptumiva duḥkhamapyāptuṃ pravartate । 
nāpi kaścit duḥkhahānāyeva sukhahānāyāpītyata āhapuruṣabhedo rāgavairāgyābhyāmiti ।
nanu sukhasya heyatvameva kuta ityata āhaprāptavyasyeti ।
avivekināṃ tu pravṛttirdvirūpetyuktam ।
vārttikakṛtā iti śeṣaḥ ।।

prakṛtamupasaṃharannevāprakṛtopanipātaśaḍkāmapyapanetuṃ vṛttavartiṣyamāṇe anukīrtayatitadaneneti । tadavayavaṃ vivarītumuktatātparyasphoraṇārthamiti śeṣaḥ । alaukikatvāt । lokasyāsmadādernityaparokṣatvāt । ayuktam aprāmāṇikam । vipratiṣiddhaṃ mitho vyāpakaviruddham । pravṛttyai niṣkampapravṛttyai । kiṃ tarhi? pramāṇamiti । gṛhītamityanuvartate । rajatajñānamidaṃ śuklabhāsvararūpavad dravyaṃ rajatamityevaṃ jñānamityarthaḥ । paricchinatti uktamarthamālambya paricchittirūpaṃ jāyata ityarthaḥ । śuktikājñānamapīti । idaṃ śuklabhāsvararūpaṃ śuktikādravyaṃ na rajatamiti jñānamityarthaḥ । yadyevaṃ kathamanayorbādhyabādhakabhāva ityata āhakevalamiti । rajatasamāropāpavādābhyāmiti ।

samāropāpavādasvabhāvatayetyarthaḥ ।।

tadevaṃ paricchedadvāreṇa paricchedakamunnīyata iti paricchedasyaiva sāmānyaviśeṣayoḥ paricchedatvāparicchedatve darśite । na caikasyaiva jñānasya viruddhadharmasaṃsargaḥ । jātyā hi buddhiranubhavaḥ smṛtiśca । tatra smutirapramaiva । anubhavastu svarūpānubhavo asvarūpānubhavaśca । so ayaṃ viṣayakṛto viśeṣaḥ । nānāviṣayā caikā buddhirbhavatyeva । tataśca saiva buddhiḥ svarūpāvasthitenārthena nirūpyamāṇā pramā । asvarūpāvasthitena nirūpyamāṇā tvaprameti tathābhūtāvacchinnānubhavatvameva pramāṇatvam । atathābhūtena tvavacchinnamapramāṇatvamiti bhavati apramāṇasyāpi sāmānyaparicchedakatvamiti । racitā bhūmiḥ । kimetāvatetyāha asti tāvadasādhāraṇaṃ kāraṇamasamarthāyāḥ pravṛttestathaivonnīyamānam । tasya ca vyāpāro viparītārthapariccheda evāsādhāraṇaḥ । taccaivaṃbhūtavyāpāropakaraṇamapramāṇamiti vyavahniyate । 
evaṃ ca pravṛttisāmarthyāsāmarthyasaṃdehe api yadi tajjanakamapramāṇamasamarthaiva sā ।
atha na tadapramāṇam, tajjanyā pravṛttirapi nāsamarthetyapramāṇānniyataḥ samarthapravṛttivyatirekaḥ ।
pramāṇaṃ cātrobhayavyatirekagrāhakaṃ viruddhakāryatvaṃ liṅgam ।
prakṛtakāryasya tadvyatirekagrāhi ca pratyakṣamadhyavaseyamiti nāpramāṇādarthavyabhicāriṇor'thavyabhicārijñānavyāpārādityarthaḥ ।।

siddho vyatirekaḥ, ki cāta ityata āhatathā ceti । arthavattvamarthāvyabhicāritvam, arthāvyabhicāryanubhavajanakatvamityarthaḥ । nanu tasyā ityatra kathamanantaratvena prakṛtāmasamarthāṃ vihāya vyavahitvenāprakṛtāpi samarthaiva pravṛtti । parāmṛśyata ityata āhaasamarthā tviti । pūrvaprakāntaṃ yogyameva prakṛtamucyate, na tvanantaroktamityarthaḥ । nanvanuditasyānuvādaḥ kkopayujyata ityata āhasaṃpratīti । pūrvaṃ vyākhyātumidānīmākṣeptumityarthaḥ । ākṣepasamādhānayoḥ sphuṭāvabhāsitve api saṃgrahavivaraṇayoḥ paunarūktyaṃ pariharannāhaākṣipatīti ।

saṃdehādapi pravṛttestatra tatra darśanāt nirūcchvāsamākṣepamujjīvayatina tāvaditi । amumevārthaṃ bhāṣyeṇa saṃvadatiseyamiti । uktā bhāṣyakuteti śeṣaḥ । kimato yadyevamityata āhana ceti । arthaviniścaya uktarūpaḥ śreyohetutānumānasahita iti yāvat । prāmāṇyāvadhāraṇaṃ śreyohetutāliṅgaparāmarśaprasavocitamantareṇetyarthaḥ । evaṃrūpatā ca

prāmāṇyāvadhāraṇasya vyāptismaraṇasāhityameveti tasyāpi bījaṃ samuccinotiśreyohetutānumānanimittavyāptigrahaṇaṃ ceti । svarūpaniścayaśreyohetutānumānābhyāṃ vinetyarthaḥ । vyāptigrahaṇānantarye api tatphalasyaivānumānasya yogyatayā prakrāntatvāt । imameva vārtikārthaṃ pariśodhayan sphuṭayatitadidamuktamiti । niścayānumāne na prāmāṇyāvadhāraṇānumānabījabhūtavyāptigrahaṇābhyāṃ vinā । te ca na pravṛttyā vinā । pravṛttiśca na niścayānumānābhyāṃ vinetyākṣepasaṃkṣapaḥ । 
iha ca dvidhā pravṛttiḥ, aihikaphalā āmuṣmikaphalā ca ।
tatrāmuṣmikaphalā prāmāṇyāvadhāraṇapūrvikaiva ।
aihikaphalā tu apekṣitopāyatājñānamātrādhīnā arthaniścayamapi nāpekṣate, prāgeva pramāṇasrūpajñānam ।
kutastarāṃ tadviniścayam? yatrāpi pravṛtteḥ prāgeva pramāṇatattvaviniścayaḥ, tatrāpyasau svahetubalādāyato na pravṛttiṃ prati prayojakaḥ, anyathaikāntikavijayāniścaye prāmāṇyākṣepaka eva vijigīṣuḥ kathāyāṃ na pravarteta ।।

na hi jalpato vitaṇḍayato vā avaśyamaikāntiko vijayaḥ । tasmādarthāniścaye api pravṛttirityubhayavādisiddhaṃ hṛdi nidhāya siddhāntamupakramatetatra brūma iti । dṛṣṭārtheṣviti adṛṣṭārthāgamādivyudāsaḥ, tatra pravṛtteḥ phalābhisaṃbandhāniścayāt । anabhyāsadaśāpanneṣvityabhyāsadaśāpannāpitṛvacanādivyudāsaḥ । te hi pramāṇatayā pravṛtteḥ prāgava niścīyante । abhyāsaśvāviparīto vivakṣitaḥ । tena svātmanyabhyāse api pravṛttisāmarthyādeva tanniścayo viparītābhyāsavirahāt । sa ca viṣayagocarastannāntarīyakārthagocaro vā tajjātīyatvāvadhāraṇopāyo yatra svarūpato api nāsti tatra pravṛttisāmarthyādeva tadgocarasya prāmāṇyāvadhāraṇam, yathā vaidyavacanādanarthanivṛtti saṃbhāvayato asaṃstutapradeśasthiteṣu mūleṣu । yatra tu svarūpābhyāso astyeva tadgataṃ tu śreyaḥsādhanamabhyastam, tatra pravṛttisāmarthyena tatsādhanatvagrāhiṇaḥ prāmāṇyam । yathā angiḥ pākādisamartha iti saṃbhāvitāptatvasya vacanādupalabhya svayaṃ pacataḥ । 
yatrāpi śreyaḥsādhanatve abhyāsaḥ svarūpe tvanabhyāsastatrāpi svarūpagocarasyaiva prāmāṇyaṃ pravṛttisāmarthyādavasīyate ।
yathā agniḥ pākādisamartha eveti niścitavato apariśīlitavanavahnau ।
sarvatraivārthabhūyastvam, viparyaye tvanarthamāndyaṃ saṃbhāvayataḥ pravṛttiḥ ।
svarūpaśreyaḥsādhanatvaniścaye api phalasaṃdeha ivetyāhano khalviti ।।

tadamī saṃśayānā apipravartamānāḥ phala iva svarūpaśreyaḥsādhanatvayoriti śeṣaḥ । pramāṇasya svarūpagrāhiṇaḥ śreyaḥsādhanatvagrāhiṇaścetyarthaḥ । tattvaṃ pramāṇatvam, arthāvyabhicāripramāsādhanatvamiti yāvat । viniścityārthāvyabhicāripramāviniścayadvāreṇeti śeṣaḥ । tajjātīyasyānyasyaitāvataiva samarthatve abhyāsadaśāpannasyeti dṛṣṭārthapramāṇasaṃgrahārtham । pravṛttisāmarthyāt prāgeva samarthāyāḥ pravṛtteḥ pūrvameveti । 
tenāyamarthaḥ, yadyapi dṛṣṭārtheṣu abhyāsadaśāpanneṣvapi pravṛttisāmarthyamasti, tenāpi ca prāmāṇyamavadhārayituṃ tatra śakyate, tathāpi tajjātīyatvalakṣaṇenaiva liḍgena pravṛtteḥ prāgevāvadhārite prāmāṇye tatpramāturūttarakālaṃ pramitsaiva nāsti ।
tannibandhanatvācca anumānapravṛtteḥ ।
yadi punaḥ pramitsānapekṣameva samarthapravṛttijanakatvaṃ parāmṛśyate, tadā kā kṣatiḥ? tenāpyanumīyatāṃ prāmāṇyam ।
pramāṇasaṃplavasyāpi vyavasthāpanāditi ।।

nanu kimidaṃ tajjātīyatvam? na tāvat pramāṇajātīyatvam, sādhyāviśiṣṭatvaprasaṅgāt । nāpi samarthapravṛttijanakajātīyatvam । taddhi samarthapravṛttisaṃbandho vā syāt? tadupahito vā niyataprāgabhāvaḥ? na tāvadādyaḥ, pravṛtteḥ prāgeveti vacanāt । nāpyuttaraḥ, tasyātīndriyasya liḍgaṃ vinā pratyetumaśakyatvāt । liḍgaṃ ca tasya prāmāṇyaikaniyatasya yadyasti tadā prāmāṇyameva tenānumīyatām, kiṃ tajjātīyatvānumānena? prāmāṇyāniyatasya tu tasyānumānena kim? nāpi pratyakṣasiddha eva kaściddharmastajjātīyatvam । pratyakṣatve tu tasyānabhyāsadaśāpananagocare apipramāṇe pratītiprasaṅgāt । tathā ca

tatrāpi pravṛtteḥ prāgeva prāmāṇyāvadhāraṇaṃ syāt, vyāpterapi prāgeva pratītatvāt ।
na hyayaṃ kvacidapi tajjātīyatvena prāmāṇyaṃ nānumitavāt ।
tatra nāstyeva tajjātīyatvam, kiṃ pratyakṣeṇa pratīyatāmiti cetna, abhyāsadaśāpanneṣu tajjātīyatvena prāmāṇye anumīyamāne pravṛttisāmarthyānumitaprāmāṇyasya sādhanavikalatayā dṛṣṭāntābhāsatvaprasaṅgāt ।
tasmāt tajjātīyatvamatiriktaṃ na paśyāma iti ।।

satyam, tathāpi jñānasya viṣyanibandhanatvāt tattadviṣayopādhaya eva te te jñānopādhayastaistairūpādhibhirūpādhīyamānaṃ jñānameva tajjātīyaṃ tasya bhāvastattvaṃ bhavati । te copādhayaḥ pratibhedaṃ svasaṃjñābhirabhidhātumaśakyā iti tajjātīyatvamityanayā vācobhaḍgyā darśitāḥ । ata evātra vīpsā draṣṭavyā

tattajjātīyatvamiti । tathā hi, anubhavastāvat svarūpaprakārāvālambate । tatra dharmisvarūpeṇopadhīyamāno anubhavaḥ pramaiveti tena rūpeṇānubhūte tasmin pramātvamevānubhūtaṃ bhavatītyagre sphuṭībhaviṣyati । prakāraviṣayastvanubhava ubhayathā । kaścit svarūpaprakāreṇopādhīyate, kaścidasvarūpaprakāreṇāpītyataḥ kvacit saṃśayaḥ । tatra svarūpaprakāreṇopahitamanubhava vivektuṃ viśiṣṭāḥ prakāropādhayo bhavanti । te ca niyamena vibhramaviṣayavirodhitayā nirdhāritasvabhāvabhedā guṇādaya eva । tadidaṃ sāmānyatastāvallakṣaṇasahacaritalakṣyaviṣayajñānatvameva jñānagataṃ tajjātīyatvamiti pratyakṣe gatiḥ । yadā tvapratyakṣe lakṣye lakṣaṇena jñānaṃ janyate tadānumānaṃ taditi tasyānyathaiva gatirbhaviṣyatīti । tatra dravye gandhavati pṛthivījñānamityādi sāmānyataḥ । karacaraṇādimati śarīrajñānam ityādi viśeṣataḥ । guṇeṣu ketakyādau saurabhajñānam, śaḍkhādau śvetajñānamityādi । karmaṇi tu avātulena tiṣṭhatā tīvravegāsaṃskṛtena calajjalādisvacchavilokanādivirahiṇā yad dravyaṃ calatītyupalabhyate tat tatheti । evaṃ teṣu teṣu viśeṣeṣu te te viśeṣā vyabhicāravirodhino na pratipadamanukramituṃ śakyante । 
tadevaṃ tattadupādhiviśiṣṭatattadviṣayānubhavatvameva tajjātīyatvamiti mantavyam ।
tadevaṃbhūtasya jñānasya viṣayanāntarīyakatvenopādhyabhyāsa evābhyāsadaśāpannatvam ।
yatra tu sa evārtho bhūyo bhūyo abhyastaḥ, tatra saṃvādakatvameva tajjātīyatvam ।
evaṃ tāvad bāhyapratyakṣaṃ samarthitam ।।

pratyakṣasamānanyāyatayā āgamasya prāmāṇyaṃ samarthayatievaṃ ceti । atrāpi tajjātīyatvamāptapraṇetṛkatvam । abhyāsadaśāpannatvaṃ punaretasya bhūyodarśanena mantrāyurvede tajjātīyatvāya prāmāṇyāvinābhāvasiddhiḥ । mantrāyurvedasyānabhyāsadaśāpannatvaṃ tadasiddhaḥ nivedayiṣyate sūtrakāreṇa dvitīyādhyāye । yathā ca prāmāṇyaṃ pravṛttisāmarthyenāvadhāryate anabhyāsadaśāpanneṣu tathāprāmāṇyamapi pravṛttiviparyayeṇa । yathā ca pravṛtteḥ prāgevābhyāsadaśāpanneṣu

tajjātīyatayā prāmāṇyamavadhāryate, tathāprāmāṇyamapīti mantavyam । upādhivirodhaśca tajjātīyatvam । tadabhyāsa evābhyāsadaśāpannatvam । 
yathā candramasi candradvayajñānam ।
śaḍkhe pītajñānam ।
guḍe tiktajñānamityādi ।
tasmāt sandigdhe pravṛttisāmarthyamavadhāraṇīyamiti ।।

syādetat । sāmarthya punarasyāḥ phalenābhisaṃbandhaḥ । atha phalajñānasyaiva prāmāṇyaṃ kathamavadhāraṇīyamityatra keṣāñcinmatamāhana ceti । na punarūdanyopaśamamapi parīkṣyata iti udanyopaśamanamapītyarthaḥ । tadetadanupapannam । phalajñānaṃ hi phalasya siddhāvasthasya sādhanānarhatayā niṣprayojanībhūtatvād vā na parīkṣyet tattajjātīyajñānasya sarvāsvavasthāsu arthāvyabhicāritayā niḥśaṅkatvād veti? na tāvadādyaḥ, phalasya siddhāvasthatve tadvat tatsādhanībhūtasyāpi niṣprayojanībhūtatvādaparīkṣyatvaprasaṅgāt । uttarottarulābhisaṃdhānena tatsādhanaṃ parīkṣyata iti ceta?

phale apyevamastu । siddha eva hi phale parīkṣite tatsādhanasya tathātvasiddhāvuttarottarulābhisandhiḥ syāt । nāpi dvitīyaḥ, phalajñānasyāpi bhūyo bhūyaḥ spapnādyavasthāsu vyabhicāra darśanāt । 
svasthāvasthasya phalajñānaṃ na vyabhicaratīti cetevaṃ tarhi pirīkṣitameva phalajñānaṃ syāt ।
tathā hi yat svasthāvasthasya phalajñānaṃ tadavyabhicārīti vyāptisiddhau yatraiva tathābhūtajñānatvaṃ paśyati, tatraivāvyabhicāramavadhārayatītyanenābhiprāyeṇāhavayaṃ tviti ।
asyāpyabhyāsadaśāpannatvaṃ prāmāṇyāvināmūtaliḍgopalambhastathā tajjātīyatvaṃ punaḥ svasthāvasthasya phalajñānatvameva ।
etenecchādveṣaprayatnajñānaṃ vyākhyātam ।।

nanu yadvijñāna dṛṣṭāntayitavyaṃ tasyāpi prāmāṇyaṃ kathaṃ sādhanīyam? evaṃ tattatsādhanasyāpi dṛṣṭāntaparamparāyāḥ kathamityata āhana ceti ।
phalajñānasyetyupalakṣaṇam ।
tajjātīyatvena liḍgena prāmāṇye sādhiyitavye yadyad dṛṣṭāntīkriyate tasya tasyeti mantavyam ।।

yadyavam, pravṛttisāmarthyamanavakāśameva, na hyasti tadvijñānaṃ yat sarvathaivāpūrvaviṣayam ।
tathā ca pramāṇator'thapratipattipravṛttisāmarthyayoḥ kathamanāditvamāhavārttikakāra ityata āhaeteṣu ca madhya iti ।
śaḍkitavyabhicāraṃ tajjātīyatvāparāmarśāditi śeṣaḥ ।
yadyapi phalaṃ na pravṛttiviṣayastathāpi tatsādhanagocarāyāḥ tatsaṃtānagocarāyā eva vā pravṛtteḥ tajjātīyaphalāntarasaṃbandhastannāntarīyakavijātīyaphalasaṃbandho vā svasya narāntarasya vā pravṛttisāmarthyaṃ phalajñānasya draṣṭāvyam ।।

tadevaṃ samānanyāyatayā rūpādibāhyarthapratyakṣaprāmāṇyasamarthanānantaraṃ śabdraprāmāṇyaṃ samarthya tadubhayopapattaye samānanyāyatayaiva āntarapratyakṣajñāneṣu madhye phalajñānaprāmāṇyaṃ samarthitam । samānanyāyatayaivecchādveṣaprayatnagocarasyāpi

jñānasya prāmāṇyasamarthanaṃ sūcitamityanaṃvyavasāyo avaśiṣyate । 
tasya cānumānasamānanyāyatayā anumānaprāmāṇyasamarthanānantarameva samarthanaṃ kariṣyata ityabhiprāyavānāhaanumānasyeti ।
dvidhā hi vyabhicāraśaḍkā kāraṇataḥ svarūpataśca ।
sā ca vyāptipakṣadharmatāgrāhakaireva pramāṇairapanīyata iti bhavati nirastasamastavyabhicāraśaṅkamanumitijñānam ।
tasyaivaṃbhūtasya svata eva prāmāṇyaṃ niścīyata iti śeṣaḥ ।।

nanu pramāṇatvāviśeṣe api kathamanumitereva svataḥ, na pratyakṣāderityata āhaanumeyeti । anumitijñānaṃ hyarthasya tathātvaṃ vyavacchindadevotpadyate vahnimānevāyamiti । tathā cānuvyavasānenānuvyavasīyamānamidaṃ svasvārthāvadhāraṇātmakamevāvasīyate । na cāviparītārthakatvamanubhavasyānadhyavasyatā avadhāraṇātmakatvamasyāvasitaṃ bhavati । tathā ca tad avaśyamavaseyam । tadeva ca prāmāṇyam । kadācidevaṃbhūtānuvyavasāye api viparyayatvaśaḍkā tadavaskandatītyavaśiṣyate । sā ca liṅgasamutthatvādeva nāsti । na hi viśeṣadarśanagrastotpattau śaḍkāvakāśaḥ । liṅgākāraṃ vijñānaṃ niścitāvyabhicāramiti śeṣaḥ । pratyakṣaśābdajñāne tu nāyogavyavacchedātmake, api tvāropānārāpasādhāraṇaviṣayamātrāvabhāsinī । 
tathā cānuvyavasāyenāpi tathaivānubhūyete ।
na tvavadhāraṇātmakatayeti na tayoḥ svataḥ prāmāṇyagrahaḥ ।
atha daivādayogavyavacchedātmake evotpadyete anuvyavasīyete ca, tadā ca niyāmakamantarbhāvyaiva ।
tadabhāve tvaviśeṣādavadhāraṇātmakatvaṃ paribhūya tadatadrūpasādhāraṇamevāvatiṣṭheta ityāśayavān niyāmakābhāvamevāhapratyakṣajñānaṃ tviti ।।

dhūmādiyuktadhūmadhvajādijñāne hi yadyapyarthasyāpyarthenāvyabhicāro asti, yadyapi cārthādapi tathābhūtādeva tajjñānaṃ jāyate, tathāpyavyabhicāro vā, tadgraho vā? prāktanaḥ tatrākiścitkara eva, indriyāpātamātrādeva yugapadubhayorapyekajñānāvabhāsitayā parāmarśakālānapekṣaṇāt । aparāmṛṣṭasya cāniyāmakatvāt । tadidamuktamapi tu sattāmātreṇāvasthitāditi । avyabhicāriṇo apīti śeṣaḥ । 
etena śaḍkāmātramapanīyate jñānāntarairiti yaduktaṃ kaiścit tannirastam ।
śaḍkā hi saṃśaya evābhidhīyate ।
sa ca tattvanirṇayavyatirekeṇāpanetumaśakya eveti tattvanirṇayopāyo anusartavyaḥ ।
tathā ca jñānasvarūpagrāhiṇaḥ kauṇṭhye pratyakṣādyantarābhāve cānumānamevopāya iti tadāhapravṛttisāmarthyamiti ।।

syādetat, yadi pratyakṣaśābdajñānayoḥ parataḥ prāmāṇyam, tat kimidānīmanuvyavasāyasyāpi parata eva? tathā ca liḍgaṃ niścitameva niścāyakamityanena nyāyena liṅgāntaraparamparājñānamanavasthāmavatārayatītyata āhajñānagateti । atrāpi saiva yuktiḥ । atadrūpavyudāsenaiva svaviṣayamālambyaivotpattestathaivānubhavaḥ । utpatterevārabhya viṣayaviśeṣagrahaṇagrastatvācca na śaḍkāvakāśaḥ । viśeṣaścānuvyavasāyatvameva । na hyajānannāpi kaścit jānāmītyanuvyavasyati । na ca śuktikākāre jñāne rajataṃ jānāmīti syāditi tadidamuktamtādṛśasyeti । upalakṣaṇaṃ caitat । sabāhyabhyantaraṃ dharmi mātragocaramapi pratyakṣaṃ svata eva pramāṇam, vibhramasyāpi nirālambanasye kvacidanupapatteriti । uktuyuktiṃ hṛdi nidhāyātidiśatieteneti । upamānamupamitirityarthaḥ । svato avadhārya prāmāṇyatayeti śeṣaḥ । na hyatideśavākyārthajñānasādṛśyajñānayoḥ prāmāṇye niśvite upamitirābhāsībhavati । 
yadyapi cānumānopamānānuvyavasāyadharmijñānānāmapi prāmāṇyaṃ parato api śakyagrahameva, santi hi tatrāpi yathāyogaṃ liṅgasādṛśyajñānasamutthatvādīni tajjātīyatvaliṅgāni tathāpi koṣṭhagatyā svata eva prāmāṇyagraho atra na svayamiti sa eva darśitaḥ ।
vipratipannaṃ prati tu parata eva sādhanīyaṃ taditi paramārthaḥ ।
ataḥ svata evetyavadhāraṇaṃ nāyogavyavacchede nāpyanyayogavyavacchede ।
kiṃ tarhi? atyantāyogavyavaccheda iti ।।

nanvetāvatāpi vijñānakaraṇānamindriyādīnāṃ prāmāṇyasya kutaḥ siddhiḥ? na hi phalayathārthatvamevāmīṣāṃ prāmāṇyamityata āhasevadanasya ceti । nanvindriyādayo yadyarthavyāmicāriṇaḥ kathamarthadhiyamavyabhicāriṇī janayeyuḥ, tathātve vā rāsabho api vahnadhiyamavyabhicāriṇī janacet, aviśeṣādityata āhana ceti । yathārdrendhanaṃ dahanavyamicāryapi dahanasaṃbandhāt

dahanāvyabhicāriṇaṃ dhūmaṃ janayanna niyogaparyanuyogāvarhati kāraṇasvābhāvyāt, tathendriyādyapyarthavyabhicāriṇaṃ tathāvidhasahakāryupabṛṃhitaṃ tenārthena saṃbandhāt tadarthāvyabhicāri jñānaṃ janayedityarthaḥ । tadetatprāmāṇyaṃ nāvaśyaṃ sarvatrāvadhāryate, tadā śrayasyaiva saṃvedanasya sarvatrānavadhāraṇāt । tathā sati cānavasthāyā viṣayasaṃcāro na syāt । tasmāt tīvrasaṃvegitayā yattu saṃvedanamavaśyaṃ saṃvedanīyam, yatra yatra cāparo viśaṣataḥ

sāmānyato vā vipratipadyate jijñāsate vā tatra tatra prāmāṇyamuktenāpāyenāvadhāraṇīyamityato nānavasthetyāśayavānupasaṃhāravyājenoktamarthaṃ saṃkalayya āhatasmādathasaṃdehāditi ।।

nanvarthāniśvayenāpi pravartamāno na hi tatsādhanatāmanumāya pravartitumarhati arthitvābhāvāt, na hi tatsādhanatvānumānaṃ vyāptigrahaṇaṃ vinā । na ca so api pravṛtti vineti tadavasthamevetaretarāśrayatvamityata āhaarthasyeti । yadyapi prāmāṇyāniścayavadapekṣitopāyatvāniścayenāpi tatra tatra pravartate tathāpyapekṣitopāyatāṃ pākṣikīmapyurarīkṛtya pravṛttiḥ । na ca tatsaṃśayastasyāmapyanupalabdhāyāmanyatrāpi syāt । ataḥ punarapyupalabdhirāyāteti ।

ato anāditāmādāyaiva parihṛtam । arthapratipattiriti vārttike yadyapyarthaśabdo apekṣitopāyamevāha tasyaiva pravṛttiviṣayatvāt,

aryamānatvācca, tathāpi dharmimātrapratipattyanumeyapratipattyorbhinnakālatvādapekṣitatvācca tathaiva vyācaṣṭearthapratipattiriti ।।

nanu pramāṇasya prayojanavattvamākṣiptaṃ vā samādhīyeta jijñāsitaṃ vā jñāpyeta? na tāvadādyaḥ । na hyasti puruṣo yaḥ pramāṇaṃ niṣprayojanamiti brūyāt, tanmūlatvāt sarvapuruṣārthasiddheḥ । yasya tu puruṣārtho nāsti sa nirūcchvāsa eva śīryeta । nāpi dvitīyaḥ, tasya saṃśayādivat sūtrapāṭhānantarameva jñāpayitumucitatvādityata āhatatredamiti । neyaṃ pramāṇaprayojanajijñāsā । kiṃ nāma? śāstrārthaubhūtasya paramanyāyasya niḥśreyasaṃ prati gurupāyatve manyamānena laghīyati pravṛttyupāyaṃ vidyamāne śāstrārambha evākṣipyate । sa ca samādhātumārabdha ityarthaḥ । daśānāṃ duḥkhasaṃjñābhāvanaṃ mumukṣutādāḍhrayārtham । ātmano yāthātmyaṃ sakalopādhivinirmuktatvam । tasya bhāvanaṃ dhyānam । ādigrahaṇena tu tadupāyabhūtāḥ pravṛttayo yamaniyamāsanaprāṇāyāmadhāraṇālakṣaṇa gṛhyante । ātmatattvasākṣātkāra iti samādhiḥ । vairāgyaṃ

paramā vaśīkāraḥ । paripākaḥ savāsanakleśanirmokṣaḥ । etena sāḍgopāḍgo yogo darśitaḥ । śaḍkāmukvā bhāṣyamuttarayatitatredamupaniṣṭhata iti tathāpi nyāyasya gurupāyatve na parihṛtam, nyāyanirṇotārthasyāpi pravṛttyapekṣāṇāt । pravṛttasya nyāyānapekṣaṇādityata āhaetaduktaṃ bhavatīti । nanu ubhayorapi tulyatve kuto viśeṣāt pramāṇameva vyutpādyate na pravṛttiparītyata āhatathāpīti । 
śravaṇamanananididhyāsanasākṣātkāralakṣaṇāyā pravṛtteḥ svarūpataḥ phalataśca pramāṇāntarbhūtatvāt tadvyutpādanameva pravṛttivyutpādanam ।
na ca pravṛttivyutpādanena pramāṇaṃ vyutpāditaṃ bhavati ।
na hi pravṛtteḥ phalaṃ pramāṇaṃ tatsvarūpaṃ vetyarthaḥ ।
nanu śāstrārthasya prayojanavyutpādanāvasare pramāṇamarthavaditi kutaḥ? na hi pramāṇaṃ śāstrarthaḥ, api tu nyāya ityata āhasāmānyābhidhānaṃ ceti ।।

tadanena prabandhena niṣprayojanatvāśakyaprayojanatvānabhimataprayojanatvopāyagauravaśaḍkāḥ parihṛtāḥ । tat kimaparamavaśiṣyate yadarthaṃ lokavṛttamanūdyata ityataḥ prathama tātparyamanusmārayanneva vārttikamavatārayatiprāmāṇyeti । apramāṇenetyatrāpi yadyapi vāñmanasavisaṃvādaḥ niṣedhavidhyupāya eva hi pramāṇam । tasmānniṣedhopāyatāṃ jānato apyapramāṇena niṣedhāmīti vacanaṃ manovisaṃvādyava । tathāpi vyāmohādapyupapatterevaṃbhūtābhiprāyasthairye api nāsmākaṃ kācit kṣatirityetāvatā anujñaivāttaraṃ dattamvāḍmanasayorvisaṃvāda iti । prāmāṇyāgrahe pramāṇenetyevaṃ vaktuṃ na śakyate ।

tataḥ pramāṇenetyevaṃ vadato avaśyaṃ prāmāṇyaṃ manasi viparivartate ।
tathā cāgṛhītaprāmāṇyeneti vacanaṃ manovisaṃvādītyarthaḥ ।
lokavṛttamabādhito vyavahāra ityarthaḥ ।।

nanu pramāṇena khalvayaṃ jñātetyādi, bhāṣyaṃ lokavṛttānuvādo astu ।
pramāṇata ityādi punaḥ kathamityata āhakāraṇapradarśanadvāreṇeti ।
na hi lokavṛttaṃ svarūpeṇopayujyate ।
kiṃ tarhi? tasyāvaśyābhyupeyatayā tadupāyo apyavaśyābhyupeya ityanenābhisandhinā sopāyameva tadanūdyata ityarthaḥ ।।

āgāmibhāṣye heyādīnāṃ sphuṭatvāt tasyedānīmakṣarārtho vyākriyata iti mā śaḍkiṣṭhā ityāhaasyaiveti । vārttikasaṃbaddho granthor'thapadānītyākāro vārttikagranthastasya । tādṛśa eva bhāṣyagato bhāṣyasaṃbaddho granthastasyetyarthaḥ । amidheyānāṃ paurvāparyaniyamāya guṇapradhānabhāve jijñāsyamāne abhidhānarūpasya śāstrasya kaḥ prastāva ityata āhaśāstraśabda iti । evaṃ tarhi heyādīnāṃ śāstrārtharūpatayā na pṛthakkoṭitvam । tathā caikakoṭikatayā kimapekṣya guṇapradhānabhāvacintetyata āha-atra ceti ।

kathaṃ punaranena pramāṇādicaturvargo atra labhyate iti vārttikamanuktopālabhbho mā bhūdityata āhateneti । tanmūlatvād itarasiddheriti । siddhiḥ pratītirniṣpattiśca । tatra heyopāyayoḥ pratītireva ।

adhigantavyasya tu pratītirniṣpattiśca । yadyapi ca hānasyāpi pramāṇarūpasya pratītirastyeva, tathāpi pramāṇādeveti taditaretyuktam । niṣpattistu hānasyājñānādeva yasmāt kiṃ tajjñānena? jñānāt tu yasmāt tasya pramāṇāyattatvameveti bhāvaḥ । 
pramātrādicaturvarge tu pramātṛprameyayoḥ siddhiḥ pratītireva ।
pramāyāśca niṣpattirapīti ।
tadidamuktampramāyāśca tatkāryatvāditi ।
nanu pramātrādīnāmapi prayojanavattvādarthavadityanena kiṃ pramāṇasyādhikyamāhitamityata āhaatiśāyane matuciti ।।

nanvasya caturvargadvayasya niḥśreyasādhigamaṃ prati vikalpaḥ, samuccayo vā? ubhayamāpyanupapannamabhinnatvāt tathā hi ya evārthaḥ pramātā prameyaṃ pramitiriti sa eva heyo adhigantavya iti ya evārtho hānopāyāviti sa eva pramāṇamiti । saṃśayādīnāmapi nyāyaparikaratayā nyāyaśarīratvāt tasya ca pramāṇatvāditi । tasmāt abhinnatvāt na vacanabhaḍgibhedamātreṇa vikalpaḥ । na hi bhavati tarūṇā vā vṛkṣeṇa vedaṃ sādhanīyaṃ tarūvṛkṣābhyāṃ vetyata āhavivakṣābhedenati । tadanupapatterityata anena nimittabhedamabhipraiti । tenāyamarthaḥ yadyapyubhayatrāpi ṣoḍaśaiva padārthāḥ saṃgṛhītāḥ, tathāpi yathā pramāṇtvena pramāṇaṃ jñeyaṃ tathā hānatvenāpi । anyathā hānāntaramanuśriyeta । nirarthakaṃ ca pramāṇaṃsyāt । pramāṇatve cājñāte hānatā na nirvahet । yathā ca svarūpeṇa saṃśayādayo jñeyāḥ pramāṇaparikaratayā tathā hānopāyatayāpi । anyathopāyāntaramanuśriyeta । nirarthakāścaite syuḥ । parikaratve cājñāte upāyatā na nirvahet । yathā ca śarīrādayo daśa prameyatayā jñeyāḥ tathā heyatayāpi, anyathā aheyāḥ syuḥ । heyāntaraṃ cānuśriyeta । prameyatve cājñāte heyatā na nirvahet । yathā cāpavargaḥ prameyatayā jñeyaḥ, tathā adhigantavyatayāpi । anyathā adhigamyāntaramanuśriyeta । prameyatayā cājñāte adhigantavyatā na nirvaheta । yathā cātmā prameyatayā adhigantavyaḥ, tathā pramātṛtayāpi । anyathā pramātrantaramanuśriyeta, anavasthā ca syāt । prameyatve cājñāte sopādhinirūpādhirūpatayā

heyopādeyate na nirvahecātām । 
yathā ca buddhirbuddhitvena tathā tabhdedaḥ pramititayāpi ।
anyathā pramityantaramanuśriyeta, niṣphalaṃ vā pramāṇaṃ syāt ।
prameyatve cājñāte heyatā na nirvahediti ।
tasmāt ta eva pramāṇādayaḥ ubhayathā jñāyantāmiti vivakṣitvobhayacaturvargopādānaṃ kṛtamityarthaḥ ।।

yadapyuktaṃ kaiścitheyahānopāyādhigantavyeṣveva caturṣu puruṣārthaḥ parisamāpyate । yathā loke heyaḥ kaṇṭakaḥ । hānamupānat । tadupāyastu pādukākṛdātiḥ adhigantavyo duḥkhābhāvaḥ । śāstre ca heyo rogaḥ । 
tadupāyo nidānajñānam ।
adhigantavyamārogyamityataścaturṣu vaktavyeṣu ṣoḍaśapadārthavarṇanaṃ kkopayujyata iti tadāpi nirastam, caturvargasyaiva vivakṣābhedāt ṣoḍaśadhā bhedenābhidhānāt ।
vivakṣābhedasya copapatti pratipadaṃ bhāṣyakāra eva darśayiṣyati ।
etadavagamyaiva yenādhikaṃ coditaṃ tanmatamapākarotieteneti ।।

vyākhyāyate avayavaśa iti viśeṣaṇe kriyāyāstātparyam । na tu viśeṣye ityarthaḥ । etadevāttaratra sphuṭayatitatrāsyāvayaveṣviti । kasmāt pramāṇāditi nābhihitam? evaṃ hyasaṃdigdhaiva pañcamī syādityarthaḥ । asyeti prakṛtapañcamīparāmarśe liṅgāsaṃgati rityata āhaasyeti । pañcamyāḥ taseḥ prayogaṃ darśayitvā pañcamīvyatirekeṇa taseḥ ākṣepasamādhāne asaṃgate ityākṣepaṃ vyākhyāyāvatārayativacanavyāptyarthamiti । nanu pramāṇābhyāṃ pramāṇairiti bhavataṃ saṃplavaḥ, pramāṇeneti tu kathamityata āhayatra dvayoditi । viṣayaikatāmātra saṃplavaḥ, na tu kāraṇānāṃ samuccayaḥ । tathā sati phalabhedo na syāt । 
nāpi samuccitānāṃ karaṇatvam ।
tathā sati vyāpārabhedo na syāditi jñāpanārthamityarthaḥ ।
ata eveti ।
evakāraḥ sādhakatamāntaraṃ vyavacchindan tasya vyāpāraṃ phalaṃ ca vyavacchinatti, na tvasya svavyāpārulayoritaretaranairapekṣyaṃ darśayati, tasya saṃplave api saṃbhavādityarthaḥ ।।

kasmāt punaḥ karaṇārtho gamyate? prakṛtipratyayayoḥ katarasmādityarthaḥ । yadi tṛtīyayā karaṇatvamabhidhīyate kiṃ prakṛtisthena lyuṭpratyayena? atha tenaiva, kiṃ tṛtīyayeti? jñāpakasya kārakatvaśaḍkā mā bhūdityata āhaarthamarthādhigatimiti । nanu hetukaraṇabhāvo avagamyatāmityetadarthaṃ vibhaktivyāptirāsthīyate pramāṇamiti, prātipadikādeva sākṣātkaraṇatvamarthato hetutvaṃ gamyata iti kiṃ vibhaktivyāptyetyata āhaatra ceti । na ca vācyaṃ karaṇabhāvenāpi pramāṇaphalayostādātmyaṃ pratiṣedddhuṃ śakyam, tat ki tannāntarīyakahetutabhdāvāmidhānārthaṃ pañcamyeti, sādhākatvamātrasyaiva sāmarthye tamabarthasyāsamarthatvāt । tatra vipratipatteśca । kasmāditi praśnārthamabhipretyāhapramāṇapratipadiketi । tadevamanuvādakatvaṃ

samarthayatā lyuṭtṛtīyayoḥ paunarūktyaṃ samāhitam । na

cānuvādakatvaṃ śabdābhyāsasya prayojanavattāvyatirekeṇa sidhyatītyataḥ prayojanaṃ darśayatipramākārakāntarebhya iti । laukike tu prayoge saṃkhyābhidhānādvibhakteḥ sārthakatvaṃ draṣṭavyamiti । viśiṣṭaviṣayatvena saṃplavākṣepo asaṃgata eva, agnyādiviśiṣṭe parvatādau pratyakṣānumānayoḥ saṃplavādityata āhaviśiṣṭo bhinna iti । 
viṣayatvasāmānyābhiprāyamekavacanam ।
arthasamārthyasamutthaṃ pratyakṣaṃ yato ator'thagocaram ।
tat kiṃ hetutvameva viṣayalakṣaṇam? netyāhasa eva cārtha iti ।
kimato cadyevamityata āhana ca sāmānyamiti ।।

nanu ca sāṃvyavahārikaṃ svalakṣaṇamapyevamevetyata āhasvalakṣaṇamiti । deśakālānanugataṃ vicārasahamityarthaḥ । nanu yadyapi pratyakṣaṃ na sāmānyarūpamavagāhate tathāpi yadyanumānamapi svalakṣaṇamavagāheta tata eva tāvatāpi saṃplavaḥ syādityata āhana ceti । nanu bhavatvanumānaṃ sāmānyamātraniyatam, pratyakṣamapi hyatra pravartsyati । bhaviṣyati ca sāmānyamapi sattvādākārādhāyakamato api saṃplavasiddhirityata āhana ceti । bhavitumarhati paramārthasaditi śeṣaḥ । 
vicārāsahatvādityabhiprāyaḥ ।
tat kiṃ sāmānyasyāsattvāt svalakṣaṇe ca pratibandhagrahāsaṃbhavādanumānaṃ nirviṣayamevetyata āhatadidamiti ।
tat kimanumānamapramāṇameva aparamārthagocaratvāt? yadyevaṃ kathaṃ tadanyadullikhyānyatra pravartayati ।
kathaṃ ca tadavisaṃvādakam? kathaṃ ca bādhitākāraṃ pramāṇatayā vyavahiyata ityata āha-tasmāditi ।।

nanu pramāṇāntareṇa saha saṃplavo bhaviṣyatyanayorityata āhana ceti । nanvasti śabdādikamityata āhapramāṇasyeti । nanu nāntarbhavatyevāsvalakṣaṇaviṣayatvād viṣayāpratibaddhatvāccetyata āhaanantarbhāve ceti । nanu svalakṣaṇasāmānyalakṣaṇayorvyavasthāyāmapi pratyakṣānumānayorviṣayāntare saṃplavo bhaviṣyatyanayoḥ । asti hi viṣayāntaraṃ tadvadityāhana ceti । na hyasatā sāmānyena paramārthasat svalakṣaṇaṃ tadvad bhavitumarhati, sadasatoḥ saṃbandhābhāvādityarthaḥ । so ayaṃ gahanaḥ panthā ityāśayavān āhayathā caitaditi । viśeṣa ityatra yadi karmakārakaṃ na ca

tatastadvannāmāparo astītyata āhaviśeṣa iti saṃplavamamṛṣyamāṇa idamāha mīmāṃsaha iti śeṣaḥ । adhigataṃ cārthamityādivārttikasyādhigatatvādivārttikādadhikārthatāṃ vivakṣatrāhasyādetādityādi । adhigater'the pramāṇāntarasya na tāvadarthādhigamaṃ pratyupayogaḥ, tasya prāgave pramāṇāntarasiddhatvāt । 
nāpyanttarottaravyavahārapravāhanirvāha prati, tasyāpi tajjanyasaṃskāraprabhavasmṛtisaṃtati siddhatvāt ।
na ca vācyaṃ smṛtisaṃtatiradhigatisaṃtatirvā astu vyavahārapravartinī na kaścidviśeṣa iti, smṛtivadupadarśitārthamātraviṣayatayā tāsāmapramātvena tatsādhānasyāpramāṇatvaprasaṃgāt ।
tāsāṃ ca tata eva smṛtitvaprasaṃgāt ।
smṛtisaṃtateścāvaśyaṃbhāvitayā tata eva vyavahārisiddhāvadhigatisaṃtatikalpanāyāṃ kalpanāgauravaprasaṃgādityāśayavān piṣṭapeṣaṇamevopasaṃharatiadhigatamiti ।।

nanu anyatheti vārttike yadi kāraṇagatamanyaprakāratvaṃ vivakṣitaṃ tadā kāraṇagataprakārabhede api na kaścid viṣayagato viśeṣaḥ piṣṭapeṣaṇaparihāropayogī darśitaḥ syāt । atha viṣayagata eva pramārabhado darśitaḥ, tadā anadhigatārthagantṛtayā kutaḥ saṃplavaḥ? na ca viṣayābhede api pramāṇabhedāt kaścit phalaprakārabhedaḥ prakṛtopayogavānastītyata āhaayamabhisandhiriti । piṣṭapeṣaṇe niṣphalatvaṃ vā syāt, aviśiṣṭaphalatvaṃ vā, anapekṣitaphalatvaṃ vā, adhigate apyarthe kimityadhigatisādhanamadhigati karotīti praśnamātraṃ vā, sādhanāsaṃbhava eva veti ।

tatra sādhanāsaṃbhavaṃ dūṣayatina hīti । svakāraṇapratibandhe hi pramāṇaṃ na syāt । na ca viṣayādhigamaḥ pramākāraṇavirodhī, yena tasmin, satceva pramākāraṇamakāraṇaṃ bhavet । tasmādālocya svayameva nivarterat yadi cetayeran, na caitadastītyarthaḥ । praśnamātraṃ dūṣayatināpīti । anapekṣitaphalatvamutthāpya nirākarotipramāturiti । niṣphalatvaṃ nirākarotitasmāditi । pratyutpannakāraṇasāmagrījanitatvaṃ tātkālikāsādhāraṇakāraṇaviśiṣṭasāmagrījanitatvam । etenānubhavatvaṃ darśitam । smṛterhyasādhāraṇaṃ kāraṇaṃ saṃskāraḥ, ātmāntaḥkaraṇādīnāṃ jñānāntarasādhāraṇyāt । sa ca cirakālotpanno na pratyutpannaḥ । 
yattu pratyutpannamudbodhāparanāma sahakāri na tadādhāraṇam ।
anubhavasya tu catuṣṭayasannikārṣādyasādhāraṇam ।
tacca pratyutpannaṃ pratyagramutpannam ।
tathābhūtā buddhirabādhiteti śeṣaḥ ।।

aviśaṣṭaphalatvamabhyupetya parābhiprāyaṃ nirākarotitajjanakānīti । prathamapramāṇaphalato apyaviśiṣṭaphalatayā yadyānarthakyam, dvitīyavat prathamapramāṇasyāpi dvitīyāviśiṣṭaphalatayā ānarthakyaṃ syāt । anapekṣatvat sārthakamiti

cet? evaṃ tarhi dvitīyasyāpi svaphale anapekṣatvameva । tatphalaṃ pramārūpameva na bhavati । gṛhītamātragocaratvāt smṛtivadityapi na

yuktam, yathārthānubhavatvaniṣedhe sādhye kālātītatvāt । anadhikārthatve ca siddhasādhānāt, sādhyasamatvācca । vyavahāraniṣedhe ca tannimittavirahopādhikatvāt, bādhitatvācca । pramāvyavahāranimittaṃ ca vakṣyāma ityarthaḥ । eve tarhi vārttikārthaḥ ka ityata āhasa eva ceti । nanu phalasyāpi sākṣātkārāsākṣātkārarūpaḥ prakārabhedo astyeva, sa evānena kiṃ na pradarśyata ityata āhayadyapīti । 
ādigrahaṇena kāraṇagato apīndriyaliṅgādirūpaḥ prakārabhedaḥ saṃgṛhītaḥ ।
kāraṇabhedasaṃplavanirāsārthameva hi paraḥ pratyavasthitaḥ ।
sa kathaṃ tenaiva pratibodhanīyaḥ? parapratibodhaśca prakṛtaḥ ।
tadidamuktamprakṛtānupayogāditi ।।

evaṃ siddhaṃ pramāṇaṃ hṛdi kṛtvā saṃplavavyavasthe vicārite । saṃprati pramāṇasvarūpaṃ nirūpyata ityāhavibhaktyarthamiti । avadhāraṇamiti । yadi niścayo abhimataḥ syāt tasya nāvaśyaṃ saṃśayapūrvakatvamiti sandigdhasya praśna upapannaḥ syādata āhaavadhāryata iti । tathā ca vicārasya parīkṣāyā avaśyaṃ saṃśayapūrvakatvādagre

saṃdigdhasya praśno yukta iti bhāvaḥ । saṃdehakāraṇatvana vipratipattimāhakeciditi । 
pramāṇaṃ hi karaṇaviśeṣaḥ ।
karaṇaṃ ca sādhakatamam ।
na ca sādhyasiddhau tajjātīyasya sādhakatamatvamasti, chinne vṛkṣe paraśoriva ।
tasmād yathaivācchinnaviṣayatayā vyāpriyamāṇaḥ paraśuḥ chedanaṃ tathā pramite viṣaye vyāpriyamāṇamindriyādikaṃ pramāṇamiti momāṃsakāḥ ।।

matāntaramāhaviṣayasārūpyamiti । phalaṃ tāvat pramāṇasyārthapratītireva pramārūpatvāt । na hi pramāṇasyārthe pramātiriktamapi kiñcit kartavyamasti । prāptirapi pravṛttireva । pravṛttirapi pravṛttiyogyārthopalambhanameva । tasmāt pramāṇasyārthapramītyatiriktaṃ na । kiñcit phalamiti, yadāhatadeva pratyakṣajñānaṃ pramāṇaphalamarthapratītirūpatvāditi । pramāṇamapi tadeva yadarthaṃ vyavasthāpayati । arthamapi tadeva vyavasthāpayati yadarthapratītiṃ tadīyatayā niyamayati ।

tathātvenāniyatāyāṃ tu tasyāṃ na kasyacit sā pratītiḥ । sarvasya veti nārthena niyatā pratītiḥ syāt । aniyatārthapratītijanakaṃ ca kathaṃ pramāṇa nāma? na cendriyādibhirjñānakaraṇairjñānaṃ tadīyatā niyamyate । na hi cakṣuṣā janitatvādeva nīlasya nīlavijñānam, pītajñānasyāpi tathātprasaṅgāt । api tu nīlākāratvādeva nīlajñānaṃ nīlasya ।

tasmādarthākāra evabuddhigato buddhiṃ tadīyatā vyavasthāpannarthamapi tathā vyavasthāpayati । tataścārthavyavasthāpanahetutvāt sa eva pramāṇaṃ yadāhaarthasārūpyamasya pramāṇam, tadvaśenārthapratītisiddheriti । arthapratītisiddheḥ arthapratītivyavasthiteḥ, tathā cārthavyavasthiteriti yāvat । na cābhinnātmani karaṇaphalabhāvo virudhyate, tatra kāraṇabhavasyaiva virodhāt । sa hi vyāpāravyāpāribhāvo vā, gamyagamakabhāvo vā svīkriyate eva । vṛkṣādibhiḥ saṃyujyamāna eva hi paraśuḥ saṃyogena vyāpāreṇa karaṇamiti vyavahniyate loke । 
na ca saṃyogo nāma vigrahavānanyaḥ saṃyujyamānāt paraśorasti ।
gamyagamakabhāvo api svaprakāśe vijñāne bāhye ca vṛkṣe śiśapayā gamyamāne dṛṣṭa eva ।
na hi śiṃśapātaḥ kaścidanyo vṛkṣo nā vṛkṣād vā śiṃśāpā ।
vaikalpike tu vyavahāre yathātra vyāvṛttibhedastathā ākāratadvatorapīti na kaścid viśeṣa iti sautrāntikāḥ ।।

matāntaramāhavijñānasyaiveti । arthaprakāśane hi yasya vyāpārastadeva pramāṇam । prakāśanaṃ ca caitanyarūpaṃ tasyaiva yaścetayate । na cendriyādīni karaṇānyapi tathā, jaḍarūpatvāt । 
na hi jñānāniriktaḥ kaściccetano nāma ।
tasmād vijñānameva cetanatayā darśanavyāpāram ।
tathā ca pramāṇam ।
vyāpāravyāpāriṇoścābheda evaṃ saṃyujyamānaparaśuvaditi nirākāravādino vaibhāṣikādayaḥ ।।

matāntaramāhaupalabdhīti । vṛddhāḥ pramāṇavṛddhāḥ । etena pūrveṣāṃ bālatvaṃ sūcayati । bhāvapraśnavyākhyānena bhavitṛpraśno vyākhyāta iti tu sahetyaśyāhṛtya kecid vyācakṣate । kecit tu bhāvapraśnavyākhyā boddhavyā anena bhavitṛpraśno vyākhyāta iti । anye tu bhavāpraśnavyākhyānena hetunā bhavitṛpraśno vyākhyāto bhāvapraśnaṃ vyākhyātuṃ bhavitṛpraśno vyākhyātaḥ, tadantareṇa tadanupapatteriti । lipipramādo ayamiti saṃpradāyavidaḥ । vyabhicāro visaṃvādaḥ । anarthavattvaṃ viparītarthatvam । ato na sādhyāviśiṣṭatā । nanu sthāṇurvā puruṣo vetyatropadarśitayorantaraḥ prāpyata eva, tat kathaṃ visaṃvādakatvam? kathaṃ cārthavattvamitya āhano khalviti । yato na prāpyate, ata eva nārthakriyāsūpayujyate,

aprāpteranupayogācca nāstītyarthaḥ । yadyapyanubhāvābhiprāyeṇopalabdhau vyākhyāyamānāyāṃ smṛtihetau nāsti prasaṅgaḥ ।

smṛterananubhavatvāt, tathāpi

buddhirūpalabdhirjñānamityanarthāntaram ।

iti sūtrayopalabdhiśabdo jñānaparyāyaḥ svīkṛtaḥ । asti ca smṛterapi jñānatvamityanenābhiprāyeṇoktamna hyasāviti । atītārthe paramparayā tatkāryatayāpi śabdaliṅgāderarthasambandho asti, anāgate tu so api nāstītyata āśaḍkitaṃ jñāpakatayeti ।

saṃskārasyāpīti ।
tasyāpi taramparayā arthakāryatvamarthajñāpakatvaṃ ca sākṣāt samānamityarthaḥ ।
smṛtirūpopalabdhihetoḥ smṛtirūpajñānahetorityarthaḥ ।
pariharatinaivamiti ।।

nanu na smṛti । prametyatraiva vivāda ityata āhaloketi । anena pramāśabdapravṛttinimittgrāhakaṃ pramāṇamapalakṣayati । tathā hi, na tāvad asya smṛtitvameva pravṛttinamittam, anubhavasyāpramātvaprasaṅgāt । nāpi tadekārthamasavetaṃ jñānatvādikaṃ tannimittam, yena smṛtirapi pramā syāt, viparyayasyāpi tathātvaprasaṅgāt । nāpi pramātvaṃ nāma sāmānyaviśeṣaḥ samasti jñānagatasya sāmānyaviśeṣasya manomātragrāhyatvāt । pramātvasya cānumeyatayā prāgeva pratipāditatvāt । kiṃ ca yadi pramātvaṃ sāmānyaviśeṣaḥ syāt, tadā tadabhāvavati tadviruddhasāmānyavati vā viparyayajñāne na samaveyāt । tathā ca viparyayajñānaṃ dharmiṇyapi na pramāṇaṃ syāt । evaṃ ca tat nirālambanamāpadyeta । sāmānyaṃ ca sāmānyāntareṇa saha parāparabhāvena ekasyāṃ vyaktau samāviśet । tatrānubhatvaṃ vā paraṃ pramātvaṃ vā? ādye smṛti kathaṃ pramā? dvitīye tvanubhavaḥ pramātvaṃ na vyabhicaret । tathā ca viparyāyo api dattajalāñjaliḥ syāt । sākṣātkāritve ca yadi paraṃ tadā asākṣātkāravatyo anumitiprabhṛtayo na pramāḥ syuḥ । athāparam, viparyayabuddhirna sākṣātkāravatī syāt apramātvāditi । tasmāt na pramāṇatvaṃ sāmānyaviśeṣaḥ । yathārthatvamāyātamiti cetna, smarāmītyatrāpi pramiṇomīti buddhivyapadeśaprasaṅgāt । iṣṭa evāyamiti cetna, riśvaretarecchāmātreṇa laukikaprayogāprayogayorniyantumaśakyatvāt । tenaivāyaṃ pramāṇaśabdo yathārthajñānamātre niyataḥ kṛta iti cetna,

maharṣibhistadabhiyuktaiḥ smṛtiphalasya pramāṇatvenāparisaṃkhyāt ।
ukteṣvantarbhāvādaparisaṃkhyānamiti cetna, pratyakṣasyāsākṣātkāriphalatvānupapatteḥ ।
liṅgaśabdādeśca sattāmātreṇa pratītyasādhanatvāditi ।।

kiṃ ca smṛteryāthārthyamapi kṛtaḥ? na hi yādṛśor'thaḥ smaryate yadā tādṛśa evāsau tadā, pūrvāvasthāyā vartamāne nivṛttatvāt । anavṛttau hi pūrvataiva na syāt । na ca nivṛttapūrvāvasthatayaiva tamarthaṃ smṛtirālambate, pūrvāvasthānivṛtterananubhūtatvāt । ananubhūte cārthe ananubhūtaṃ saṃskārābhāvāt । nanu samānaviṣayatvepi smṛtyanubhavayoranubhavo yathārtho, na tṛ smṛtiriti kṛta etat? anubhavakāle tasyārthasya tādavasthyat, smṛtikāle tvatādavasthyāt । nanu pūrvaṃ tāvattadavastha evāsāvāsīt, etāvataiva jñānamastu yathārtham । na, pramārakte api śyāmatāpratyasya yathārthatvaprasaṅgāt । nanvatītaḥ śyāma iti pratyayaḥ tatra yathārtha eva । satyam, tadviṣayasya tadānīmeva tadavasthatvāt । na tu smaryamāṇārthaḥ tadānī tadavasthaḥ । tasmāt smṛtirayathārthaiva । yathānubhava tu bhavet । tatrānubhavasya yathārthatvāt tadekaviṣayā smṛtirapi yathorthetyucyate । ata evānubhavasyāyathārthatve smṛtiḥ avapirītāpyayathārthaiva । yathā rajjuṃ bhujaṅgatayā anubhūya vidrutasya tathaiva smṛtiḥ । tasmāt smṛteryāthārthyaṃ yācitakamaṇḍanaprāyam, nājānikam । idameva pāratantryapadavācyaṃ kaiścinniruktikuṇṭhairanyathāpaplūta iti । tasmādubhayathāpi smṛteranyasyānubhavatvaikaniyataṃ yathārthatvameva pramāpadasya pravṛttinimittaṃ loko avadhāritavān । 
kathamanyathā tatraiva pramāśabdaṃ prayuḍkte nānyatreti yadyapi, tathāpi dharmiṇyapi smṛteḥ pramāṇyaṃ mābhūdityāśayavān prāguktayuktikaṃ lokaprayogamavāśritavān ।
tadidamuktamlokaśceti ।
evaṃ tāvadyathārtho anubhavaḥ pramā ।
tatsādhanaṃ ca pramāṇamiti svalakṣaṇamāśaḍkitātivyāptinirākaraṇenāduṣṭamiti samāhitam ।।

na caitanmīmāṃsakasyāpyanabhimatam । na hi tenāpyatrāvyāptyativyāptī prasaṃjayituṃ śakyete । na hyasti saṃbhavo mīmāṃsakasyāpi yathārthānubhavo na ca prameti । tallakṣaṇe tvasmākaṃ kuto vipratipattirityata āhaanadhigatārthagantṛtvaṃ ceti । upalakṣaṇaṃ caitat । nityapadārtheṣu anadhigatatvaṃ nāma nāstyeva । yadi neha janmani janmāntare apyadhigamāt । yadi na pratyakṣeṇānumānopadeśābhyāmapi anityeṣvapi prāyaśaḥ upalabdhānāmevopalambhācca । anyathā ca pratyabhijñānaṃ dattajalāñjali syāt । tataśca svarūpato apyanadhigatatvaṃ bahvākulayet । prakārato api bhūyo

bhūyastaṃmādiṣvanubhūyamāneṣu na kaścid guṇaprakāraḥ pratikṣaṇalabdhajanmāpavargaḥ paribhāvyate । 
karmakṛto apyāśutaravināśī
na pratikṣaṇamapūrvaḥ ।
na ca catuḥpañcakṣaṇāvasthāyinyapi tasminnekamevajñānaṃ janayitvendriyādikamudāsīnam anāgatakarmādijanma pratīkṣate ।
tataśca sarvajanmāntaropalambhādanye taduttarakālapratyayā dhārayā vicchedena vā bhavanto na pramāṇaṃ syurityarthaḥ ।।

śaṅkatenaceti । yadyapi svarūpasya prakārasya vā tathāvidhasya tādavasthyam, tathāpi pratyakṣajñānadhārāyāṃ vartamāna evārthaḥ parisphurati । na ca kramabhāvināmeka eva vartamānaḥ kālo viṣayaḥ, nānāpramātṛvajjñānayaugapadyaprasaṅgāt । pratyabhijñānānupapattiśca, jñānānekatve api ekakālāvasthānākalanāt । tasmāt pūrvapūrvajñānairanākalita eva vartamānor'tha uttarottarairavasīyata ityanadhigatārthatvameva tatrāpītyarthaḥ । pariharatiparameti । na tāvat pratikṣaṇavartamānatvaṃ saugatavad vastunaḥ eva svarūpotpādaḥ । nāpi saṃkhyavad vasturūpasthairye api pariṇatibheda eva mīmāṃsakaiḥ svīkriyate । nāpi dharmabheda eva kaścit

pratikṣaṇāpūrvo vartamānatvāparanāmā samasti । 
na ca tairabhyupetaḥ ।
na ca kālaḥ pratyakṣagocaraḥ, nāpi bhinnasvabhāvaḥ ।
tasmāt kālakalābhedakā upādhaya eva kālabhedaḥ ।
tatpratkṣameva kālabhedapratyakṣamiti paramārthaḥ ।।

tatra na tāvat pratīyamānastaṃmādisaṃsṛṣṭā upādhayaḥ saṃbhavantītyuktam । jñātatāyāśca nirākariṣyamāṇatvāt, dhāravahanabuddhiṣu tadabhāsānācca । pratīyamānetarasaṃsṛṣṭāstūpādhayaḥ tajjñānasaṃsargiṇo vā syuranyathā vā? na tāvat stambhādiṣu taditarasaṃsargiṇaḥ kṣaṇabhaḍgurāḥ kecanāvaśyaṃ tajjñānasaṃsargabhājo bhavanti । kvacid bhavantyapīti cet, tatraiva taddhiyāṃ pramāṇatā syāt । yatra tu tadekajñānasaṃsargiṇa upādhayo na santi tatra dhārāvāhikabuddhīnāmapramāṇatvameva syāt । tathāvidhā eva ca vicāraviṣayatvenābhipretā jñānāntaragocarā viṣayāntarasaṃsargiṇa upādhayo bhaviṣyantīti cetevaṃ tarhi dhārāvahanabuddhayo na syureva iti lābhāya gato mūlamapi hāritavāt । na khalu pramāṇāntareṇa indriyāntareṇa tenaiva vā taddharmiparityāgāddharmyantare anubhūyamāne vivakṣitaikaviṣayabuddhidhārasaṃbhavaḥ । 
iṣṭa evāyamarthaṃ iti cetna, apūrvāpūrvopādhyupanipātaniyame pramāṇābhāvāt ।
anupanipātināṃ ca jñānāntareṇāṣyanākalanāt ।
ata eva ghaṭo ayaṃ ghaṭo ayamiti buddhisahasrasyāpi na viṣayakṛtaṃ viśeṣamūpalabhāmahe ।
anupalabhyamānasya tu viṣayatvakalpanāyāṃ sarvasarvajñatāpattiriti ।।

tasmāt stambhādireva prāgabhāvanivṛttipradhvaṃsābhāvānutpattirūpo vartamānaḥ । tadavacchinnaḥ kālo api vartamānaḥ । saca tathāvidho anekajñānasādhāraṇa eva । na caitāvatā jñānayaugapadyāpattiḥ, sūkṣmakālāpekṣayā kramasaṃbhavāt । na ca sūkṣmopādhīnāmapratītiścedato asaṃbhava eva, kāryakrameṇaivonnīyamānatvāt । nāpi pratyabhijñānānupapattiḥ । 
pūrvajñānaviṣayānusaṃdhānameva hi pratyabhijñānam ।
tacca jñānakramādevopapannam ।
tasmāt kālatadupādhipratyakṣatve api na sarvatra sūkṣmopādhisaṃsargaḥ, nāpi tatpratītiḥ ।
tadidamuktamparamasūkṣmāṇāmiti ।।

etenaitannirastamsiddhe sādhakatamatvābhāvāditi । na hi sādhakatamasya tathātvaṃ sādhākatamāntarāpekṣayā, kiṃ tu pradhānakriyākārakāntarāpekṣayā । anyathā yatra karaṇānāṃ samuccayastatra parasparāpekṣayā anatiśayitatvādakaraṇatvāpatteḥ karaṇānāṃ samuccayaḥ kvacidapi na syāt । itarakārakāpekṣayā tu dhārāvāhikabuddhiṣvapi pramāṇasyātiśayitvamastyeva । yattu chinne kuṭhārasyākāraṇatvamiti, tacchidā lakṣaṇaphalābhāvāt । na ca chinne chidāntarābhāvavān । na ca jñāte api jñānāntarāsaṃbhavo yenātrāpyaphalatvādevākaraṇatvaṃ bhavet, dhārāvāhikajñānotpatteḥ । tasmād yo anādhigatārthabodhanaṃ pramāṇamicchati, tasya dhārāvāhikabuddhayo apramāḥ prasajyerannityarthaḥ । śaṅkatena ceti । pravṛttiṃ prāptiṃ ca janayadeva vijñānaṃ pramā, tadarthameva pramāṇānusaraṇāt । ādyaṃ ca tathā । dvitīyādīnāṃ ca na pravṛttiprāptihetutvam । ato naitāni pramārūpāṇi । tatastajjanakānyapi na pramāṇānīti tadetadiṣyata evetyarthaḥ । na hyapravartayadeva vijñānamarthaṃ prāpayati । nāpi haṭhādeva pravartayati । 
kiṃ tvarthopadṛṣṭirūpatayā ।
sā ca sarvasamānetyarthaḥ ।
tadidamuktampradarśanaṃ ceti ।
nanu tathāpi prathamādevāpekṣitasiddhaḥ puruṣasya kiṃ dvitīyādinetyata āhapuruṣeti ।।

syādetat । vādivipratipattayo vārttikakṛtā na nirākṛtā । nāpi viśeṣavidhānasya śeṣapratiṣedhaviṣayavāditi nyāyo nāvirodhāt । na hyanadhigatārthagantari sārūpyevārthavyavasthāpayitari śaktau vā

ātmānātmaprakāśayitryāmupalabdhihetutvaṃ virudhayate ityata āhaupalabdhīti ।

vyāpakasyāvyāpakaviruddhatvādanadhigatārthagantustena rūpeṇa pramāṇatvamevārthānniṣiddhamityarthaḥ । sārūpyaśaktī nirākarotihetviti । tadīyatayā hyarthapritītiṃ vyavasthāpayannākāraḥ pramāṇamiti kor'thaḥ? na tāvat tadīyatayā niyatāṃ pratītaṃ janayan, svātmani kriyāvirodhāt । nāpi jñāpayan, svātmīmūtapratītiṃ prati jñānāntarājanakatvāt । nāpi niścāyayan, ākāratadvatorekatvena vyāvṛttyoścaikaniścayagocaratvena niśceyaniścāyakatvaniyamānupapatteḥ । nīlamahaṃ jānamīti hyakāraniścayaḥ । na cāto aparaḥ tadīyatāniścayo nāma । nīlamidamityākāravyavasāyaḥ prarthamam, atha nīlamahaṃ jānāmītyarthakarmakapratītyanuvyavasāya iti cettat kiṃ buddhāvaniścitāyāmevākāro niścitaḥ? na caitat saṃbhavati, sāmānyāniścaye viśeṣāniścayāt । niśrvīyata eva, paraṃ na tadīyatayeti cetatha keyamarthākārādanyā tadīyatā nāma? tadudbhāvatvamiti cetnanvevamanumitiṃ bhāvāyannākāraḥ pramāṇam । omiti cethanta, hataṃ tarhi pāmarapratyakṣamatiriktamarthamanumāpayatā ākāreṇa vyavasthāpitatvāt । api ca yā kriyā yatkaraṇaphalatvena vivakṣitā, janayadeva tāṃ tatkaraṇamiti lokasiddham । na hi chidāmajanayanto api cakṣurādayastanniścāyakatāmātreṇa chedanatayā vayavahniyante । api tu aniścāyayanto api janayanta eva kuṭhārādayaḥ । tadatrāpi pramāṃ janayadevāniścāyakamapi pramāṇamiti vyavahniyatām । na tu tāmajanayanniścāyako apyākāraḥ, evaṃ ca loke anukūlatā ।

anyathā tu piribhāṣāṃ kurvatā loko apratipāditaḥ syāt ।
na ca janyajanakayostādātmyagandho apīti ।।

etena śaktiḥ pramāṇamiti pratyuktam, śakteḥ śakayaniṣṭhatvāt । śakayaṃ ca kāryamucyate । prakāśanaṃ cātmabhūtatvāt na tasyāḥ kāryamiti । tadidamuktamhetuhetumadbhāvasyeti । nanu yadi pramāṇa siddham, kiṃ tatra pramātrādinā kartavyam? na hi siddhena siddhameva sādhyate । na cānyatra caritārthasyānyatra kārakatvamasti । athāsiddham, kathaṃ pramāṇam? na hyasiddhaṃ kārakaṃ nāma । nāpyakārakaṃ karaṇam । nāpyakaraṇaṃ pramāṇamityata āhaayamartha iti । karaṇībhūtasya paraśoḥ saṃyogasya vyāpārībhūrasyeti śeṣaḥ । pariṇativiśeṣaḥ sahakārisamavadhānam । karaṇaṃ vyāpāryotpādya

vā phalārthaṃ kartavyāntarābhāvāt kartuścaritārthatā ।
karaṇasya tu phalena vinā aparyavasānamacaritārthatetyarthaḥ ।।

atha prameyasya kathaṃ pramāṇe caritārthatvam? na hi pramātṛvat tenāpi pramākaraṇamutpādyate vyāpāryate vetyata āhaprameyasya tviti । sarvatra hi karmakārakakaraṇaphalatadvyāpārayorviṣayatayā vyavatiṣṭhate । tatra phalaviṣayatvamasya na karmatvaṃ prati prayojakam, asattvenākārakasyāpi phalaviṣayatvāt, yadāhakevalamityādi । karaṇavyāpāraviṣayatvāt tu karmatvam, na hyasti saṃbhavaḥ karma ca, na ca karaṇavyāpāraviṣaya iti । tatra karaṇasya vyāpāraviṣayatvābhāvāt vyāpāra eva na nirvahediti tannirvāha evāsya caritārthatvamiti । tadidamuktamtatrāpīndriyasaṃbandhamātra iti । na ca karaṇamapi kartṛvyāpāraviṣayastāvanmātreṇaiva caritārthamadhikavyāpāravattvāt । nāpi karmavyāpāraviṣayaḥ karaṇam । nāpi phalaviṣayaḥ, taduddeśena karmaṇaḥ kartrā avyāpāritatvāt । 
phalasya tannirūpaṇādhīnanirūpaṇatvāt, yena karmavadasya caritārthatvaṃ kalpyeta ।
tasmāt ।
kartṛkarmaṇoścaritārthatve apyacaritārthameva karaṇamiti ।
samavāyitvaviṣayatvakṛtāṃ saṃnipatyopakārakabhrānti prayogāmyāṃ nirākarotitat siddhametaditi ।।

yadyapyanumeyādyatītādyahetureva, tathāpi sāmānyaniṣedho viśeṣaprakāramapyāśrayetetyetāvataiva dṛṣṭāntatvam । tasmāt

tadeva phalahetuḥ । saṃnipatyeti śeṣaḥ । kathañciditi । anāhatya ityarthaḥ । tadanena kārakāntare acaritārthasya hetutvameva karaṇatvamiti karaṇalakṣaṇaṃ darśayatā kartṛvyāpāragocaraḥ karaṇamityapi karaṇalakṣaṇaṃ sūcitam । tathaiva ṭīkākṛtā vyākhyātam । etacca yadvāniti vārttike sphuṭībhaviṣyati । akaraṇā pramāṇotpattiḥ prasajyeta kartuḥ karaṇe caritārthatvāditi kiṃ kena saṃgatamityata āhanākaraṇa iti । vastusaddhipradhānakriyāsaṃbandhanibandhanaprabhṛtayaḥ kārakaśabdā ityāśayavataḥ codyaṃ yadītyādinā buddhisiddhapradhānakriyāsaṃbandhanibandhanapravṛttayaḥ kārakaśabdā ityāśayavataḥ samādhānamna pācakaśabdādivadityādinā iti ṭīkāyāṃ vikṣiptasya vārttikatātparyasya saṃkṣepaḥ । tulyavaditi tulayā saṃmitamiva na nyūnaṃ nātiriktaṃ vetyarthaḥ । tadanena prapajcena pramāṃ pramātṛprameyayorakāraṇatvameva darśitamati bhramo mā bhūdityupasaṃhāravyājenāhatatpramāṇamiti । satyapi copalabdhisādhanatve sākṣāditi śeṣaḥ ।

saṃpratyayo jhaṭitisphuṭapratyayaḥ ।
atra hetuḥsātiśayatveti ।।

sādhakatamārtha pṛcchatītina tāvat sādhakānāṃ phalakṛtāvatiśayānatiśayau, tasyaikasya sarvān pratyaviśeṣāt । nāpi vyāpārakṛtau, parasparavyāpāravilakṣaṇavyāpāravattāmātrasya sarvasādhāraṇyāt । phalānuguṇatvaṃ tu vyāpārasyāviśiṣṭamevetyāśayavāniti hṛdayaśeṣaḥ । yadyapyayogavyavaccheda evātiśayaḥ, tathāpi tulyatve satyapyatiśayānatiśayau tasyaiva cintyete । na tu vaidharmyamātramatiśaya ityabhisaṃdhāyānyayogavyavacchedo api darśitaḥ ayogānyayogavyavacchedābhyāmiti । amuṃ cārthamanantarameva vibhāvayiṣyati । nanu yathā kartrādau sati phalaṃ nāvaśyakam, tathā karaṇe api sati kadācinna bhavet, kārakatvāviśeṣāt । na hi paraśau sati chidā bhavetyevetyata āhapramātṛprameye hīti । upakṣīṇavṛttinī iti vyāpāravataḥ kārakatvamabhipraiti । tena paraśurapi vyāpāravāneva san karaṇam । 
tathābhūtena ca phalasyāyogavyavaccheda eva, na tu vyāpāravatāpi kartrādinā, tadvyāpāreṇa karaṇavyāpārasya saṃpādanavilambanāt ।
vyāpāravatastu karaṇasya nānyat saṃpādanīyamastītyarthaḥ ।
tadidamuktampramāṇavyāpāre sati tu bhavatyeveti ।
tadanena vyāpāravataḥ phalāvyabhicāritvaṃ sādhakatamatvamiti darśitam ।।

kalpāntaramyadvāniti । paravyāpāryeṇāśrīyate apekṣata ityarthaḥ । etadeva pūrvamuktamiti smārayatikartradhīnaṃ ceti । yadyapi kartṛvyāpāryatvaṃ karaṇatvamiti na vyabhicaratyeva, tathāpi paramparāvyāpāryeṇāpi karmaṇā vyabhiyāro mā bhūdityāśaḍkya prakṛte avadhāraṇaṃ saṃbhavaprācuryāt kṛtam । āgāmivārttikasya kalpāntaratvaṃ nivārayatiasyaiveti । kalpāntaramiti । pūrvakalpavivaraṇena paunarūktyabhiyā kalpāntaraṃ gṛhītaṃ kathañcit

samarthayatipūrveṇeti । karmaṇaḥ svātantryamasaṃbhavi, tato viśeṣaniṣedho anupapanna ityata āhaakatṛtvamiti । kalpāntaramsaṃyogavaditi । atrāpi kārakāntarebhyaḥ caramavyāpāraṃ karaṇamiti lakṣaṇam । kalpāntarampratipatteriti । atrāpyanantaraṃ phalaṃ karaṇamiti lakṣaṇam, vikalpasamuccayābhāvātco avadhāraṇe । asmin pakṣe sa etātiśaya ityarthaḥ । kalpāntaramasādhāraṇeti । sarvakaraṇeṣvasādhāraṇatvopapādanānupayogāt prakṛte pramāṇe ghaṭayaticatatra iti । atrāpi pramāvivakṣitajātibhedavyapadeśakaṃ pramāṇamiti lakṣaṇam । pramāṃ prati kāraṇānā sādhāraṇatvāsādhāraṇatve nirūpyamāṇe puruṣaviṣayasya sādhāraṇyasya kimāyātamityata āhaaśeṣa iti । kalpāntarampramākāraṇeti । atrāpi

vivakṣitapramājātibhedaupayikatvena pramityasamavāyikāraṇaviśeṣakaṃ pramāṇamiti lakṣaṇam ।।

svarūpāt kāryātaḥ karturarvāk prāk kartṛkāryayoḥ ।

pramājāteḥ pramāhetuviśeṣānmānalakṣaṇam ।।

iti saṃgrahaślokaḥ ।।

tadebhirnimittaiḥ karaṇavyavahāre vyavasthāpyamāne yadi karmādivyavahāranimittasamāveśāt tadvyavahāro api bhavati, bhavatu tasyeṣyamāṇatvāt । ebhirnimittaistu karmādivyavahāro neṣyate । sa tu nāstyeva । tathā hisarvatra karmavyavahāraḥ karaṇavyāpāraviṣayatvādibhiḥ, karaṇavyavahāraśca kartṛvyāpāraviṣayatvādibhiḥ । teṣāṃ ca nimittānāṃ bheda eveti nātiprasaṃgaḥ ।

tātparyato vyācaṣṭevākye asphuṭatvādityarthaḥ । evaṃ ca satyagre arthyata iti vyutpattirapi tātparyaparatayaiveti manatavyam । kasmāt punariti । na hi pramāṇaviṣayasya pramāṇasyārthavattvamavyutpādanīyameveti śaḍkābījam । tātparyāntaramiti । kathañcid bhāgāsiddhatāparihārasya phalasyaikatvāt । tat kiṃ pravṛttisāmarthyābhāvādapramāṇameva tadityata āhana ceti । 
kathaṃ tarhi tatprāmāṇyamavaseyamityata āhatsyāpīti ।
na tāvat sarvo viṣayaḥ sarvatra sarvasya sarvadopakṣaṇīyaḥ, nirmāṇavaiyarthyaprasaṅgāt ।
tathā cānupekṣaṇīyatādaśāyāṃ pravṛttisāmarthyena tadviṣayasya jñānasya prāmāṇyamavadhārya gṛhītena tajjātīyatvenopekṣaṇīyatādaśāyamapi prāmāṇyaṃ sugrahameva ।
yatrāpyāhatya pravṛttirna bhūtā tatrāpyasaṃbhavadvādhasaṃvāditvaṃ prātyakṣikamānumānikamaupadeśikaṃ vā tajjātīyatvamavaseyamityakṣarārthaḥ ।।

śaḍkānivartane manda ityata āhaayamabhisandhiriti । sākṣāt janakatvaṃ gṛhītvā vyadhikāraṇatvaśaḍkā mā bhūdityavaśyaṃ darśanīyam । tacca pramāṇasya pratītijanakatvakathanamantareṇāśakyamityarthaḥ । kathamayamartho vārttikāllabhyate ityata āhapramāṇasya viśeṣa iti । etāvatāpi kimuktamityata āhaetaduktaṃ bhavatīti । nanu tavāyamāśayo na tu vārttikakṛta ityata āhatadidamuktamiti । tadidamaparam anarthasūtram । na hi pratipattipravṛttisāmarthyayoḥ

pratipādyapratipādakabhāva ityata āhaayamartha iti । nanu arthagrahaṇena sarvasaṃgraho ayukta eva kimityāśaḍkyate?

tathāvidhaśaḍkāyāmanavasthānādityata āhaekadeśīti । yadyapyapavargasya sukhaduḥkhataddhetubhāvo nāsti, ata eva tathātvenāryamāṇatayārthapadena sarvasaṃgraho apyaśakyaḥ, tathāpi tadabhyupagame vyāghāta eva sphuṭa iti sa evoktaḥ । sa ca śāstrāvatāreṇa yadi hyapavargaḥ sukhaduḥkhataddhetutayā heyaḥ svīkṛtaḥ, tarhi śāstramapi viparītaprayojanatvādanārambhaṇīyam । śāstrapramāṇayostu sāmānyato yadyapi duḥkhahetutvam, tathāpi vivakṣitaparamapuruṣārthaviṣayayostaddhetutayā duḥkhahetutāṃ paribhūyopādeyatvameva । anyathā punarapi sa eva vyāghātaḥ । 
itaraddheyaṃ tāvat pramāṇena hīyate ।
pramāṇaṃ tu pramāṇāntareṇa heyaṃ sadanavasthāṃ sāvakāśayati ।
tataśca saiva pramāṇavyaktiḥ tenaiva pramāṇena hātavyā ।
taccāśakyam ।।

nanvaśakyatvenāheyatve sukhataddhetutvenopādeyetvamapi kathamityata āhana cāsmāditi । tasmādubhayathāpi svātmani kriyāvirodhena paramapuruṣārthahetutvena ca pramāṇaṃ na śakayahānam । na caive satyahānirevāsya syāt, svocchedakakāraṇavaśenopādeyasya puruṣaprayatnenāśakyahānasyāpi sukhavaducchedādityarthaḥ । adhikārādanuvṛtte rityanupapannam, ādivākyatvādityata āhapravṛttisāmarthyeti । adhikāro yogyatā । sā cātra prakṛtatvāt pravṛtti pratītyarthaḥ । iha hi prakaraṇe samarthapravṛttijanakatvaṃ heturabhipretaḥ । sa ca sukhaduḥkhataddheturūpārthaviṣayāyā eva pratipatterasti । 
tator'thaśabdena viṣayo abhidhīyamānaḥ tathāvidha eva vaktavyo ataḥ prakaraṇaviśeṣaniyama evādhikāra itayarthaḥ ।
ekadeśyupālambhe pūrvahetubhiḥ saha hetvantarasya samuccayaṃ darśayannāhana kevalamiti ।
aśakyatvādapiṃ saṃvidi hetvorasiddheriti śeṣaḥ ।
nanu asaṃvedyamānāyāḥ saṃvidaḥ pramāṇasadbhāve kathamasaṃvedyatvam, tadabhāve vā kathaṃ sattvavyavahāra ityata āhana tāvaditi ।।

anavasthāprasaṅgalakṣaṇaṃ tarkaṃ darśayatā tadviparyaye mānasameva pratyakṣaṃ pramāṇamādarśitaṃ bhavati । ajñātoparatajñānavyavahāre

tu kālāntare tadviṣayaṃ smaraṇameva nimittam । evaṃ ca sāmānyākāreṇa jijñāsānurodhāt jajjñānamastyeva, ajñātasya vidhiniṣedhavyavahārāviṣayatvāt, tataśca sāmānyākāreṇa siddhamādāya vicāraṇā । yadi jñānaviṣayaṃ jñānamavaśyaṃ jñāyeta, avaśyaṃ vā vijñāsyeta tadā jñānaparamparālakṣaṇā anasthā syāt । sā

cānupalambhavādhitetyarthaḥ ।
tadidamuktamkasyāściditi ।
bhāṣyagrantheneti vadatā na kevalamarthavirodhaḥ granthavirodhaścetyapi pratipāditaṃ draṣṭavyam ।।

catuṣṭayasyomayatvavirodhaṃ pariharannāhakāryakāraṇābhyāmiti । nanvarthaśabdasya prayojanavattave api virodhavyadhikaraṇatve tadavasthe evetyata āhacandanādīti । parisaṃkhyātuṃ niyantumiti vadatā gaṇanīyartho anabhyupagamena parihṛtaḥ । atha kimabhipretyāprastutameva bhāṣyakṛto idaṃ prastūyata ityata āhaevaṃ kileti । na pramāṇaprayojanaṃ bhavitumarhantīti pramāṇasya bhūtārthatvādita bhāvaḥ । tathā ca pramāṇadīnāṃ śakyājñānatve api tadvyutpādakaṃ śāstramanārambhaṇīyameva, paramārthikaprayojanavirahāditi nigarvaḥ । tatredamupatiṣṭhate nirākaraṇabhāṣyamiti śeṣaḥ । sarvasādhāraṇanīlādivaidharmyeṇa hi kālpanikatvaṃ kāryakāraṇabhāvasya vyutpādayatā nīlādi paramārthikameva svīkartavyam ।

tadapāramārthikatve tvabhimatasiddhireva na syāt । na ca kāryakāraṇabhāvasyāpāramārthikatve nīlādi pāramārthikaṃ bhavitumarhati, nityatvaprasaṅgāt । 
tasmād yo nīlādi paramārthikamicchati, tena kāryakāraṇabhāvo api paramārthika eva eṣṭavyaḥ ।
na cobhayamapi ।
tathā ca tatrāpi tulyametat ।
idaṃ tvavaśiṣyatekathamekamanekaṃ parasparaviruddhaṃ kāryaṃ kuryāt? tatsvabhāvatvāditi yadi tadotpatterārabhya kuryādaviśeṣat tatrāhanivedayiṣyate hīti ।।

na jātyā janmaprabhṛtisahakārinirapekṣatayetyarthaḥ । svabhāvaniyāmikā jātiḥ । avyavasthayeti sahakārivyavasthāvaicitryeṇetyarthaḥ । pramāṇārthaḥ sukhaduḥkhalakṣaṇaḥ । aniyataḥ candanāt sukhameva kaṇṭakād duḥkhameveti niyamarahitaḥ, aniyata hetukatvāt । aniyatacandanādisahakārikāraṇakatvādityarthaḥ । prāṇabhṛditi sahakārivaicitryasūcanāya । ata evodāharaṇamaniyatakālamiti । yathā aniyatakāletyupalakṣaṇam, deśovasthāsahakāriṇāmapi aniyamo draṣṭavyaḥ । etaduktaṃ bhavati, yathā keṣucit kāladeśāvasthāsahakāriṣu satsu meghāḥ salilamudvamanti, keṣucit tu satsu ta eva salilaṃ pibanti, tathā candanādayo api keṣucit satsu sukhamupajanayanti keṣucicca duḥkhamiti । viṣṭiḥ daṇḍākṛṣṭaḥ karmakaraḥ । nanvarthavati ca pramāṇe pramātrādīnyarthavanti bhavanti jñāyanta

ityabhipretam, na tu jāyanta iti । na caivamasti, pramityavyabhicāreṇaivetareṣāmavyabhicārāvadhāṇādityata āhayadpīti ।

na ca vācyam, vaidikī pratipattirarthāvyabhicāriṇī āptopadeśajapratipettitvāditi śakayata eveti ।
na hyāptopadeśo avyabhicāriṇīmevārthadhiyamādhatta ityanavadhārya śakyamidam ।
na cāvyabhicāripratipattijanakatvādanyadeva pramāṇānāmarthavattvamityuktameveti ।
tathāpi loke tāvadevamastīti cet? ata āhaadṛṣṭārtheti ।।

yadyapi tatsamavāyaḥ pramāsamavāyaḥ pramātṛtvamiti prakṛtopayogi syādeva, tathāpi vārttikakṛtā praśnopalakṣaṇābhyāṃ khātantryamupakrāntamsāmānyanyāyena viśeṣo api labhyata ityabhisandhāyātastathaivavyācaṣṭaikārakāmidhāneneti । prādhānyena dhātupratyayābhidhīyamānavyāpārasaṃbandha eva tatsamavāyaḥ । prādhānyaṃ ca kārakāntarāttairaścīnyamātramabhipretam । tena pacatītyādau sarvatrātiraścīnapākādivyāpāravato devadattādereva kartṛtvaṃ siddhaṃ bhavati । pācayatītyādau tu prayojyavyāpārapratītāvapi tasyānyatiraścīnatvāt na tadvataḥ kartṛtvam । kiṃ nāma? prayojakasyaiva, tadvyāpārasyātiraścīnatvāt । evaṃ tarhi,

svavyāpāre hi kartṛtvaṃ sarvatraivāsti kārake ।

iti nyāyena karaṇādivyavahāravilopaprasaṅga ityata āhaprādhānyeneti ।
svavyāpārāpekṣayā na karaṇādivyavahāraḥ, kiṃ tu pradhānakriyāpekṣayetyabhiprāyaḥ ।।

nanu ca kārakasādhyatvāviśeṣe api pradhānakriyāpekṣayā ityetadeva kuta ityata āha avāntareti । asti hi kāñcit kriyāmuddeśya pravartamānānāṃ kārakāṇāmavāntaravyāpārayogaḥ ।, na tvavāntaravyāpārārthameva teṣāṃ pravṛttirityarthaḥ । nanu na sarvo vyāpāraḥ pradhānakriyā vā puruṣamāśrayate, tat kathamāhapuruṣa itītyata āhapuruṣa iti prakṛtāpekṣam । tadetad vaiyākaraṇānāṃ lakṣaṇam । taccānupapannam, śabdaprayogamātrasyāvyavasthāpakatvāt । vyavasthāhetośca lakṣaṇatvāt । abhidhānayogyatālakṣaṇamiti cetna, tasyā eva vicāryamāṇatvāt । vivakṣāmātramiti cetna, tasyā api nimittamantareṇāvyavasthiterityāśayavānāhalakṣaṇāntaramiti । puruṣa iti vartate । tathā ca tatprayoktṛtvamityatra tasya prayokteti

vigrahaśaḍkā mā bhūdityāśāyavānāhatasya cetanasyeti । etena sa cāsau prayoktā ceti vā tasya cetanasya

prayoktṛtvaṃ dharma iti vā vigraha ityarthaḥ ।
atra ca savrakāraṇānīti svetaraparasparavisadṛśānekakārakāmiprāyam ।
tenādṛṣṭamanadhitiṣṭhato api kulālasva kartṛtvamakṣatameveti ।।

etāvataiva lakṣaṇe parisamāpte itarāprayojyatvamityanena cetanaprayukti prati svātantryamitareṣāṃ vyavacchindatā parasparaprayojanakatvamapi vyavacchinnam । cetanasyāpi tāni vyāpārayata eva kartṛtvamityuktam । tathā ca yathā kāryaṃ kartradhīnaṃ tathā kārakāntarādhīnamityubhayavyāptāt kāryādekatarāpāye apyanyatarāpāya iti darśitam । ato lakṣaṇasya nātivyāpakatvam । acetaneṣu tu kartṛvyavahāraḥ kathamityavaśiṣyate tatrāhaacetanasya tviti । svābhāvikaṃ mukhyam । tattvaṃ hi pramāṇavyāpyatvaṃ pramāṇavyāpāraviṣayatvamiti vadataḥ karaṇavyāpāraviṣayaḥ karmeti karmalakṣaṇa saṃmatam । tatra lakṣaṇe avāntaravyāpāro grāhyaḥ । prakṛte ca pradhānavyāpāraḥ pramitilakṣaṇa iti vibhāgaḥ । 
anena vārttikasthasya viniyogasya viṣayaniṣṭhatvaṃ darśayatā yogyatāpi viṣayagataiva draṣṭavyetyapi darśitam ।
tena viniyogāya yogyatā viṣayagataivetyarthaḥ ।
jñānaparaṃ caitat ।
tenāyamarthaḥ viniyogo vārthagatastadyogyatājñānaṃ vā caturvargasya paryavasānamiti ।।

pañceti । rūpaṃ saṃjñā saṃskāro vedanā vijñānamiti । tatra rūparasagandhasparśaśabdāḥ rūpaskandhaḥ । savikalpakaṃ vijñānaṃ saṃjñāskandhaḥ । samanantarapratyayaḥ saṃskāraskandhaḥ । sukhaduḥkhe vedanāskandhaḥ । nirvikalpakaṃ jñānaṃ vijñānaskandhaḥ । jīvaścetanaḥ । āstravantītyāstravāḥ । srotobhiriva tairayaṃ jīvo dharmādharmābhyāmāpūryata ityarthaḥ । saṃvaraṇaṃ saṃvaraḥ, jīvājīvaviṣayo abhedābhimānaḥ । 
tena saṃvṛtohyayaṃ jīvo asarvajña iti ।
nirjaraṇaṃ nirjaraḥ tapaścaraṇam, nigaḍakaṭakābhyāmivāyaṃ baddho asvatanatro jīva ityarthaḥ ।
mokṣaḥ sakalāvaraṇavigama ityarthaḥ ।
sarvatra niyamo aprāmāṇikaḥ ।।

nanu na vidhāyakapramāṇanivṛttimārgeṇāsattvamityata āhataditi । pramāṇaviṣayatvena sadasatorekatvamavilakṣaṇavyavahāraviṣayatvamabhimatameva, tato nirdalā śaḍketyata āhasarvasāmarthyeti ।

arthakriyāsāmarththaṃ hi sallakṣaṇam । tacced bhavadabhimate abhāve apyasti so api sadvyavahāraviśayaḥ prasakta iti

ṭīkārthaḥ । 
na ca vayamityādinā abhāvasya sāmārthyamaḍgīkṛtam, na tu sāmarthyena sadvyavahāraḥ, ananusaṃhitasāmarthyasyāpi sadvyavahāraviṣayatvāt ।
api tvastināstipratītiviṣayatvena ।
na hyasti saṃbhavaḥ saditi vyavahniyate, na cāstipratyayaviṣaya iti ।
asaditi vā vyavahniyate na ca nāstipratyayaviṣayaḥ iti prakāraṇārthaḥ ।।

syādetat । prameyavailakṣaṇyavat pramāṇavailakṣaṇyenāpi sākṣātkārādivat pratītibhedo ghaṭate । tataḥ sadantara eveyaṃ nāstīti pratīti । kadācid bhavedityāśaḍkyāhasaṃpratīti । abādhite prasiddhatare vipratipattirna kāñcit kṣatimāvahatītyarthaḥ । nanu niṣidhyatāṃ bhāvāntaram । tathāpyabhāvidhau kimāyātam? na hi nīlaniṣadhe pītādividhiravaśyamityata āhanīlapītau hīti । nanu sarvaśaḍkānirākaraṇapaṭīyasi pratyakṣe api pravṛtte kutastarkasyāvakārśaḥ? tataḥ kimatropapattyetyata āhayadi kaściditi । 
santyeva hi kecid vādino ye vipakṣadaṇḍamapaśyantaḥ pratyakṣaparikalitamapahnutya śaḍakāmutthāpayanti, tān sāṃkhyādīn prati ayaṃ prakāra ityarthaḥ ।
pūrvavad vyākhyeyam ।
tulyopalambhayogyatātarkāntarbhāvenetyarthaḥ ।
nanvabhāve tatpratyakṣatāyāṃ ca bahuvipratipattibījamastītyāhasarva caitaditi ।।

nanu yadyasadbhedāḥ prakṛtānupayoginaḥ, tadā anupayogādeva nocyanta ityucyatām । athopayoginastadā avaśyaṃ vaktavyā eva । pāratantryeṇa pratibhāsanāt nocyanta iti kkopayujyata ityata āhaniṣedhyeti । 
pratipādanāya hi te vaktavyāḥ ।
tacca pratiyogyadhikaraṇapratipādanādevārthato bhūtamiti kiṃ tadarthaprayāsenetyarthaḥ ।
tadidamuktaṃ gamyanta iti nāktā ityartha iti ।
nanu yadyupāyapratipādanenaiva pratipāditā iti noktāḥ, tarhi prameyādayo api pramāṇapratipādanenaiva pratipāditā iti kiṃ tatkathanenāpi? atha pratītā api prayojanaviśeṣādabhyarhitatayā pratipādyante, hanatāsadbhedā api upayuktāstathā kiṃ netyata āhaatha veti ।।

nanu bhāvaprapañcavadabhāvaprapañce apyuddiṣṭo veditavya iti pratijñāter'the caturvargānantarbhāvāditi heturbhāgāsiddho viruddhaścetyata āha-niḥśreyaseti । tena niḥśreyasānapayogyabhāvaprapañcadhikaraṇatayā caturvargānantarbhāvo hetuḥ । tadadhikāraṇatayā tathābhūta eva bhāvaprapañco dṛṣṭānto nocyata iti sādhyam । niḥśreyasopayogī tūddiṣṭo veditavyaḥ,

catuvargāntarbhāvāt । upayuktabhāvaprapañcavaditi vārttikārtha ityarthaḥ । ata evoddiṣṭo veditavya iti anupalabdhibādhitaṃ manyamāna uttaragranthamavatārayatiatheti । kāraṇānupalabdhyā sarva evānupalabdhiprabhedā upalakṣitāḥ । apavarga eva mardhābhiṣiktaḥ pradhānatayā rājakalpaḥ । etadapyupalakṣaṇam । artho api śatruputrādyabhāvādiḥ, pravṛttirapyahiṃsādiḥ, pretyabhāvo api pūrvaśarīraparityāgādiḥ,

phalamapyutpannarogapradhvaṃsādyasadbheda iti mantavyam । saṃśayasya jñānarūpatvādasadrūpatā na saṃbhavatīti tamullaḍghyātidiśatievaṃ prayojaneti । tathā hi sandhyāvandanaprāyaścittādāvahitanivṛttireva prayojanam । dṛṣṭānto api kaścidabhāvarūpo yathā suṣuptyavasthānamapavarge dṛṣṭāntayiṣyati । siddhānto api nairātmyādiḥ pareṣām । asmākaṃ ca yathā bhābhāvastamaḥ [vai sū ] ityevamādiḥ । sarveṣāmapavargo duḥkhābhāva iti । avayavatarkanirṇayavādajalpaviṇḍāstu sadbhedā eva । hetvābhāsā dvividhāḥ । yathā, anityaḥ śabdaḥ sattārahitatvāta, cākṣuṣatvādityevamādiḥ । chalaṃ jātayaśca sadbhedā eva । nigrahasthāneṣu vipratipattividhāḥ sadbhedāḥ । apratipattividhā asadbhedāḥ । tadidamuktamevaṃ tatra tatrohanīyamiti । nanu bhāṣye asadbhedakathanavārtāpi nāstītyata āhaatreti । parasparaviruddhayorabhidhānānabhidhānayoḥ paramārthikatvaṃ na saṃbhavati । tat kataradatra pāramārthikamityata āhadvitīye tu kalpe pāramārthikaṃ iti । 
sūtrasya saprapañca tātparyampramāṇata ityādiprapañcaḥ, sacca khalu ṣāḍaśadhā vyūḍhamupadekṣyata iti tātparyam ।
tasya tātparyamiti ।
tāsāṃ khalvāsāmityavatārabhāṣyasya, na tu sūtra pāṭhasya ।
avayavārthaṃ vyācikhyāsunetyanenaiva tātparyasya sphoritatvāt ।।

।। avatāraṇābhāṣyādivyākhyānam ।।

dvandvasvarūpamāha tattātparyābhidhānāyeti śeṣaḥ । dvigvavyayībhāvau prayogamātranirākṛtatvāt nopanyastau । saṃbhāvitaprayogān bahuvrīhikarmadhārayatatpuruṣān nirākarotibahuvrīhīti asaṃbhavādarthāsaṃbhavāt । ṣaṣṭhīsamāsa iti saṃbhāvitatatpuruṣopalakṣaṇaparam । iti hi ityādi hītyarthaḥ । tenārthanirdeśaṃ samupādāya saṃśaye api bahuvacanaṃ draṣṭavyam । tatrāpi sādharmyavaidharmyavipratipattijanyānāṃ saṃśayānāṃ parasparanirapekṣāṇāmeva nyāyapravartakatvamiti tātparyam ।

dṛṣṭānte api viśeṣalakṣaṇakaraṇāvasare dvivacanameva । tasyāpi parasparanirapekṣodāharaṇasaṃpratipattiḥ prayojanam । evaṃ

siddhāntānāmapi svaprayojane parasparānapekṣatvemeva । tacca bahuvacanasamānārthena saṃkhyāvacanena pratipāditam । 
avayavānāṃ tu yadyapyekasmin vākyārthe pratipādayitavye mithaḥ sāpekṣatvam, tathāpi parasparāsaṃpratyayitamarthamabhidadhatāmeveti bahuvacanaprayojanam ।
hetvābhāseṣvapi bahuvacanasya svavyāpāre parasparanirapekṣatvapratipādanameva tātparyam ।
tathā chalajātinigrahasthāneṣvapi ।
yatra tu nirdeśo nāsti tatra lakṣaṇe yathāvacanaṃ vigrahaḥ, sāmānyamātrasyaiva prayojakatvāditi bhāvaḥ ।।

kārakasyārtharūpatvānna tasyābhidheyamastītyata āhakārakārthaḥ pradhānakriyeti ।
arthaśabdaḥ pradhānakriyāvacano na kvacid dṛṣṭa itya āhayaduddeśeneti ।
kārakāṇāmavivakṣetyetāvataiva susthe pradhānakriyāyā avivakṣā kimarthamityata āhakārakagrahaṇeti ।।

nanu kārakāṇāmavivakṣā śeṣalakṣaṇa tadā syād yadi tatra kārakatvaṃ saṃbhavet, tadeva tu nāstītyata āhayadyapīti । atra codayati śaiṣikyāṃ ṣaṣṭhyām । ṣaṣṭhī cānarthikā niṣprayojanā । avyatireke tadanupapatteḥ ṣaṣṭyarthasya saṃbandhasyānupapatteḥ । ekadeśitve bījamaniyamavādīti । tasyāsvatantratvāt pramāṇādayo gamyanta iti kiṃ kena saṃgatamata āhabhāvasyeti । na pramāṇādimātramucyate tattvaśabdena atha ca nārthāntaraṃ tattvamiti parasparavyāhatamityata ekadeśinaṃ kiñciduddīpayatiabhede apītīti । anāropitarūpeṇa svarūpataḥ pratīyantāṃ pramāṇādaya ityetadarthamanatiriktārthamapi tattvagrahaṇaṃ kṛtamityarthaḥ । 
dṛṣṭāntamasiddhaṃ mattvā sopapatti vyācaṣṭedvitvaikatvayoriti ।
vyavahāragativastugatyoḥ samānayogakṣematvaṃ manyamāno hyabhāvamapahnotuṃ na śaknotyeva, abhāvavyavahāragateḥ sarvavādisiddhatvāt ।
yastu vastunirapekṣo api vyavahāro astīti manyate, tanmatamavaśiṣṭa ityāśayavānāhakṣaṇabhaṅgabhaḍgeti ।
nivedayiṣyate vāttikakṛteti śeṣaḥ ।।

yathārthajñānotpatti prati svarūpalakṣaṇā śaktirāropahitattvameva sahakārilakṣaṇadoṣavirahīndriyādiḥ ।।

nanu dṛṣṭāniḥśreyasadūṣaṇe kiṃ tātparyam? na hi tadasmānna siddhyatītyata āhaetaduktaṃ bhavatīti । adṛṣṭameva niḥśreyasamabhiprataṃ śāstraphalatveneti śeṣaḥ । anyathā ātmādiprameyaviśeṣapratipādanaṃ na kuryāt, tattattvajñānamantareṇāpi dṛṣṭaniḥ- śreyasasiddheriti bhāvaḥ । aprāmāṇikaṃ darśanābhāvāditi darśanaphalaikonneyaṃ pramāṇa kathaṃ

tadabhāve apyastīti bhāvaḥ । āgamānumānayoḥ sahakāritā pakṣādyaanākatvena । tatrātmalakṣaṇadharmisiddhāvāgamaḥ,

ayamātmā [bṛha ], apahatapāpmā [chāndogya ], ajaro amaraḥ [bṛha ], sa eṣa neti netyādi [bṛha ] । anumānaṃ cecchādi [sūtra-] samuttham । janmābhāvarūpaliṅgasiddhau tu,

aśarīraṃ vāva santam

[chāndogya ] ityādyāgamaḥ । anumānaṃ tu pravṛttyabhāvaḥ । pravṛttyabhāve api,

yastvātmatireva syādātmatṛptaśca mānavaḥ ।

ātmanyeva ca santuṣṭastasya kāryaṃ na vidyate ।।

[gītā ] ityevamādi । anumānaṃ tu doṣābhāvaḥ । doṣābhāve api,

raso apyasya paraṃ dṛṣṭvā nivartate ।

[gītā ] ityevamādi । anumānaṃ tu mithyājñānābhāvaḥ । atrāpi

bhidyate hṛdayagranthiśchidyante sarvasaṃśayāḥ ।

[muṇḍaka ] ityādi । anumānaṃ tu tattvajñānasadbhāvaḥ । ātmatattvajñāne api

ātmā vā are dṛṣṭavyaḥ ।

[bṛha ] ityevamādi । anumānaṃ tūpāyābhyāsaprakarṣa ityevamādi । upalakṣaṇaṃ tvāgamānumānagrahaṇam । pratyakṣamapi draṣṭavyam, evaṃ śarīrādiṣvapyūhyam, anumānamevātrārthe pramāṇamiti vipratipannaṃ pratipipādayiṣatāmiti śeṣaḥ upaniṣadāpi

tameva viditvātimṛtyumeti ।

[śvetā ] ityādīnāṃ prāmāṇyāt । santānānumānasya ca pṛthagupadeśācca prameyasya pramāṇādibhyaḥ prathamasūtre etadvivaraṇādvacavacchetturagranthamevāvatārayatiyadi ceti । vihitatvādādyena sūtreṇeti । śrutyarthābhyāmiti śeṣaḥ । tadiyatā

prabandhena vārttikakṛtā kiṃ kṛtamityata āhatadaneneti ।।

uttaravārttikaviṣayībhūtabhāṣyaṃ tāvad vyācaṣṭaatha kimiti । nanu dvitīyasūtrārtho nātroditaḥ, tat kathaṃ tatrānūdyata ityata āha niḥśreyaseti । atra ca hetvādyanuvādatrārttikaṃ nāstyevetyanāśaṅkanīyam, ṭīkākṛtā siddhavadutthāpitatvāt । 
kvacillipyabhāvasya lekhakadoṣeṇāpyupapatteḥ ।
anyathā bhāṣyatātparyārthānuvādakatvāt ।
vyācaṣṭa iti tu yad vyākhyātam, tadabhiprāyaṃ tena taccaitaduttarasūtreṇānūdyate ityasyānuvādānantaramavyākhyāne api na doṣaḥ ।
evaṃ cārthaṃ dvitīyasūtra ityādinā pūrvameva vyākhyātatvāt tu nehedaṃ vyākhyātamityarthaḥ ।।

nanu dveṣaḥ kiheya eva na vā pravṛttiheturityata āhaupalakṣaṇamiti । nanu hānapadamātyantikapadasamabhivyāhārādapavarge vartate, tat kathaṃ tattvajñānamityucyata ityata āhahīyate hīti । karaṇavyutpattimāśrityānena tattvajñānaṃ vivakṣitam । bhāvavyutpattyā tvātyantikapadasamabhivyāhārādapavarga ityarthaḥ । tattvajñānapadasya vyutpattisaṃdehamapanayannevāha tasya pramāṇasyeti । 
etenādivākyavirodhaḥ parihṛtaḥ ।
arthapadānīti bhāṣyagatasyārthapadasya tvanyathārtho bhaviṣyatīti yaduktaṃ tadāhapuruṣārthasthānānīti ।
tātparyamityarthaḥ ।
vārttikasyeti śeṣaḥ ।।

prasthānaṃ prakāra itthambhāvaḥ tathā cetthambhūtatvādānvīkṣikyā iti yadyapyabhimatameva, tathāpi nirūpapattika itthambhāvaḥ syādityata āhaprasthānaṃ vyāpāraḥ । tadanena bhāṣyagatasya prasthānapadasya prakṛtyartho abhihitaḥ, pratyayārthastu saṃśayādibhiḥ padārthaiḥ pṛthak prasthāpyate iti vadatā bhāṣyakāreṇaiva darśitaḥ । tadetaduktaṃ bhavati, nyāvyutpādane vyāpāravattayā hi iyamānvīkṣikī vidyāntarād bhidyate । sa ca saṃśayādyaḍgopāṅgavyutpādanenaiva vyutpādito bhavati ।

tato asyāḥ saṃśayādayo api viṣayabhūtāḥ tānantareṇa nirviṣayatayā vidyaiva na syāt । viṣayāntaravattayā vidyāntarameva vā syāditi । atreva śaṅkatena ca vācyamiti । na hyanyā vidyāḥ svaṃ svamarthaṃ pratipādayantyo api kathametadityaśraddhāmalamapanetumīśate vinaināmānvīkṣikīmityāśayavān pariharatietasyā eveti । vārttikāntaraviṣayaṃ bhāṣyaṃ darśayatisa cācamityādibhāṣyamiti । nirdalaṃ deśyaṃ dīpayati jñānamiti । upalabdho anirṇotaśceti vyāghāto anupapanna eva upalabdhernirṇayaparyāyatvasyānantarameva nirākṛtatvāt । nāpi pramāṇapravṛttiviṣaya upalabdho bhavannirṇota eva bhavedityata ākṣepturabhiprāyantaraṃ darśayatipañcarūpa iti । yathā pratyakṣamāgamo vā ajñāte apyavatarati, tathā asandigadhe api । anumānaṃ tu yathā nājñāte tathā asaṃdigdhe api tasmādasyānyaiva rītirityarthaḥ । samānaviṣayatvam ekaviṣayatvam । samāmānādhikāraṇyaṃ na samarthayasa iti, na tādātmyamiti bhāvaḥ । parasparasamānenādhikaraṇena saṃbandhamātra sāmānādhikaraṇyam । na tu tādātmyamityabhipretya parihāraṃ vivṛṇotisāmānya viśeṣayoriti । 
saṃdigdhe pravartave ityasya yogyatāparatāṃ darśayati-asaṃdigdha iti ।
saṃśayānarhaśca prakāradvayena, sarvathā ajñāto viśeṣato vā nirṇātaḥ, tadviparītastu saṃdigdhaḥ saṃśayārhaḥ ।
tatra nyāyaḥ pravartata iti tātparyam ।
ata eva vyatirekapradhānāmupalakṣaṇatayaikāṃ vidhāmudāharatinahīti ।।

nanu kiṃ punaḥ prayojanamiti praśne yena prayuktaḥ pravartata ityuttaraṃ vaiyātyādityata āhasphuṭataramevaitaditi । nanu vayaṃ

nviti svābhimatapradarśanamekadeśimate aparitoṣaṃ sūcayitum, na cāparitoṣabījamupalabhāmaha ityatastadvījaṃ praśnapūrvakameva tāvad darśayatitatreti । sarveṣāmeva kāmyatvāt dharmādīnāmiti । tathā ca dharmādiviṣayastātsādhanaviṣayo vā kāmastatrāpi pravartaka ityarthaḥ । na ca tadviṣayatvenāpi dharmādīnāmupādānam, srakcandanādīnāmapyupādānaprasaṅgāditi । sarakaḥ pānam । nanu tathāpi naiteṣāṃ prayojanatvakṣatirityata āhadharmamokṣayoriti । upalakṣaṇa caitat । kākārthayorapi viraktān pratyaprayojakatvamiti draṣṭavyam । tenaitaduktaṃ bhavati, na hi dharmādiṣu dharmatvādikameva pravṛttiṃ prati prayojakam । kiṃ nāma? iṣyamāṇatvam । anyathā aviśeṣeṇa sarvasya sarvatra pravṛttiprasaṅgāditi । nanu yathāśrute ko doṣo yena viṣayeṇa viṣayiṇaṃ pratyayamupalakṣayatīti vyākhyetyata āhaasatyoriti । satyorveti saptamī । uttaravārttikaṃ grahītumetat । yathāśrutaṃ dūṣayatitathāpīti । iha phalajñānamanyatra pravartavat tatsādhana eva pravartayatīti ato nātiprasaṅga ityevaṃ yadyapi śaṅkitumucitam, tathāpi

tatsadhanatvenājñāne pravṛttireva nāsti ityatastajjñānamantarbhāvya āśaṅkatetatsādhanatvajñānāditi । sāmānādhikaraṇyena ekaviṣayatayā, saṃpratipatteravirodhataḥ kāryakāraṇabhāvasiddherityarthaḥ । evaṃ tarhi

sukhaduḥkhāptihānibhyāmiti vārttikamasaṅgatameva kimityata āhaetaduktaṃ bhavatīti । vivakṣitu prasthalīkarotiteneti ।

pravṛttiviṣayatayeṣyamāṇatvamupādeyatā, svarūpeṇeṣyamāṇatvamuddeśyatā, ubhayorapi jñānaṃ prayojayatīti ubhayamapi prayojanam । 
iyāṃstu viśeṣo yadupādeyajñānaṃ sākṣāt pravartaṃyati ।
etadeva ca tasya sākṣātpravartakatvaṃ yat sākṣāt prayatnajananasamarthāmicchāṃ prasūte ।
saivādyā pravṛttirityucyate ।
uddeśyajñānaṃ tu tadviṣayāmicchāṃ janayat tathābhūtatatsādhanajñānajananadvāreṇa ityarthaḥ ।।

nyāyaparīkṣāśabdayorekārthatvamapaśyata ākṣepa ityāhanyāyeti । nanu parīkṣāśabdasya vicāraṇārthatve prayojanāpekṣitvaṃ kadācid yujyate, sa cet nyāyārthastasya ca vyutpattibalena pramāṇamātramarthaḥ, tasya ca na prayojanāpakṣeti sarvaṃ samākulamityākṣepāvatāraṭīkārthāḥ । nanvetāvatāpi codyaṃ tadavasthamevetyata samādhānaṃ vibhajatepratyakṣādīti । nanu avayavairarthasya parīkṣaṇamadhigatiryadi nyāyaḥ, tarhi kiṃ tasya phalamityata āhaarthasya

liṅgasyeti । atha yadi parīkṣāparanāmā nyāyo nānumeyaviṣayaḥ, kutastadadhigamo bhaviṣyatītyata āhaparīkṣitaṃ tviti । atha yathā pramāṇamūlairavayavairliḍgāṃ pratipādyate tathānumeyameva kiṃ netyata āhana tviti । nanu saṃdigdhatvāviśeṣe api kuta etadityata āhatasyeti । parīkṣānāspadatvālliṅgapratipādanamantareṇa tadapekṣiṇa pratyāhatya pratipādayitumaśakyatvādityarthaḥ । na tarhi pramāṇairiti । tathā cārthasya liṅgasya parīkṣādhigatirna pramāṇphalaṃ syāt । atha pramāṇaireva, niṣphalāstarhi avayavā ityāśayaḥ । na sākṣādityādinā liṅgādhigatāvavayavānāṃ svātantryaṃ nirākurvatā adhigaterapramāṇaphalatvamapāstam, avāntaravyāparatvaṃ cāvedayatā avayavānāmānarthakyamapāstamiti । pramāṇatvāviśeṣai'pi tasyaiva vipratipannapuruṣapratipādakatvaṃ nānyasyetyatrāpi hetuṃ paraḥ prakṣyatītyatastathaivāhasamasteti । tadayaṃ vārtikārthaḥ so ayamitthaṃbhūtasamastapramāṇopakaraṇātmā yatastasmāda vipratipannapuruṣapratipādakaḥ tataśrva parama iti

vyavahriyata ityarthaḥ ।

nanu nāviruddhatvamevāśritatvamāśritasyāpi aviruddhatvād viruddhasyāpyāśritatvāt, ata eva nāvinābhāvo apyanayoḥ, tatkathamāhaāśritatvamityavirodhīti? na caiva tatprakṛtamityata āhapajcāvayave iti ।

nyāyamūlaphalayorekaviṣayatvaṃ vastutaḥ, taccāvirodhe sati nirvahati nānyatheti ।
tadetadbhāṣyakāreṇārthataḥ kathintaṃ vārttikakāreṇākṣaraireva vivṛtamityarthaḥ ।
yadyapi agniśabdastejoviśeṣavacanaḥ sūryālokādāvagnivyavahārādarśanāt, tathāpi tejāmātre api kvacit prayujyaje ।
tadabhiprāyeṇa paramāṇunā bhāgāsiddhatāpi mā bhūdityāśayavānāha"agniravayavīti ।।

nanu viruddhārthaṃpariccheda eva pramāṇavirodhaḥ, sa cātra pratyakṣeṇa sphuṭatara eveti kimartha praśnaḥ kaḥ punarityata āhaidamatreti । tata eva rūpatrayāsaṃpattereva । tadanumānamābhāsamiti vyavahartavyamiti śeṣaḥ । na ca rūpatrayasaṃpannamevedam, sādhyasiddhiprasaṅgāditi । atra śaṅgateatheti । nanu yadi rūpatrayasaṃpattireva avinābhāvaḥ tadā kathaṃ bādhayā saha saṃbhavaḥ? ihaiva saṃbhavādityata āhabādhāyāmiti । pakṣadharmatvaṃ svīkṛtyānaikāntikatvavyupādanam । ato na ca sapakṣetyādiśaḍkā na niravakāśā bhavati । yatredaṃ tatredamityākāreṇa pakṣasyāpi sādhanavataḥ sādharmyavattāpratītiḥ sarvopasaṃhāraḥ । ayaṃ ca yatra nedaṃ sādhyamasti tatrāpyetat sādhanamabhimatamastītyetāvanmātreṇaiva bhajyate । eṣa ca vyabhicāraprakāraḥ pakṣe api na nivārayituṃ śakya ityarthaḥ । na bādhasya svātantryeṇa dūṣaṇatvaṃ vyabhicārāt pakṣadharmatāvirahiṇi tadabhāvāt । yatra ca bādhasaṃbhavastatra tayorevānyatrāvagatasvātantryayorvidyamānatvādanumānamābhāsatāṃ gatam, vyabhicārādyutthāpanena tu viroghaḥ caritārtha iti

pūrvapakṣārthaṃḥ ।।

anumānāviṣaye prayoga iti yathāśrute vārttike parābhimatamapakṣadharmatvameva sphuṭamapakṣasyaivānumānāviṣayatvāt, ato anyathā vyācikhyāsurbhūmimāracayativakṣyate hīti । atiprasaṅgādativyāpterityanumānādhikāre vakṣyate hīti yojanā । kimato yadyevamityata āhasa ceti । ārdrendhanamekopādhirekavyabhicārāt,

adhyayanamubhayopādhirūbhayavyabhicārāt ।
so ayamityādinā nāstītyantena pratyakṣasyākāro darśitaḥ ।
yadyabhaviṣyaditi tarkasya ।
nāstyevati phalabhūtasya niśrvayasya ।।

nanu kṛtakasya tejaso baddhau viparivartānatve yo yaḥ kṛtakaḥ sarvo anuṣṇa iti sarvopasaṃhāro na saṃbhavatyeva । aparisphurati ca tasmin na tarām । na hi yadyatra na sphurati tadapi tasya viṣaya ityata āhasāmānyena yo yaḥ kṛtaka iti । anenākāreṇa so api buddhau viparivartata eva, na tu viśeṣākāreṇa vyāptigrahaṇaviṣayatāmagniragādityata āhana tu nirvimajya viśeṣato jñātvā tejo avayavini eva saṃbandho avadhārita ityarthaḥ । atha sāmānyākāreṇāpi tejo avayavinaḥ kimityavakāśo deyo yāvatā pṛthivyādāveva vyāptiravadhāryatāmityata āhana hīti । na hi samānyākāreṇa vyāptaugṛhyamāṇāyāṃ pratyakṣabādhāt prāgeva tejo avayaviparityāge kācidupapattirasti, anyatrādarśanāt । tathā ca na kevalaṃ sa eva na dṛṣṭaḥ, pṛthivyādayo api kecinna dṛṣṭā eveti te api parityājyāḥ । evaṃ ca gṛhītvā gṛhītvā vyāptirgrahītavyā । adṛṣṭeṣu vyabhicārāśaṅkayā na vetyubhayathāpi sarvānumānocchedaprasaṅga ityarthaḥ । svayameva paraḥ pakṣaṃ gṛhṇātvityabhisandhinā sukumāraprakāramāhana tāvaditi । na hi vyāptyanapavāde vyabhicārāvakāśaḥ samastīti hṛdayam । tarhi tadapavāde satyeva hetoranaikāntikatvamastvityāśayavānāśaṅkatepratyakṣeṇeti । iha vyāpterapavādaḥ pakṣatāmaparibhūya, tatparibhave vā? tatrādyaṃ tāvad dūṣayatineti । pravṛttānumānāpratirodhe vyāpterapavāda iti kutaḥ? tatpratirodhaṃ tu viparītapratyakṣaṃ na cet karoti, ko aparaḥ kariṣyatītyāśayaḥ । nanu yadi pakṣe api vyabhicāraḥ saṃbhavati, sa nodbhāvya iti kasyāyaṃ daṇḍa ityata āhaanyatheti । na na pakṣadharmatāmaparibhūya pratyakṣeṇa vyabhicāraḥ śakyagrahaḥ, na hyasti saṃbhavaḥ saṃdigdhasādhyadharmā dharmo tadviraheṇa nirṇotaśceti śūnyahṛdayaṃ prati tu pratibandirityarthaḥ । pratyakṣeṇa pakṣadharmatāparibhavād vyabhicāro bhaviṣyatītyāśaṅgatepratyakṣeṇeti । yathā hi sādhyaviparītapravṛttireva sādhyanivṛttiḥ, tathā viparītapramāṇapravṛttireva sādhananivṛttiḥ । anyathā viparītapramāṇapravṛttāvapi yadi sādhakaṃ na nivartate tadā tadāyattaṃ sādhyamapi na nivarteta, tadanivṛttau tu na pakṣatvakṣatiriti na vyabhicārāvakāśa

ityarthaḥ ।।

siddhamarthaṃ vārttike samarpayatitadidamuktamiti । nanu yadi nāmānumānanivṛtteḥ pūrvamapakṣadharmatvaṃ vyabhicāro boddhārayituṃ na śakyastathāpi taduttarakālaṃ tāvacchākyata eva, tatastāveva stām, kṛtamapahṛtaviṣayatvenetyata āhaevaṃ ceti । yāvaddhi pratyakṣavirodhenānumānaṃ na dūṣyate, tāvad vyabhicārādyavakāśo nāstyeva । tataḥ sāvakāśāvetau

pratyakṣavirodhamupajīvataḥ ।
tena ced dūṣitamanumānam, kimābhyām? na hi mṛto api māryata iti siddhāntasaṃkṣepaḥ ।।

nanvaśrāvaṇaḥ śabda ityevaṃ bruvāṇaḥ kathaṃ śabdāsattvamabhipreyāt, yāvatendriyāntaragrāhyameva kimiti nāmipraiti? atha tatra virodho asti, tat kiṃ svarūpāpalāpe sa nāsti? tasmādabhiprāyaḥ parasya niyantuṃ na śakyata ityata āhana hīti । indriyāntaravyāpāravyabhicārāt tadagrāhyatvaviniścayapakṣe svarūpāpalāpa evābhipretaḥ । tatraivedamudāharaṇamityarthaḥ । balitapūrvapakṣādalanādalagnakaṃ vārttikaṃ niveśayituṃ pīṭhamāracayatisaviśeṣaṇe hīti । viśiṣṭavidhānapi ityupalakṣaṇaṃ viśiṣṭaniṣedho api draṣṭavaya iti । agatiḥ pramāṇāntarādalābhaḥ । lauhityaviśiṣṭamuṣṇīṣaṃ

vidhīyate । jīrṇatāmalavattāviśiṣṭaṃ vāsaḥ pratiṣidhyate । na samasitaśrāvaṇapadaśravaṇaṃ śrutiḥ । viśeṣaṇāviśeṣyabhāvāvasthitapadasamūho vākyam, tayoḥ sāmarthyāt । etaduktaṃ bhavati, samāse na uttarapadārthaniṣedhārthaḥ,

tatraivāsya sāmarthyaṃ vācakatvaṃ yataḥ ।
asamāsapakṣe api samānādhikāraṇayorviśeṣaṇaviśeṣyayormadhye viśeṣaṇenaiva na saṃbadhyate, tatraivāsya sāmarthyamanvayayogyatā yataḥ ।
tadihobhayathāpi saḍketabalādanvayayogyatābalād vā na naḥ śabdapadena saṃbandha iti ।।

syādetat । śrūyamāṇasya naḥ śrāvaṇapadenaivāstu saṃbandhaḥ, śabdaniṣedhastvarthādāpadyata ityata āhanāpīti ।

śrūyamāṇo hyartho yena vinā nopapadyate sa tenākṣipyamāṇor'thād āpadyata ityucyate । na copapādako virodhī nāma । sa hyanupapādaka evetyarthaḥ । virodha meva dyotayatiśrāvaṇatveti । nanu kalpitenāpyadhikaraṇena niṣedhanirūpaṇamupapadyate, tasya

tucchatvāt । tathā ca nāsattvādhikaraṇatvayorvirodha ityata āhana ceti । evaṃ vyavasthite vārttikārtha

dyotayatina ca śrāvaṇatvamiti ।
śabdaśrotrayoḥ saṃbandha śabdagrahaṇopāyabhūtaḥ ।।

nanu yadi saṃbandhaḥ, kathaṃ vārttikakāro vṛttirityāhetyata āhavṛttiriti । nanu na sākṣād vede naraśiraḥ

kapālāśaucaṃ śrūyate । pratyuta,

rudro ha vā mahāvrataṃ cacāra । sa eva naraśīrṣamaṃpasaṃdadhāra iti viparitaiva śrutiḥ । ataḥ kathamāgamavirodha ityata āhamanvādimiriti । yadyapyasminnarthe na sākṣāt śrutiḥ pratīyate, tathāpi tanmūlā smṛtireva sphuṭatarā pramāṇam । rudro havetyādi tvarthavādamātraṃ naramedhādau prāśastyapratipādanārtham, nāsya śucitāyāṃ pramāṇaṃ bhavatītyarthaḥ ।

nanūpadarśitamāgamaṃ dṛṣṭvāpi kutaḥ pṛcchatītyata āhanāsmākamiti । atra vastuti śabdetarapramāṇagocare āgamāntarāṇāmapramāṇyādityarthaḥ । kutaḥ punarasya nirghṛṇasya kapālaśaucābhimāna ityata āhaavigītā hīti । na hyāgamādeva dharmādiviniścayo api tvavigītād vyavahārādapi । 
sa cāsmākamapyasti ।
na ca vācyaṃ sārvatriko vyavahāraḥ pramāṇam ।
yathā kanyāpariṇayanavidhau purandhrīṇāmācāraḥ ।
prādeśikastvayamityāśaḍkyodāharaṇaṃ kṛtamdākṣiṇātyānāmiveti ।।

upahāse bījamāhaśrutismutīti । āhnenaivukādikriyā āmnāyamūlā avigītavedārthānuṣṭhātṛvyavahāratvādagnihotrādivaditi prayogaḥ । atha śreyohetutaivāsyāḥ kuto nāvasīyata ityata āhana khalviti । yadyapi śakyata evaitadāpātataḥ, tathāpi nirmūlatvaśaḍkālakaḍkitatvenānuṣṭhānaparyantatāṃ na yāyāt । ato mūlānumānameva sādhīya ityarthaḥ । na vedānumāne mūlaṃ liṅgamityarthaḥ । kimuktaṃ bhavati śucītyanena punaruktatāṃ pariharannāhaapi ceti । atha trayīvidveṣāditi । na ca vācyam, yāvati vivādastāvānevārthaḥ pakṣaḥ । gomayādestu śucitvamubhayavādisiddhamatastāvadeva dṛṣṭāntayiṣyata iti । tasyāpi śucitvaṃ nāgamaprāmāṇyamanabhyupagamya śakyamabhyupagantumiti codayatiatheti । vyutthitābhisandheḥ praśna ityarthaḥ । abhisandhimāhana khalviti । nanvekasminnanumānadvayasamāveśo virodhaścarastyeva tat kathamabhāvādityata āhaayamabhisandhiriti । 
na hi pūrvapravṛttena yadeva tadeva bādhyate, aniyamaprasaṅgāt, ata uktamtabdalabhāvīti ।
svasiddhyarthaṃ svāśrayasiddhyarthaṃ svasyāpakasiddhyarthaṃ ca tadapekṣamityarthaḥ ।
svavyāpakasādhakena bādhitamudāharatievamiti ।
svasādhakena bādhitaṃ tu yathaikasantatipatitāni jñānāni ekapratipattṛvirahe api pratisandhānayogyāni kāryakāraṇabhāvādityapi draṣṭavyam ।।

na hyatra kāryakāraṇabhāva ekapratipatrabhāve siddhyati । kva tarhi asamāveśo yadabhisandhāyāhasamāveśābhāvādityata āhatasmāditi । samastarūpopapattiḥ sāmarthyam । samāveśapakṣe avaśyamantata ekatarasyānyatararūpahānyā bhavitavyam । anyathā tadekaṃ vastūbhayātmakamanubhayātmakaṃ vā syāt । tasmād

vastutastulyabalayorviruddhayoḥ samāveśo nāsti ।
samāviṣṭayośca na vāstavī tulyabalatetyarthaḥ ।।

tat kimidānīṃ satpratipakṣatā nāstyevetyata āhana hīti । evametad vastutaḥ satpratipakṣatā nāstyeva, kiṃ tvagṛhyamāṇaviśeṣavasthāyāṃ pramānutpādakatvaṃ parasparapratikṣepeṇa । ataḥ sa eva doṣatvenopanibaddho muninetyarthaḥ । etadeva vārttikamukhena darśayatikasmāt punariti । anumānayoruktarūpayoranvayavyatirekasaṃpannayorapi samāveśadarśanāt yathāśrutavārttikamasaṃgatamityata āhaiheti । abādhitaviṣayeṇa saha pratyakṣādīnāmapi samāveśo nāsti । tatastebhyo na

kaścidanumānasya viśeṣa uktaḥ syāt ।
atastadrūpaparihāreṇopalakṣaṇam ।।

nanu yathā agṛhyamāṇaviśeṣāvasthāyāmanumānayoḥ satpratipakṣatvaṃ tathā pratyakṣānumānayorapyastu tataḥ kva bādhyabādhakabhāvaḥ? atha viśeṣeṇa gṛhīte pratyakṣamanumānasya bādhakamiṣyate, anumānamapyevamiṣyatām । tathā ca parasparanirapekṣayoranumānayorapi bādhyabādhakabhāvo astvityāśayavān codyābhiprāyamāhapratyakṣamapīti । parihārābhiprayamāhatulyabalau hīti । pratyakṣaṃ hi nānumānasyānyathāsiddhyananyathāsiddhī pratīkṣate । kiṃ tu svayamananyathāsiddhaṃ sadanumānamāskandatyeva, yathoṣṇatvagrāhiṇānanyathāsiddhena pratyakṣeṇānuṣṇatvānumānamanaupādhikatayā bādhakajñānāt pūrvamananyathāsiddhamapyāskanditam । tadetadanayorhenādhikabalatvam । anumānaṃ tu svayamananyathāsiddhamapi satpratipakṣānumānasyānyathāsiddhiṃ pratīkṣate । na hyananyathāsiddhaṃ tattvena bādhituṃ śakyate aviśeṣāt । tadetadanayostulyabalatvam । na cānanyathāsiddhenāpyanyathāsiddhaṃ bādhyatāmiti yuktam, tasyānyathāsiddhatvenaiva dūṣitatvāt । na ca yatra pratyakṣamanyathāsiddhaṃ tatrānumānenāvaśyamanyathāsiddhena bhavitavyam, ubhayorananyāsiddhau vastu

dustaraṃ vyasanamāsādayet, tatastadapi tenaiva paribhūtam, kiṃ tatra pratyakṣabādhayeti vācyam । tadanyathāsiddheḥ pratyakṣabādhotthāpyatvāditi viśeṣaḥ । tasmād yāvat pratyakṣasyānanyathāsiddhatvaṃ nāvadhāryate, tāvatkālameva tatra

nirṇayānudayaḥ satpratipakṣarūpatāṃ pratirūpayati । taduttarakālaṃ tu kiṃ varākamanumānamityarthaḥ । 
tadidamuktam pratyakṣamananyathāsiddhamiti ।
upadarśitaprakārādanyena prakāreṇa vyavasthāpayitumaśakyam ityarthaḥ ।
anyaprakāravyavasthāpanaṃ ca viṣayasekocamātreṇa na bādhakaṃ vinā bhrāntatvenāpi ।
tathā satyatiprasaṃgāditi ।।

athopamānetyādi codyaṃ saṃbhāvayati gosadṛśa iti । nanu nopamānaviruddhamiti vipratipattireva saṃpratipattirnāgarikalokasaṃpradāyenetyata āhana bhavatītyanuṣajyate । 
yodyavārttikasthamiti śeṣaḥ ।
anyathāsiddhapratyakṣāgamasamutthāpitamupamānamanumānena yadi vādhyate satpratipakṣyate vā, tadā tathābhūtau pratyakṣāgamāvevābādhitau satpratipakṣitau vā syātām ।
tathā ca sati sarvaṃ samākulamāpadyeta ।
tasamād yathā tābhyāmanumānamapanudyate tathā tadutthāpitaphalaśarīreṇopamānenāpīti ṭīko pabṛṃhitasya vārttikasyārthaḥ ।।

prayojanasvarūpeti bhrāntasyākṣepa iti vivaraṇaphalam prayojanavyākhyānāṅgamiti । vādajalpau saprayojanāvityādibhāṣye yadyapi prayojanamaṅgatayā śrūyate tathāpyaḍgi pratyetavyam । tenāyamartho bhāṣyasya, prayojanaṃ tāvad vādajalpau vyāpnoti, vitaṇḍāṃ tu vyāpnoti na veti cintyata iti vivaraṇārthaḥ ।

nanu vādajalpayoḥ prayojanavattvasiddhau vitaṇḍāyāstaccintyetāpi, tayoreva tu prayojanavattvaṃ kena bhāṣyeṇa pratipāditamityata āhatatra śabdārthamiti ।
vakṣyati hi pṛthagupadiṣṭa upalākṣaṇārtham, upalakṣitena vyavahārastattvajñānārthaṃ bhaviṣyatīti ।
sa ca vyavahāro hetvābhāsebhyo hetovivecanalakṣaṇo avāntaraprayojanamapi asādhāraṇatayeha tatraśabdena bhāṣyakārasya vivakṣitamatastadeva vārttikakṛtā vyākhyātamityarthaḥ ।
nanu tathāpi tatra nyāye vivecayitavye iti yuktaṃ, na hi nyāyābhāsa eva viveka pradhānamityata āhanyāyāmāsa iti tu sannidhānāditi ।।

tadanena vicāraviṣayo vivicya darśitaḥ ।
parīkṣapūrvarūpaṃ saṃśayaṃ darśayituntatkāraṇatayā vyākhyātṛvipratipattimāhapratipakṣeti ।।

parīkṣāyā prayojanamāhatatra yadīti । pūrvapakṣaḥḥtatra keciditi । siddhāntaḥparapakṣasādhaneti । yadyapi parapakṣadūṣaṇenāpi prayojanena vitaṇḍāyāḥ saprayojanatva siddhacati,

yamarthamadhikṛtya pravartate tatprayojanam ।

iti vacanāt, yadi ca parapakṣadūṣaṇamapi nādhikuryāt tadā vaitaṇḍika eva na syāt । tathāpyetadeva svayaṃ kiñcidapyanabhyupagacchato na syādityataḥ pāriśeṣyādapi svapakṣasiddhim abhisaṃdadhānasyaiva pravṛttiryuktetyāśayaḥ । nanu

nāstyevāsau vādī yaḥ kiñcidapi nābhyupagacchet, antato narthasyaivābhyupagamāt । tadanabhayupagame tu kiñcidapi

nābhyupagacchāmītyetadapi na brūyāt । tasmāt kimanenāsadudbhāvanenetyata āhanāstiko hīti । nāstiko mādhyamikādiḥ । anena hi parapakṣo nāmyupagamyate na punaḥ parapakṣapratiṣedho abhyupagamyata ityarthaḥ । tadidamuktaṃ parapakṣapratiṣadhamātraprayuktaḥ pravartata iti । tathā hi nedaṃ jagadasti, bādhyamānatvāt । nāpi nāsti, pratīyamānatvāt । nāpi sadasadrūpam, virodhāt । nāpyanubhayarūpam, virodhādevāpratīteśceti । nanu na hi yadeva pratyeti, tadevābhyupagacchati । tathā sati prativādivacanārthaḥ pratītaścedabhyupagataḥ syādita matānujñā nigrahasthānam । apratītaścedajñānaṃ nigrahasthānam ityāyātamityata āhapratipattirabhyupagamaḥ । iha vivakṣita iti śeṣaḥ । 
tathāpyabhyupagamaviṣayatvādeva na pakṣastasya jñāpyatvādityata āhayadyapīti ।
tannāntarīyakatvāditi abhyupagamanāntarīyakatvāt ।
jñāpyatāyāḥ pakṣaśabdena siddhānto atra vivakṣita ityarthaḥ ।
asiddhaviruddhatvādidoṣo vādyuktasādhanaviṣaya iti śeṣaḥ ।।

adṛṣṭāntasyāpi sādhanavikalādeḥ pratyakṣaviṣayatvādityativyāptiḥ । āgamādiviṣayasyāpi vyāptigrahaṇagocarasya dṛṣṭāntatvādityavyāptiḥ । nanu tathāpyativyāptirevetyata āhaatra ceti । saṃmugdhaṃ vārtikaṃ vivecayatiyatteṣu teṣviti । atha lakṣaṇasūtravyāghāta eva kasmānna bhavati, yāvatā tadapi pratyakṣāpratyakṣasādhāraṇamityata

āhana tūdāharaṇeti ।
sādhāraṇaṃ viśeṣaviṣayatayāpi śakyaṃ vyākhyātumityarthaḥ ।।

tat kimidānī bhāṣyamalagnamevetyata āhatasmāditi । nanvanumānāt ko aparo nyāyo yenānumānāśrayatāmuktvāpi nyāyāśrayatāṃ dṛṣṭāntasya pṛthagāha bhāṣyakāraḥ, vārtikakāro api tathaivānumanyata ityata

āhanyāyasya pañcāvayavātmakasyeti । tathāpyāśrayatvaṃ saṃyogasamavāyābhyāṃ dṛṣṭāntasya na ghaṭate,

vākyasyākāśāśrayatvādityatta uktaṃmūlamiti । tathāpyanumānāśrayatvaṃ dṛṣṭāntasyāsaṃgataṃ liṅgasya pakṣāśrayatvāt

tajjñānasya cāmāśrayatvāt । ata uktamanumānaṃ nimittatvamāheti । pūrvapratyakṣadṛṣṭamiti yathāśrutaṃ bahvākulayatītyata āhadṛṣṭānteti । evaṃ ca satyanumānanimittatvāt pakṣasyāpi pṛthagabhidhānaṃ syāditi na codyam । siddhāntābhidhānenaiva gatārthatvāditi । nanu śabde dṛṣṭāntāpekṣā nāstyeva,

agniṣṭomena yajeta svargakāmaḥ

ityādau tamantareṇaiva vākyārthapratīterityata āhasaṃbandhagrahaṇaviṣaya iti ।
saṃbandhagrahaṇaviṣayatāmātreṇa dṛṣṭāntatvaṃ vivakṣitvedamuktam, na punarvyāptilakṣaṇasaṃbandhaviśeṣagrahaṇaviṣayatayetyabhiprāyaḥ ।
yattu tatpramāṇye tadviṣayagocarānumānābhiprāyeṇa dṛṣṭāntāpekṣā āgamasyāpyastīti kaiścid vyākhyātaṃ tat pūrvaṃ jñātaṃ cārthaṃ parasmā ācaṣṭa iti vadatā vārtikakṛtaiva apāstam ।
atastadupekṣitavāniti ।।

atrārthāmyupagamayorguṇapradhānabhāvasya vivakṣātantratvādarthābhyupagamo abhyupagamyamāno vārthaḥ siddhāntaḥ । tena sūtrabhāṣyavārttikaṭīkāsu mitho na virodhaḥ । idamitthaṃbhūtaśabdayorviśeṣaṇaviśeṣyamāvabhramaṃ nivārayatiidamitīti । na tu

puruṣaviśeṣe vyavasthāpayatīti । vyavasthāśabdo na puruṣaviśeṣe abhyupagamaniyamamāhakiṃ tarhyanabhyupagamasamuccayaṃ nirākurvan svarūpaniyamamityarthaḥ । nanu vādādipravṛttyarthaṃ pratitantrasiddhānta evopayujyate, tat kimaparairityata āhatatheti । nanu yata eva sarvatantrasiddhānta na vipratipattiviṣayaḥ, ata eva na vādādipravṛttiheturityata āhatathā

hīti । yadyapi svarūpeṇa sarvatantrasiddhānto na vādādipravṛttyaṅgam, tathāpi pratitantrādisiddhāntotthāpanadvārā nyāyāśrayatayā copayujyeta ityarthaḥ । etenaiva pratitantrasiddhāntaprayojanaṃ chalataḥ prakaṭīkṛtam । kimāśrayaśrva nyāyaḥ syāt? asati sarvatantrasiddhānta iti śeṣaḥ । adhikaraṇasiddhāntaprayojanamāhatatheti । sādhyasāmānyavyāptaṃ sādhānasāmānyamiti sādhanaviśeṣāt sādhyaviśeṣaḥ kathaṃ gamyeteti yojanā । 
ayamarthaḥ ।
adhikaraṇasiddhāntena hi phalena viṣayeṇa vā pakṣadharmatā phalavatī viṣayavatī vā syāt ।
tadabhāve tu sā niṣphalā nirviṣayā vā, tathā ca vyāptirapi sāmānyaviṣayā satī kevalā sāmānyamātramupanīya pakṣe kathaṃ vyavasthāpayet? avyavasthāpya ca kathaṃ kṛtārthā syāt? tathā cānumānamātram ucchidyeta ।
evaṃ ca kva nyāyaḥ? kva vā vādāyata iti? tasmādadhikaraṇasiddhānto api pakṣadharmatāphalaviṣayatayā avaśyaṃ vyutpādanīyo yena vyāptirapi tatsahāyā satī phalavatī syāditi ।।

mukhyamartha gṛhītvā śaṅkatenanviti । bhaktyā ca vṛttyā pariharatiavayavā iveti । bhaktimāhayathā hīti, kriyodāharaṇaṃsomeneti, somapadasya karmanāmadheyatvāt । dhātvarthamātravivakṣayā ca karakapadāt pṛthagamidhānam,

vastutastu somasyāpi kārakatvameva । godohaneneti kārakodāharaṇam, apaḥ praṇayanasya vākyāntaraprāptatvāt । prātipadikārthodāharaṇamyasyeti vrātyaśabdasyārthavato adhātvapratyayarūpatvāt । 
tathāpi na samūho vyutpādita ityata āhatadaneneti ।
nanu viśeṣapratyayahetavo avākyabhūtā api santīti anenābhiprāyeṇa pṛcchatika iti ।
pratyayasya prādhānyaṃ nirākurvanneva pratyayapadopādānaprayojanamāhana ca taditi ।
viśeṣaṇāsiddhiṃ parihārannāhapratītiśceti ।।

athānubhava eva kasmānna bhavati? na hyantyapadaṃ nānubhūyata eva । tathā sati smaryetāpi kathamityata āhana hīti । tathāpyevaṃbhūtasyāpi tadasya smṛtiranubhūtimantareṇa na syādityata āhasaṃbhavanti tviti । astu tarhi tadanubhava evārthapratītyaṅgamityata āhana caita iti । tadanenānubhava evārthapratyāyanāṅgamiti nirastam । anubhavasmṛtisamuccayaṃ nirākarotina ca pūrveti । smṛtyunabhavayostu syāt sahabhāva ityanuṣañjanīyam । etacca upāntyāntyavarṇānubhavāntarāle smṛtyabhyupagamena draṣṭavyam । 
yadi tu varṇānāṃ nirantarotpādavatāṃ nirantarā evānubhavāstadā vinaśyadavinaśyadavasthayoḥ upāntyāntyānubhavayoreva sahabhāvaḥ śaṅganīyaḥ, nirākaraṇīyaścoktayuktyā ।
ato na pṛthagāśaḍkitaḥ ṭīkākṛtā ।
kāraṇasamuccayavaśād viṣayāsamuccayavataḥ pratyayasya svarūpasamuccayaṃ parasvīkṛtaṃ śaṅkatena ca pūrveti ।
nirākarotisaṃbandheti ।।

yadyapi sahakārilābhādaparaḥ saṃskārasyodbodho nāma nāsti, tathāpi na yaḥ kaścit pratyayaḥ tasya sahakārī, sarvadā sarvasaṃskārodvodhe sarvasmṛtiprasaṅgāt । nāpi saḍketaviśeṣasmaraṇe padaikadeśavarṇānubhavastatsaṃskārasya sahakārī, tathā satyatiprasaṅgāt । tasmāt padatvena pratisandhānameva samayasmṛtihetusaṃskārasya

sahakārītyupagantavyam । tathā caikapraghaṭṭakenāpi vicitrajñānena viṣayīkṛto varṇāḥ khaṇḍaśaḥ padabhāvena pratisandheyāḥ,

arthasaṃbaddhatvena smartavyā iti kuto anubhavāvakārśaḥ ityarthaḥ । prakriyā ta, antyavarṇānubhavasyotpādaḥ,

tatsaṃskārapadatvapratisandhānayorūtpadyamānatetyekaḥ kālaḥ ।
atha tayorūtpādaḥ, sa eva padapratisandhānotpādātmā samayasaṃskārodbodhaḥ saṃbandhasmaraṇasyotpadyamānatā saṃskārodbodhād vicitrapratyayasya vinaśyattetyekaḥ kālaḥ ।
atha saṃbandhasmaraṇotpādaḥ vicitrapratyayasya vināśaḥ padatvānusaṃdhānasya vinaśyattetyekaḥ kālaḥ ।
na caitadadṛṣṭaṃ kalpanamityāhaata eveti ।।

nanvekapraghaṭṭakena vicitrapratyaya evānusaṃghānātmā bhaviṣyati, kariṣyati ca samayasmṛtiṃ tathāvidhām । athāpi

pūrvasmṛtiraśeṣapadāvagāhinyekaiva svīkartavyā ityata āhaevaṃ ceti । anubhūtaṃ hi pratisaṃdhīyate, na taṃ prathamata eva, tathā ca pūrvavarṇāṇāmunabhūtatvena padatvānusaṃdhānasaṃbhave api antyavarṇasyānanubhūtatayā nāntyapadapratisaṃdhānasaṃbhavaḥ । 
na cānubhavānusaṃdhānayorekakālatā, kāryakāraṇabhāvāt ।
tasmāt tadanantarameva padatvānusaṃdhānamiti suṣṭhūktaṃ, yadā padārthapratyāyane anubhavo na kāraṇamiti tadaupayikasmṛtyutpattau tu kāraṇameveti ।
avadhāraṇādītyatrādiśabdena taṣāṃ smaraṇaṃ vivakṣitam ।
prakaraṇādayastu yogyatāviśeṣatvāt tatraivāntarbhūtā iti tata eva vākyārthapratīterūpapatteḥ, anupapattau tvasiddhirlakṣaṇasya doṣa ityāśayaḥ ।।

nanu kramānubhūtānāmapyekasmṛtisamārohaḥ saṃbhavatyeva, kiṃ tu padāni krameṇāpi nānubhūtānītyata uktamnirantareti, nirantarasmṛtibhirviṣayīkṛtāni tata ekasmṛtisaṅkalitānityarthaḥ । nairantaryaṃ ca smṛtīnāṃ sannikarṣād boddhavyam । nanvetāvatāpi asiddhameva lakṣaṇam । na hyevaṃbhūtamapyantyapadaṃ viśeṣapratipattiheturityāśayavānāhasyādetaditi । nanu pratyekaṃ vyabhicāre hi parasparānugrahaḥ syāt । na ca padakadambakapratisaṃdhānavat tadarthasmṛtirapi tathāvidhāṃ vākyārthapratyayotpatti prati vyabhicaratītyata āhaetaduktaṃ bhavatīti । ayamāśayaḥ, na tāvat tadārthā eva vākyārthe pramāṇam, sarvadātatpratītiprasaṅgāt । nāpi ta eva smṛtāḥ, prakārāntareṇāpi smṛtānāṃ tathābhāvaprasaṅgāt । nāpi ta eva padaiḥ smāritāḥ, padānāṃ padārthasmaraṇamātropayoge pūrvavat pratītiprasaṅgāt । vākyārthapratītyupayoge tu teṣāṃ kathaṃ na taddhetutvam । tathāpi guṇapradhānabhāvavinagimanāyāṃ ko heturiti

cet? asādhāraṇakāraṇatvaṃ padānām ।
tadarthānāṃ tu atītānāgatādirūpatayā kāraṇatvameva nāsti, kuto asādhāraṇatm? ata eva na smṛtisteṣāṃ vyāpāraḥ, kiṃ tu kāraṇībhūtānāṃ padānāmeva ।
tathā ca vyāpārāvyabhicāramādāya nirvyāpārāvasthāyā vyabhicāravatāmakāraṇatvābhyupagamo bahuvyākulayatīti ।।

pratisandhīyamāna iti vārttikanirākaraṇīyamativyāpakatvaṃ darśayatiyadīti । niṣpatterbhedaṃ darśayituṃ punaḥ

siddhirvyākhyānamanuvadativāstava iti । na hi pratijñāvacanaṃ niśvāyakaṃ viśiṣṭasyeti śeṣaḥ । hetuvacanādivaiyarthyāt

vaiyarthyaprasaṅgāt । sādhanasya nyāyaḥ pravṛttiprakāraḥ । sa ca nānupalabdha ityādibhāṣye darśitaḥ । tasyātipāto abhāva eva ।

tameva vyutpādayet pradhānatayeti śeṣaḥ । tasya ca nyāyaviṣeṣasya ātmādiviṣayasyetyarthaḥ । alaukikopacāratvāt prayojanamāhaāgamopacārasyeti । arthasaṃvādeneti karaṇe tṛtīyā । āgamavirodhaśaṅgānivṛttiranugrahaḥ । dṛḍhabhūmiśca saṃskāra āgamaikaviṣayatvāt । saprayojanaśca bhavati niḥśreyasena prayojanena prayojanavāṃśca jñāto bhavatītyarthaḥ । kutaḥ?

āgamārthajñānasyeti ।
nirūḍhatvāt prasiddhatvādityarthaḥ ।
tat khalu hetuvacanamanumānapratipādakaṃ parāmṛśyamānaliṅgapratipādakaṃ yadi syāt, tadā viṣayatayānumānena parāmṛśyamānena liḍgenānugrahītavyam ।
na ca tasya parāmṛśyamānaṃ liṅga viṣaya iti bhāvaḥ ।।

nanu yadeva dṛśyamānaṃ liḍgaṃ hetuvacanasya viṣayaḥ, tadevānumitibhāvakamityata āhana ca liṅgadarśanamātramiti । dṛśyamānaliṅgamātramiti । api tu saṃbandhasmṛtisahakārīti parāmṛśyamānaṃ liṅgamityarthaḥ । tadidamuktamtasmānna liṅgavacanamanumānapratipādakamiti । dvitīyadaśanaviṣayaliḍgaṃ pratipādakaṃ na parāmṛśyamānaṃ liḍgaṃ pratipādakamityarthaḥ । vyākhyānaṃ granthānurodhādasphuṭamityāśayavānāhaetaduktaṃ bhavatīti । evaṃ ca tatpratipādakasya tadviṣayapratipādakasyetyarthaḥ । liṅgaparāmarśastāvadanumānam । tasya ca

vyāptismṛtisahakāritānumitau, dvitīyāliṅgadarśanasyāpi vyāptismṛtisahakāritā parāmarśajñānajanana evetyubhayorapi saṃbandhasmṛtisahakāritāsāmyādanumānatvam । tatastadviṣayaliṅgasyāpi, tatastadanugṛhītasya tadvacanasyāpītyarthaḥ ।

kimasyopacārasya phalamityata āhaevaṃ ceti ।।

nanu pratyakṣaviṣayasya smṛtitaḥ punarūpadarśanāditi vaktavye kuto viparītamabhihitamityata āhayatreti । yadyapi pūrvapratyakṣaviṣayo dṛṣṭāntaḥ, tathāpyudāharaṇakāle tayāsmṛtyārūḍha eva vyāpriyata ityetāvatā tathaivoktamityarthaḥ ।

na kevalaṃ pratyakṣeṇa sahaikaviṣayatvamupacāre bījam, api tu samānavyāpāratvamapītyāhapunarūpadarśanāt panuḥ smaraṇāt ।
pratyakṣamapi hi vipratipatti paribhūya vyāptiviṣayatayā dṛṣṭāntaṃ smārayatitadvacanamapīti ।
aparamapi bījamāhamūlabhūteti ।।

nanu yathā śabdatadarthayorūpanaye vārtāpi nāsti, tat kathamāhayathā tatheti? ata āhaupanayo hīti ।
yadyapi nigamane api pramāṇaviśeṣasamāveśo astyeva, tathāpi jātyabhiprāyeṇāyaṃ vivakṣitaḥ, na ca tatra catuṣṭavijātīyaṃ pramāṇamastītyatastadvyākhyānāt pūrvameva paramatvopapādanāya samastapramāṇaviniveśanamāhaso ayamiti ।।

mūlasamavāyābhāvādaupacārikaḥ samavāyo bhaviṣyatītyata uktampramāṇānāṃ veti । adhyāropo viniveśanaṃ vā bhrāntirvā na saṃbhavatītyata āhaadhyāropa iti । samārthya hīti । dharmaḥ kāraṇatvalakṣaṇaḥ । tadanena kiṃ punaḥ samarthyamiti pṛcchato abhisandhiḥ darśitaḥ । uttarābhisandhimāhaiha tviti । sāmarthyākāṅkṣayoḥ parasparavyāpterākāṅkṣaiva sāmarthyaśabdeneha vivakṣitetyarthaḥ । tadevarūpayoḥ samavāyasāmarthyayoḥ pradarśanena phalaṃ darśayatitadatreti । prayojanābhede apyākāṅkṣāvirahitatvāt vākyaikavākyatvaṃ na bhavati । yathā

bhago vāṃ vibhajatu, pūṣā vāṃ vibhajata, aryamā vāṃ vibhajatu ityādi ।
ata uktaṃ vibhajyamāneti ।
ākāḍkṣāyāmapi prayojanānakatve vākyaikavākyatvaṃ na bhavati ।।

yathā

syonaṃ te sadanaṃ kṛṇomi ghutasya dhārayā suśevaṃ kalpayāmi ityādi । ata uktamekaṃ prayojanamiti । tadenena,

arthaikatvādekaṃ vākyaṃ sākāḍkṣaṃ cedvibhāge syāt

iti jaiminīya vākyaikavākyatālakṣaṇamabhimatam । nanu yadi vipratipannaḥ vākyenaiva paraḥ pratibodhayituṃ śakyate, atha vākye tadarthe vā vipratipadyamānaḥ kenopāyena bodhanīyaḥ? vākyāntareṇa cedanavasthetyata āhayadyapīti । ananyathāsiddhapratyakṣāgamāgocarābhiprāyametadityarthaḥ । vikalpaḥ anuvādaviśeṣaḥ । tasya prayojanaṃ vidhiḥ pratiṣedho vā? atra cākṣepāvasare pratiṣadha eva, viśeṣapratipādakatvamiti vadatā tattvavyavasthāśrayatvaṃ vivṛtam, tatra tattvaṃ viśeṣaḥ । 
tasya pratipattirvyavasthā ।
taddhetutvam āśrayatvam ।
tatra viśeṣaḥ ka ityata uktamadharmaviśiṣṭo dharmoti ।
vākyāddhi sādhanadharmaviśiṣṭo dharmo sākṣāt pratīyate sādhyarūpadharmaviśiṣṭastu taddvāretyubhayamapi vivakṣitvā saṃmugdhamuktamiti ।।

nanu pramāṇāntaratve api tarkasya pramāṇapadena saṃgraha eva sāmānyena viśeṣasya saṃkalanāt, tat kimityāhana

pramāṇāntaramiti? ata āhapramāṇapadena hīti dṛṣṭo hi sāmānyaśabdenāpi kasyacidasaṃgrahaḥ kutaścit kāraṇādityabhisandhiḥ । ata eva pramāṇāntaratvaśaḍkāyāṃ saṃgṛhītebhyo viśeṣebhyo anyatvamuktvā prameyaṃ dṛṣṭāntatvenopāttam । aniśrvāyakatvāt । svātantryeṇeti śeṣaḥ । kiṃ tu pramāṇaviṣayavibhāgahetutayeti । yasya

pramāṇasyeyamitikartavyatā tadīyaviṣaye tadapekṣatvādityarthaḥ । etaduktaṃ bhavati, tarko hi pramārūpaṃ vā pramāṇaṃ syāt liṅgadarśanavat, apramārūpaṃ vā indriyādivat । na tāvadādyaḥ, tasyāhāryāroparūpatvāt । ata eva na tatkaraṇasyāpi prāmāṇyamapramāphalatvāt । nāpi dvitīyaḥ, svaviṣayavyāpyaviṣaryaye hyasya prāmāṇyamāśāḍrikatam । tena ca nāsya niyāmakaḥ saṃbandhaḥ । 
asaṃbaddhasya gamakatve atiprasaṅgaḥ ।
tadviparyayasya tu tena saha svābhāvikaḥ saṃbandho asti ।
tena tatsaṃvalitasya pravṛttestaditikartavyatātvameva ।
na hi viparyayāparyavasitaṃ kvacidapi kṛtārthaṃ prasaṅgamīkṣāmahe ।।

nanvevaṃ tarhi pramāṇasyāpi kevalasya na kvacidapi kṛtārthatvam । tathā ca sati prasaṅgatadviparyayapiṇḍa eva pramāṇyaṃ paryavasyet । evametat, setikartavyatākasyaiva sarvatra karaṇatvāt । itikartavyatātadvadbhāvakalpanāyāṃ tvayaṃ vibhāgaḥ । tadidaṃ vakṣyatitasya prasaṅgarūpatayā pāratantryeṇa svayamasādhākatvāditi । prasaṃjanīyasya pramāṇaviruddhatvenāniṣṭatvamayuktatvam । sādhanīyasya pramāṇāviruddhatveneṣṭatvaṃ yuktatvam, tenāyamartho vārttikasya, yadyevaṃ nābhaviṣyat tadaivaṃ yuktatvamahāsyat, idaṃ cāyuktatvamupādāsyatetyata āhaitikāreṇeti । tataḥ

prasaṅgārūpavyutpādanasaya vārttikena avirodhaḥ । bhāṣyaṃ tu prasaṃge sphuṭameva । nanu bhavatīti pramāṇavyāpārāt prāgeva yadi niścitam, tadā tarkaḥ pramāṇameva syādityata āha saṃbhavatīti । saṃbhāvanā cehāvirodhamātram, na tu saṃśayaḥ,

ayuktāṃśasyāpi saṃśayāspadatvāt । anujñā ceyameva yat pravartamānapramāṇānukūlatvenāvasthānam । tadāhaetaduktaṃ bhavatīti । anujānan tadviruddhadharmavyudāsarūpeṇāvirodhayannityarthaḥ । anugṛhṇāti savyāpārīkarotītyarthaḥ । tadviṣayapramāṇānukūlyena tarkasyāpi tadviṣayatvamiti bhrāntimāśaḍkya nirākarotina ceti । pāratantryeṇa viparyayaparatantratayetyarthaḥ । āroparūpatāmupadarśamanneva svaviṣayadvārāpyasya prāmāṇyaṃ nirācaṣṭeasti hīti । na prasaḍgo heturna prasajyamāno

heturliṅgamasiddhatvādityarthaḥ । nanu na hi yadeva vidyate tadeva dṛśyata ityasti niyama ityata āhatena saheti । 
tasmāt nāstīti phaladvāreṇa tarkasyānugrāhyaṃ pramāṇaṃ darśitam ।
tenānujñāyamānaṃ pramāṇaṃ pravartate phalaṃ sādhayati ।
phalamāha-kevalamevedamiti ।
kaivalyasvarūpavipratipattestad vivṛṇotineheti ।।

tadevamabhāvaviṣaye pratyakṣe api tarkaṃ darśayatā anupalabdhiliṅgakānumānasya sādhyo abhāva iti saugatamatamapāstam । anupalabdherapi niṣedharūpatayā anumānāntarasādhyatāyām anavasthānāt, asiddhāyāścāgamakatvāt, pratyakṣatastatsiddhau tvanumānānavakāśāt, vyavahārasyāpi vikalpānugatavyāpārāt pratyakṣata eva saddhitvāt । anyathā vidhivyavahārārthamapyupalabdhiliṅgakamanumānamāstheyam । evaṃ ca punarapyanavasthaiva । na hi liṅgamapyavyavahniyamāṇamevānumitiṃ bhāvayet । tasmād vidhivyavahāravanniṣedhavyavahāro api pratyakṣasiddha eva । vipratipannaṃ prati tu parīkṣakaistarkaḥ sahāyatvenopaneya iti ramaṇīyam । āgamasahāyaṃ tarkamāhaevaṃ svargeti । yajetetyatra samānapadopāttatvād bhāvyatvācca dhātvarthaḥ sādhyo bhavatu, bhavatu, vā puruṣārthatvāt svarga iti saṃśaye tarkasyāvatāraḥ । yadi sādhyo dhātvarthaḥ syāt, tadopadeṣṭurāptatvaṃ vidheśceṣṭopāyatvaṃ vākyasya tadabhidhāyakatvaṃ prekṣāvatā ca pravṛttirna syāt । asti caitat sarvaṃ pramāṇataḥ siddhamityarthaḥ । 
anujñāyamānaṃ pramāṇamāhasamānapadeti ।
na hi yāgabhāvanāyāḥ svargaphalatve dhātvarthasyātatphalatve samānapadopāttattvabhāvyatvayoḥ kaścid vidodhaḥ ।
tasmāt tadavirodhena svargaphalatvaṃ yuktam ।
dhātvarthasya ca sādhyatvaṃ viruddhatayā ayuktamityarthaḥ ।।

nanu pramāṇānugrahāya yuktatvāyuktatve vivecayati tarko na tu niścinoti iti kuto viśeṣādityata āhana ceti । kriyātipattiriti, kriyātipattiḥ pratyayopasthāpite ghaṭasattvadhātvarthasādhyatve eva kriyātipattiśabdena vivakṣite, na hyevaṃbhūtapratyayāviṣayo ghaṭo vā sādhyatayā dhātvartho vāstītyarthaḥ । kimato yadyevamityata āhayadāśrayeti । yasminnāśraye tulyopalambhayogyatvena duḥkhatvena vā aniṣṭaprasaṃjakena hetunā upapannastarko yuktāyuktaviṣayaviścayasādhanaṃ

bhaviṣyati sa eva nāstītyarthaḥ । 
tadanena prasajyamānasyāśrayāsiddhisādhanāsiddhī dirśite, pūrvaṃ tu svarūpāsiddhirdarśitā ।
tasmādāropatvānna svaviṣaye pramāṇaṃ svaviṣayavyāpyaviparyaye niyāmakābhāvācca ।
niyatasaṃbaddhasvaviṣaye viparyayāpekṣitve tu pāratantryāt na pramāṇamityarthaḥ ।
tarhi kvāsyopayoga ityata āhaniśrayāya tviti ।।

nanu tarkapramāṇayorabhimataṃ bhedaṃ mīmāṃsāyā vedādabhedavādo virūṇaddhītyata āhapramāṇeti । atha yathāśruta eva

vārttikārthaḥ kāsmānna bhavatītyata āhaitikarttavyatātvaṃ cetyādinā । nikāyaviśiṣṭābhiḥ rityasya vyākhyānasya

śarīrendriyāṇāṃ śukraśoṇitāderāhārādibhūtakāryatvāt, tatkāryatvācca buddhivedanayornimittāntare pramāṇaṃ nāstīti tātparyam ।
vicitranimittatve sādhye bhedavatvāditi hetuḥ svarūpābhiprāyeṇānaikāntikaḥ syāt svarūpabhedavatāmapi ghaṭādīnāmavicitranimittatvādataḥ prakārabhiprāyeṇa vyācaṣṭevicitratvādityartha iti ।
vaicitryeṇotpādādityarthaḥ ।।

nanu nimittavaicitryamātraprasādhane siddhasādhanam, na hi nimittaṃ kiścid vicitram astītyetāvataiva dharmādharmasiddhiḥ, dharmādharmalakṣaṇavicitranimittasādhanena tu nānvayo na vyatireka ityata āhapramāṇamuktveti । nimittasya vaicitrye janmano vaivitryagrasaṅgaḥ nimittasyāvaicitrye janmano avaicitryaprasaṅgaḥ । yāgādīnāmeva nimittatve niranvayapradhvastāt kāryotpattiprasaṃgaḥ । 
nimittasya nityatve kāryasya sadātanatvaprasaṃgaḥ ।
anekadravyatve abhyudayasādhāraṇatvaprasaṃgaḥ ।
sādhāraṇaikadravyatve api eva doṣaḥ ।
emistarkaiḥ pakṣadharmatāmupajīvya pravṛttairanugṛhyamāṇaṃ sāmānyavyāptibalapravṛttaṃ vaicitryānumānaṃ viśeṣavirodhaṃ paribhūyābhimataṃ viśeṣaṃ sādhayatītyarthaḥ ।।

nanu jātyā kiṃ phalanirṇayo nāstyeva, yena kālaviśeṣaṃ pṛcchati kadā punarityato abhiprāyamāhasyādetaditi ।

nanu nirṇayopādānaprayojane vaktavye nirṇītaprayojanasya tarkasya punarāvṛttau kiṃ tātparyamityata āhasaṃkalayyeti ।

saṃkalanayā ubhayoravinābhāvo vivakṣita ityarthaḥ ।।

svasiddhāntānurūpaṃ sādhanaṃ dūpaṇaṃ cāhaturiti svādhyaparasādhyayoryathāsaṃkhyam । nanu yadyapi sarvatra jalpe nirṇayāvasānatvameva nāsti kvacidanirṇaye api puruṣāparādhataḥ kathāvicchedāt, tathāpi yatra nirṇayāvasānatvamasti, na tato jalpādanyatarādhikaraṇanirṇayāvasānatvena vādo vyavacchetuṃ śakyate । na ca sarvavādavyāptiḥ, nirṇayasya vādaphalatvāt । phalasya copāyāvyāpakatvādityata āhavāde hīti । nirṇayā vasānatā hi tadyogyatā abhipretā । 
sā ca vivadamānayoḥ tattvabubhutsutayā tamuddhiśya pravṛttiḥ ।
tadidamuktam, tatvabubhutsorvādinorvāde adhikārāditi ।
tadayamarthaḥ, tattvanirṇayamuddhiśya tayoḥ sādhanadūṣaṇavacanasaṃdarbho vāda iti ।
evaṃ ca nāvyāptirna vā atiprasaṅgaḥ ।।

jalpaḥ punaḥ kīdṛśa ityata āhajalpe tviti । puruṣaśaktītyuddeśyamāha । tadayamarthaḥ, bhavatu nāma kvacita jalpato api tattvanirṇayaḥ । 
tathāpi nāsāvaddeśyo na ca śraddheyaḥ ।
svaśaktiparāśaktikhyāpanamātramuddeśyamiti ।
tasmādanyataranirṇayāvasānatveneti ।
nirṇayāvasānābhiprāyeṇetyarthaḥ ।।

nanu jalpavitaṇḍayorvādaviśeṣatve kathaṃ sāmānyaviśeṣayoḥ parisaṃkhyāsamabhivyāhāraḥ, kathaṃ ca parasparaviruddhayoḥ sāmānyaviśeṣabhāvo apītyata āhaviśiṣyete iti ।
aparamapi bhedahetumāhavādāt jalpavitaṇḍayoriti śeṣaḥ ।
pūrvaṃ vādavyākhyānāvasare bhede heturuddeśyaviśeṣābhisandhiruktaḥ tadapekṣayā aparamapīti ।
yau tau vādajalpayoḥ prayoktātau tāvekatrāvijigīṣayā anyatra vijigīṣayā viśeṣitau vādajalpau parasparato vyavacchindāte ityarthaḥ ।।

dūṣayitum ekadeśivyākhyānaṃ tanmatena vyācaṣṭe iti yojyam । ubhayathāpyanaikāntikatvāditi । yadyapi vyabhicārādarśane api avinābhāvo na sidhyati pṛthagabhidhānasya puruṣecchādhīnatvāt, vāde codanīyatvasya cānudbhāvane tattvapratipattivyāghātahetutvaprayuktatvāt, tathāpi vyabhicārasya sphuṭatvāt sa eva darśitaḥ । tasmād vāde codanīyā bhaviṣyantītyanena pṛthagabhidhānaprayojanamātraṃ pratipāditam । hetutvaṃ punaravivarkṣitameva tārkikaṃmanyenaikadeśinā āropitāmityarthaḥ । nanvevaṃrūpaprayojanalābho api katham? na hi pṛthagabhidhānamātramatrapramāṇayituṃ śakyamityata āhasāmānyeneti । sāmānyo abhihitaṃ viśeṣato abhidadhatā sūtrakṛtā prayojanaviśeṣaḥ sūcitaḥ । sa eva bhāṣyakṛtā darśita ityarthaḥ । atha yadyetadeva vivakṣitamasya sūtrakṛtaḥ, tadā kimiti na kvacit śāstrapradeśe svayameva darśitavānityata āhaetāvāneveti । atha bhāṣyakāreṇa kathamidamunnītamityata āhatatreti । kimevamapīti । kimanena pratipāditena phalamityarthaḥ । nanvagrevāde codanīyatvameva pratipādayati, iha tu vidyāprasthānabhedajñāpanārthatvaṃ varṇayati । tat kuto na virodha ityata āhavādajalpavitaṇḍā ityādi । atraivārthe sūcakaṃ vārttikamāhaata eveti । yadi vidyāśabdenāsya vādādayo na vivakṣitāḥ kathamagre vādavyāpāraṃ darśayitvā jalpavitaṇḍayoḥ sarvāṇyeva nigrahasthānāni vyāpāratvenāha? tad yadayameva brūte nūnamayamasyārtho vivakṣita iti । tadayaṃ tātparyasaṃkṣapaṃḥ, na tāvadajñātasvarūpa vadajñātavyāpāraphalabhedā vādādayaścetanenādhiṣṭātuṃ śakyante । na cānadhiṣṭhibhyaḥ phalasiddhiḥ । tasmāt svarūpavad vyāpāraphalabheda apyamīṣāṃ pratipādanīyā bhavanti । ata eva caturthe phalamapi darśayiṣyati

sūtrakāraḥ ।।

prayujyeran saṃbhāvyeranniti । na tu teṣāmasti saṃbhavati prayoga iti । nanu lakṣaṇena padārthasvarūpaṃ na vyavasthāpyate, api tu vyavasthitaṃ jñāpyate, tat kuto lakṣaṇatantrtvamityata āhalakṣyata iti lakṣaṇamiti । nanu yadi pṛthagabhidhānenaiva vāde codanīyatvaṃ pratipādyate, kathaṃ nyūnādhikāpasiddhāntānāṃ pṛthaganabhidhāne tatra codanīyatvapratipattiḥ? athānyathāpi teṣāṃ tad gamyata eva tadā hetvābhāseṣvapi sa eva prakāro asta, kṛtaṃ pṛthagabhidhānenetyata āhahetvābhāsānāṃ ceti । ayamāśayaḥ । na hi hetvābhāsāḥ pṛthagabhihitā ityeva vāde codanīyatvaṃ teṣāṃ gamyate । api tu vādasya tattvapratipitsukathātvāt, hetvābhāsānāṃ cānudbhāvane tattvapratipattivyāghātāt tattvabubhutsunā avaśyamudbhāvanīyāste । anyathā vādo vādatvaṃ jahyāt । hetvābhāsānāṃ cānudbhāvanaṃ tattvapratipattivyāghātakamiti । ayameva ca nyāyo viśeṣataḥ pṛthagabhidhānena sūcitaḥ sūtrakāreṇa । sa ca nyūnādiṣu

samāna iti । evaṃ ca vyavasthite vārtikakṛto api praśno nāprāstāvika ityāhatatra pṛcchatīti । nanu yadi jalpavitaṇḍayostattvapratipādanārthamavatāraḥ kim apratibhādyudbhāvanena? atha na tadarthatvaṃ tayoḥ, kiṃ tadavatāreṇa? na cānyārthatve tayoretacchāstravyutpādyatvamityata āhasāhaṅkāro hīti । ahaṅkṛtasya tasya

tattvapratipatterayogādahaṅkāraśātanamevānayostattvapratipādanārthatvam, taccāpratibhādyudbhāvanaṃ vinā na syāditi tattvaṃ pratipipādayiṣatā kartavyamevedamityarthaḥ ।।

nanuc chalādīnāṃ parijñānaṃ na sākṣānniḥśreyasa upayujyate ātmādivat । nāpi tadvyavasthānadvārā pramāṇavat । 
nāpi nyāyāṅgatayā saṃśayādivat ।
na ca parijñānameva phalam, apuruṣārthatvādityata āhaparijñānasya ca phalamuktamiti ।
tattvapratipatyupāyabhūtakathātrayaparikaraśuddhidvārā tatparijñānaṃ niḥśreyasopayogītyarthaḥ ।
svayaṃ ca sukaraḥ prayoga iti granthasya pratyakṣasiddhatvāt kimuktaṃ bhavatīti tatsvarūpapraśno asaṃgata ityataḥ pūrayatianena bhāṣyeṇeti ।।

bhāṣye prayojanāntarābhidhānaṃ na sūtrakṛdabhihitaprayojanavirodhi, kiṃ tu tadanuguṇam evetyāśayavān sautraṃ prayojanamanuvadatisūtrakāreṇeti । anuguṇatvaṃ tu vyāptipradarśanena । na hyasti saṃbhavaḥ, puruṣārthaścāpramāṇahetukaśceti ।

tenāyamartho bhāṣyasya, yataḥ sarvaṃ prekṣāvatprayojanamānvīkṣikīvyutpādyapramāṇamūlam, ato niḥśreyasasya paramapuruṣārthasya tanmūlatāyāṃ viparyayaśaḍkaiva nāsti, atanmūlatve puruṣārthatvahāniprasaṃgāditi । tadidamuktaṃ nāstyeva taditi । nanu na

tāvaditarāsu pramāṇavyavahāro nāstyeva, taditaravyavahārasyāpyucchedaprasaṃgāt, pramāṇavyavahāra sadbhāve tu kimānvīkṣikyā tatra prakāśayitavyam? tatpramāṇaireva prakāśitattvādityata āhayadyapīti ।
vyutpāditena pramāṇādīnā tatra vyavahārastadvyutpattistvita eva, na tu tata ityarthaḥ ।।

nanu praṇetṛśrotrapramāṇopajīvanamānvīkṣikyāmapi samānamato na vidyāntarād viśeṣa ityata āhana tu pramāṇādīti । pramāṇopajīvane samāne api yathaitadvyutpādyamupajīvanti tāḥ, naivaṃ tadvyutpādyamiyamapītyarthaḥ । nanu upajīvakatāsāmye api parasparopajīvyopajīvakabhāvaḥ kva nāma dṛṣṭa ityata āhayatheti । pratyakṣādyapi hi svaprāmāṇyavyavasthitaye pramāṇāntaramapekṣate । anumānamapi svotpattaye । tathāpi pratyakṣādyevāpekṣyānumānaṃ svaviṣayu pravartate । na tūpajīvakānumānamapekṣya pratyakṣādi, anumānāntaraṃ tu svaprāmāṇyavyutpādakamapekṣate । tadapi na tadaiva, kiṃ tu prāgeva ityabhiprāyeṇa vyutpādyasajātīyāpekṣānirākaraṇāyoktamna pratyakṣādiviṣayamapi tadānīmeveti । pratyakṣādirūpo viṣayaḥ pratyakṣādiviṣaya iti । vidyopakaraṇaṃ pramāṇādi । tasya grahaṇaṃ pramāṇādigrakāśitamarthamitarā vidyāḥ pratipādyante iti vārttikena । etaduktaṃ bhavati, vārttike pramāṇādigrahaṇaṃ bhāṣyoktavidyāprakāśakatvanirvāhāya । na tu svātantryeṇa । tadevaṃ svarūpeṇāpekṣāṃ darśayitvā viṣayagatā apekṣā bhāṣyakṛtā darśitāupāya iti । tadvārttikaṃ yojayituṃ vyācaṣṭasaṃpratīti ।

nanu vidyāntarāṇāṃ śabdātmakatayā pramāṇatvāt tasya ca svapratipādye anapekṣatvāt, kiṃ tatrānvīkṣikī kariṣyatītyata āhana hīti ।
pramāṇasya sataḥ svapratipādye pramāṇāntarāpekṣā nāsti, na tu svetikartavyatābhūtatarkāpekṣāpi ।
sa cānvīkṣikīlabhya ityarthaḥ ।।

atha tarkamanapekṣamāṇasya kiṃ syādityata āhamā bhūditi । ādigrahaṇena

yajamānaḥ prastaraḥ

ityādi grāhyam । tarkaśca saṃśayamantareṇa nāvataratītyupasaṃhāre so api darśitaḥ । yadyapi satarkapramāṇapravṛttireva parīkṣā, tathāpīha gobalīvardanyāyena pramāṇasya svapadopāttatvāt prayojanajijñāsātarkā eva vivakṣitāḥ । pramāṇasya nivaśaḥ pravattiḥ । tasya dvāramavirodhaḥ । arthatattvaṃ padārthatattvaṃ vākyārthatattvaṃ vā, avadhārya pramāṇāntarādarthavādādeva vā ।

tatra trayī vidhiniṣedharūpā niveśanīyetyarthaḥ ।
evaṃ ca daṇḍanītyāṃ yathā yamo rājā kubero vā rājatyādi, vārttāyāṃ māghe parikarṣitā bhūmiḥ suvarṇamayaṃ phalamādhatta ityādi tarkānapekṣayā viphalāyate ।
tasmāt tatrāpi tadapekṣā astītyatidiśatievamiti ।
viṣayamiti śeṣa ityatrāpi vidheyatayā niṣedhyatayeti śeṣaḥ ।।

idānīṃ vyāpāragatāmapekṣāmāha bhāṣyamatenaapi ceti । dravyasya yathā

dadhnā juhoti

ityādi । guṇasya yathā

arūṇayā somaṃ krīṇāti

ityādi । karmaṇo yathā

vrīhīnavahanti

ityādi । daṇḍanītyāmapi yathā dravyasya

svāmyamātya-

ityādi । guṇasya yathā

sāmabheda-

ityādi । karmaṇo yathā

śastraśikṣā gajavājivāhanam

ityādi । vārttāyāmapi dravyasya yathā

yathartu bījaṃ saṃgṛhṇīyāt ।

ityādi । guṇasya yathā

bhūmiṃ plāvayecchoṣayet ।

ityādi । karmaṇo yathā

syānāntaraṃ ninīṣannanokahamabhimantrayet ।

ityādi । viṣayaṃ darśayitvā saṃśayamāhatatra kimiti । saṃśayakāraṇaṃ ca vidhipadasamabhivyāhārastatpadasya । vidhipadasamabhivyāhṛtasvapado hyadhikārī na vidhiviṣayaḥ । tathābhūtameva cāgnihotraṃ tadviṣayaḥ । ataḥ sādhye saṃśayaḥ kiṃ vidhipadasamabhivyāhṛtapadatvādagnihotrādivadvidhiviṣayo bhavatu svargo adhikārivad vā neti pūrvapakṣamādarśayanneva tatrāniṣṭaprasaṃgamāhatatra yadīti । na ca śyenādisādhyāyā hiṃsāyā vihitatvenārthatvameva bhavatu kā kṣatiriti vācyam । vidhirhi pravartakaḥ svajñānena icchāmantarā kṛtvā prayatyanotpādakaṃ iti yāvat । sa ca prayatno na sādhyaviṣayaḥ kartuṃ śakyate । upayo hi prayatnaviṣayo na tu phalam । tasmāt prayatnaviṣayatvāt sādhanetikartavyate eva vidhīyete na tu sādhyam, tadaviṣayatvāt । na hi jñāpakatvamātraṃ vidhitvam, api tvicchāprayatnaviṣayajñāpakatvamiti । tasmāt śyenādisādhyā hiṃsā anarthabhūtaivārthaḥ syād yadi vidhiviṣayaḥ syāditi sādhūktam । 
siddhānte pramāṇamādarśayanneva sādhyapadasamabhivyāhārastarhi kvopayujyate ityāśaḍkāmapanayatiatha sādhyāṃśamiti ।
iṣṭābhyupāyatā hi neṣṭamapratītya pratyetuṃ śakyā ।
na cāpravṛttaiva sā pravartayati ।
atastāṃ viśeṣṭumiṣṭasyānuvādo ayamityarthaḥ ।।

tat kimidānīmavihitamityetāvataivānarthaḥ? netyāhana hiṃsyāditi । nanu bhavatvevaṃ tāvat tathāpyānvīkṣikyā kimāyātamityata āhatadiheti । viṣayāntaramāhaevamiti । yathā ābhikhyāyāḥ prayojakatvaṃ kṣīrahomasthāne tadviniveśanād rasādisāmyāt, vājinasyāprayojakatvamavarjanīyotpattikatvāt । ādigrahaṇena śeṣabhāgahomavilopādayo gṛhyante । sarvā vidyā iti vidyaśabdena taddharmān lakṣayatīti na bhāṣyavyākhyāvirodhaḥ । vārttikakārastu dharmāṇāṃ vidyāpāratantryaṃ vivakṣanniti śeṣaḥ । saṅkaraprasaṅga iti phalasya । tathā ca vidyāntarulenaivāsya phalavattvaṃ na

punarasādhāraṇaṃ phalamasyā astītyarthaḥ । asāṅkaryaṃ darśayituṃ tāsāmeva tāvadasādhāraṇaṃ phalamāhavidyāntarāṇīti । etasyā asādhāraṇaṃ phalamāhaiha tviti । anyatrāsyāḥ pratipāditopayogavirodho mā bhūditāśayavatoktampramāṇādi

yadyapi sādhāraṇamiti ।
etenaitaduktaṃ bhavati, vidyāntarulānyapi yadānvīkṣikyāmāyatante seyamūṣmasiddhirasyāḥ ।
yattu pradhānamasyāḥ phalaṃ tadasaṃkīrṇameva vidyāntareṣvasaṃbhavāditi ।।

vādādīnāmiti atadguṇasaṃvijñāno bahuvrīhiḥ, vādasya parābhibhavārthamapravṛtteḥ । jalpādayo hi madādihetavaḥ parābhibhavopāyatvāt dravyaśarīrasaṃpattivaditi prayogaḥ । tatrāsya viruddhatvaṃ tāvadāhatatra jalpādīnāmiti । na tāvat pratipādyasya jalpavitaṇḍayoradhikāraḥ । kiṃ tu pratipannasya tattvapratipattipālanārthaṃ duravaliptapratipādanārthaṃ ca tayoradhikāraḥ । parāhaṅgāraśātanaṃ ca madamānādiviruddhameva, teṣāṃ doṣaviśeṣatvāt ।

ahaḍkāraśātanasya ca tannirodharūpatvāt ।
na ca parābhibhāvopāyabhūtaśabdavācyatāmātreṇānumānam, vāgādīnāmapi viṣāṇitvaprasaṃgāditi ।।

syādetat । parābhibhavopāyatvena hetunā madamānādihetutvaṃ mā saitsīt, anvayavyatirekābhyāmeva tu siddhacatvityata āhamadamānādihetutvaṃ ca heturasiddha iti । sati ca tattvavidāṃ na saṃbhavantīti vadatā yathāśrutasya

parābhibhavopāyatvasyānaikāntikatvamapi sūcitam ।
ato jalpāditattvajñānavatāmapi yadi mānādayo dṛśyante, na te taddhetukāḥ, kiṃ tu balavanmithyājñānahetukā eveti sanakādyudāharaṇaphalamiti ।
etacca sphuṭamityabhiprāyeṇāhaupasaṃharatīti ।।

।।

apratītasvarūpasya prayojanāmisaṃbandhasya parīkṣā na yujyate, rirāśrayatvāt । prathamasūtraṃ tūddeśaparamevetyata āhatadevamiti । abhidheyasaṃbandhaprayojanaparādeva tasmāduddeśo apyavagataḥ । sa cāpekṣitatvād gṛhīta ityarthaḥ । etena parīkṣāviṣayo darśitaḥ । ucitaṃ darśayanneva tadatikrame hetumāhateṣāmiti । aitena chalataḥ saṃbandhaparīkṣāyāḥ prayojanamapi

darśitam । abhidhānasya dvaividhyam-ubhayakoṭisaṃsparśaḥ । samīcīnamityādyanurodhena yathā vārttikādityādāvārthaḥ kramo grāhyaḥ । tasmādamidhānasāmānyāt abhidhānasādhargyamātrāt nirṇāyakarahitāt dṛśyamānāditi yāvat । ubhayathā darśanācceti । tatsahacaritobhayakoṭidarśanajasaṃskārabhuvaḥ smaraṇāditi yāvat । etacca sūtrakārasyāptatvāvadhāraṇāt prāgiti mantavyam । yadyapi

cātra vacana eva sākṣāt saṃśayaṃ darśayati, tathāpi taddvārā artha eva draṣṭavya iti । saṃbandhini ca prayojane tattvajñānakāryatayā parīkṣyamāṇe saṃbandha eva kāryakāraṇabhāvalakṣaṇaḥ parokṣito bhavatīti tadeva parīkṣyatayā nirdiśyatetat khalu vai niḥśreyasamiti । vastutastu saṃbandhaparīkṣaiveyamityato na pratijñāsaṃśayaparīkṣāṇāṃ vaiyadhikaraṇyamiti । 
tatreti ।
sūtre vyākhyātavye ।
utsūtreṇeti ।
pūrvapakṣaṃ vinā siddhāntasūtrasyāvatārābhāvāt ityāśayaḥ ।।

nanu jīvanmuktipakṣe tadvatāmavasthānaṃ na syāditi codyamānamanavakāśamityata āhatadatyanteti । nanu mā bhūt

tattvajñānānantarameva niḥśreyasam, kā no hāniḥ ।
na hyevaṃ pratijñātamasmābhirityata āhatathā satīti ।
yadyapi sākṣādevaṃ na pratijñātam, tathāpi tattvajñānaniśreyasayoḥ kāryakāraṇabhāvaḥ sūtrakṛtā darśitaḥ, sa cānanantaryaniyama eva syāt, nāto anyatheti pūrvapakṣī manyata ityarthaḥ ।
tadidamuktammithyeti ।।

nanu tathāpi, tadatyantavimokṣo apavargaḥ । ityatāvadeva niḥśreyasamiti kena pratijñānaṃ yāvatā jīvanmuktirapi riḥśreyasaṃ bhavatyevetyata āhana cānyaditi । abhisandhau bījaṃ tattvajñānasyotpannasyāpavarge

kartavye apekṣaṇīyābhāvaḥ । bhāve vā tadevāpavargasādhanam, na tattvajñānamiti । tadidakukta vārttikakṛtāsatyapi tattvajñāne

yasyābhāvānnāpavṛjyate so anyor'thaḥ iti sphuṭaṃ vārttikamiti ṭīkārthaḥ । 
sūtrasamutthatāṃ siddhāntavārttikasya darśayituṃ sūtramavatārayatiatredamiti ।
yathāśrutaṃ vārttikaṃ na pūrvāpakṣācchādakaṃ na hyaparamapi niḥśreyasaṃ śāstrīyāt tattvajñānāt sākṣādbhavatīti, yasmācca sākṣādbhavati na tacchāstrīyamityato bhūmimaracayaticatasro hīti ।
sā cānvīkṣikyāmāyatate āyattā bhavati ।
tatparikaropayogamāhaānvīkṣikī ceti ।।

nanu śravaṇasya tāvadākāṅkṣotthāpanenopayogo, mananasyāpyevamevetyavadhāraṇena, tat kimaparamavaśiṣyate yadarthaṃ pratipattyantaropāsanam? na hi niścayātiriktaṃ kasyacit pramāṇasya phalamityata āhana cāyamiti । na hi niścayo mohaḥ aupadeśikenānumānikena vā tattvaniścayena nirākartuṃ pāryate, tadupāyānuṣṭhānena tu tayorūpyogaḥ । tasmād ye vedāntino vākyārthajñānādeva muktimicchanti, te praṣṭavyāḥ, kiṃ bhavatāṃ vastusantamupāyopeyabhāvasaṃbandhamabhyupagamya pravṛttiḥ, savṛtisantaṃ vā? ādye advaitasiddhāntakṣatiḥ, kāryakāraṇabhāvasya bhedādhiṣṭhānatayā tayoḥ paramārthikatve bhedasyāpi pāramārthikatvaprasaṃgāt, dvitīye tu kimaviśeṣeṇa pravṛttiḥ, yathāsaṃvṛtivyavasthaṃ vā? ādye bhogino apyapavṛjyeran । dvitīye tu na śābdādānumānikād vā tattvajñānādaindriyakavyāmohavigamaḥ । kiṃ tarhi, sākṣātkārādeva dṛṣṭa iti tathaiva tadarthinaḥ pravṛttiryuktā । na ca vācyaṃ vākyādevātmasākṣātkārodaya iti, tasya kevalasya sāmarthyānupalambhāt । yadi tu svasaṃviditasvarūpatayā kiṃ tatra dhyānādikamapūrvamādhāsrūtītyucyate, tadā śruterapi vaiphalyamanenaiva nyāyena । yadapi bhautadaśakanadīsaṃtaraṇamudāhṛtaṃ, tatrāpi na kevalenaiva vākyena sākṣātkāraḥ kiṃ tu cakṣurādinaiva । ihāpi manasā sahakṛtena bhaviṣyatīti cetna, anekadhā śrutaśruterapi satyapi ca paṭīyasi manasi brahmasākṣātkārābhāvāt । tat kasya hotoḥ? bhautānāmiva svaśarīre cākṣuṣasya dṛḍhatarābhyāsasya mumukṣormānasasyātmanyabhāvāt । 
tasmāt tadarthamabhyāsa eva śaraṇam ।
tadidamuktaṃ lokasiddhamiti ।
lokasiddhaḥ kāryakāraṇabhāvastāttviko bhavatu mā vā bhavatu sarvasya puruṣārthapravṛttasya tāvat sa eva śaraṇam ।
tadanādare tu puruṣārtho api nādaraṇīyastulyayogakṣematvāditi ।।

yadi nāma catasraḥ pratipattaya ātmādau prameye, prakṛte tu kimāyātamityata āhaatheti । etaduktaṃ bhavatiyadi śrautamānumānikaṃ vā tattvajñānamādāya pūrvapakṣaḥ, tadā anabhyupagama evottaram । na hi tasya sākṣānniḥśreyasahetutvamācakṣmahe । kiṃ tarhi? paramparayā saiva catasro hītyādinā darśitā । tasmāt sākṣātkāramādāya pūrvapakṣaḥ । 
tasya hi sākṣādeva niḥśreyasahetutā abhyupagamyate ।
tatrābhayanodyaparihārārthaṃ niḥśreyasadvevidhyapratipādanamupasthāpyata iti bhāvaḥ ।
atha idyucyata ityantena pūrvapakṣaḥ ।
pūrvaḥ pūrvo heturuttara uttarastadvāniti ।।

nanu sākṣātkāravāṃśca dehādimāśceti durghaṭamidam । na hi śravaṇāderiva pare niḥśreyase kartavye sākṣātkārasyāpi kiñcit kartavyāntaramastītyata āhana caivamiti । codyasaṃbhāvanāya dṛṣṭāntaḥna ca prāyaścitteneveti । na tāvat prāyaścittasyādhikārāpattiḥ phalam, āgamamantareṇādṛṣṭakarmaṇāṃ phalaviśeṣakalpanāyāṃ pramāṇābhāvāt śrūyamāṇaphalaparityāgaprasaṃgācca । balavati bādhake sati nedamaniṣṭamiti cetna, ananyathāsiddhasyāgamasya bādhakasahasreṇāpyapanetumaśakyatvāt । śakyatve vā surāpayetvānumānamapi durnivāramiti haitukānāṃ dattaḥ svahastaḥ syāt । ata eva na prāyaścittācaraṇaduḥkhameva brāhmahatyādīnāṃ phalam, tatphalatvenāśruteḥ, prāyaścittavidhivaiphalyaprasaṃgācca

aviśeṣādhānācca ।
aniccheto api karmabalādeva tatsiddheśca ।
tasmādadattaphalānyeva karmāṇi prāyaścittena kṣīyanta ityeva sādhu ।
tathā tadvadeva tattvasākṣātkāro api kariṣyatītyarthaḥ ।।

atra cāgamabalapravṛttā āgamenaiva bodhayituṃ yujyanta ityāśayavānāha,

nābhuktaṃ kṣīyate

iti । nanu

jñānāgniḥ sarvakarmāṇibhasmasāt kurūte tathā ।

[gītā ] ityevaṃ vipakṣe api smṛtirasti । tat kathaṃ nirṇayo bhaviṣyatītyata āhaantyasukheti । syādapyevaṃ yadi nābhuktamityādismṛteranugrāhako nyāyo na syāt, asti ca tathā । tathā ca prayogaḥ, vivādādhyāsitāni karmāṇi

bhogādeva kṣīyante acīrṇaprayaścittakarmatvādārabdhaśarīrakarmavat । na cātrāgamavirordhaḥ, tasyāgamāntaravirodhenānirṇāyakatvādityarthaḥ । na cotsargasiddhāyāḥ smṛterasati bādhake anyathāmāvo yujyata ityāśayavānāhaautsargikasyeti । nanu,

midyate hṛdayagranthiśchidyante sarvasaṃśayāḥ ।

kṣīyante cāsya karmāṇi tasmin dṛṣṭe parāvare ।।

[muṇḍaka ] iti śrutau paripanthinyāṃ kathamucyate asati bādhaka iti, kathaṃ ca tadvirodhena smṛternirṇāyakatvamanumānānugraho apītyata āhakṣīyanta iti । na hīyaṃ śrutiradattaphalānāmeva karmaṇāṃ tattvajñānāt kṣayamāha, kiṃ tu kṣayamātram । taccopabhogenāpi bhavannakiñcid virūṇaddhīti bhāvaḥ ।

deheṣūpabhogo dehopabhogaḥ । api ca viparītāpi śrutirvidyata ityāhatāvadeveti । asya tattvasākṣātkāravataḥ tāvadeva ciraṃ vilambaḥ । yāvanna vimokṣa upāttakarmarāśeḥ sakāśāt phalopayogena । atha tasmin sati saṃpatsyate kaivalyenetyarthaḥ ।

bhogena tvitare kṣapayitvā

iti vākyaśeṣāt ।।

nanu bhogena prakṣayo anupapanna eva, karmarāśeranantatayā aniyatavipākakālatayā cetyata āhayogarddhīti । śaṅkatena ceti । ayamāśayaḥyadi tāvat karmaṇāmevāyaṃ mahimā, yadekadaiva nānāvidhadehādyavāntaravyāpāraistaistairūpabhogaḥ sādhyaḥ, kiṃ yogaprabhāvaparikalpanayā? atha naiṣa mahimā neṣām, tathāpi kva yogaprabhāvasyopayogaḥ? na hīśvaro api karmaṇāṃ svabhāvaṃ viparyāsayitumarhati । 
tasmāt svapratibhayā kalpanīyametat ।
evaṃ ced varamadattaphalānyeva yogaprabhāvāt kṣīyanta iti kalpyatāṃ lāghavāyeti ।
pariharatidṛṣṭānusāreṇeti ।
pramāṇānusāreṇa ।।

yathā hyupabhogādeva karmaṇāṃ kṣayaḥ, dehādiṣu satsveva copabhogaḥ, labdhavṛttibhireva karmabhirdehādisambhavaḥ, sahakārilābha eva teṣāṃ vṛttilābhaḥ, te ca sahakāriṇaḥ kvacitphalonneyāḥ yathā yugapadanekendriyopagrahe, kvacidāgamagamyā yathā vāsudevasaubhariprabhṛtīnāṃ kāyayaugapadya iti sarvatra pramāṇamasti, naivamanupabhuktakarmakṣaye । yathā ca mahāpralaye sarvakarmaṇāmekadaiva vṛttinirodha āgamaprāmāṇyādāsthīyate, tathā yogarddhikāle api sarveṣāṃ vṛttilābha āstheya āgamaprāmāṇyādeveti na kiñcit svapratibhāmātreṇa kalpitamityarthaḥ tādṛśaśca muniraparaniḥśreyasavānityarthaḥ । kimato yadyevamityata āhaiti na vātaputrīyamiti ।

atha paraṃ niḥśreyasaṃ kīdṛśamityata āhaparaṃ tviti । ityupapannaṃ niḥśreyasadvaividhyamiti । pūrvapakṣanirākaraṇāyeti śeṣaḥ । na sukhaduḥkhatayā manute rāgadveṣaprasavahetutvābhāvādityarthaḥ । 
na hyasti sambhavo na tatra tṛṣyati tacca tasya sukhu yādṛśamajñāninaḥ tṛṣṇājanakam, na tad dveṣṭi tacca tasya duḥkhamiti yādṛśamajñānino dveṣajanakamityarthaḥ ।
uktaṃ tātparyamakṣarārthīkartuṃ samarthitameva śaṅkatesyādetaditi ।
upabhogaprayatna āstheyo mokṣāya tvaramāṇenāpi kāyavyūhādāviti śeṣaḥ ।
yastu ta tvarate yadā bhavitā karmakṣayastadā bhavitā mokṣo api kiṃ tvarayā? prāptā tāvannirapāyā bhūmiriti samarthitahṛdayaḥ, tasya tu niḥśreyasadvayayaugapadyaśaḍkāpi nāstīti bhāvaḥ ।।

nanvetāvataiva sarvaṃ susthaṃ kimuttaraprabandhenetyata āhatadevamarthagatimiti । mithyājñānadoṣapravṛttīnāṃ pravāharūpāṇāmiti boddhavyam । pravṛttiścātra kāraṇarūpā grāhyā, kāryarūpāyā anucchedāt । 
janmaduḥkhayoḥ pravāharūpayorūcchedakramo nāsti ।
kutaḥ? pūrvopāttasyeti ।
mūlānucchedādityarthaḥ ।
āgāmivārttikavirodhaṃ pariharannāhaidaṃ ceti ।।

yadyapi duḥkhādīnāmekārthasamavāyalakṣaṇo api yogaḥ saṃbhavati tathāpi śarīrāderjanmanaḥ sa nāsti । kāryakāraṇabhāvastu tasyāpi sa eva grāhya ityāhayogyatayeti । kāraṇasya hi pūrvavartitvaṃ yujyata ityata āhaatra

ceti । uttarasyānantaraṃ ca pūrvameva syāt, na ca pūrvaṃ kāryamityata āhatadanantaratvaṃ ceti । avyavahitamavyavadhānaṃ

tenādau pāṭho avyavahitādipāṭhaḥ । mithyājñāne kāraṇe tatkāryā doṣāḥ avyavadhānenaiva ādau paṭhitā iti śeṣaḥ । yathaitat tathānyatrāpītyata āhaevamiti । duḥkhādīnāṃ kāryakāraṇabhāvaḥ । teṣāmevottarottarāpāye

tadanantarābhāvādapavargaṃ iti । apavarga ekor'thaṃḥ । 
uttarottarāpāye tadanantarābhāvāditi ca padadvayam ।
keṣāmiti duḥkhādīnāmiti ca padaṃ kiṃ bhavatīti sākāḍkṣam ।
tasmādekavākyatvalakṣaṇayogādekamevedaṃ vākyamityarthaḥ ।
yadapi vākyabhedena prayojanādhikyamabhihitam, tadapi nāstītyāhaekanivṛttyeti ।।

viśvatomukhatve apyasaṃdigdhatvaṃ prakaraṇānuvṛttyādibhirityavirodhaḥ । sāravat prayojanavat । anavadyaṃ śiṣṭānāmaduḥkhapratītikaram । prakṛtatvenāstobhamiti vyācaṣṭeastobhamiti । yathāvyākhyāte vipratipadyamānaṃ lakṣaṇāntareṇa bodhayatitathā hyāhuriti । lāghavaṃ vākyeṣu padakṛtam, padeṣu svalpatvamakṣarakṛtamityapaunarūktyam । etacca kāryakāraṇabhāvasya yogavibhāgenābhidhīyamānatvamabhyupagamyoktam । vastutastu tenāpyasau sūcanīya eva । na hi yogavibhāgasya etatsāmarthyam । api tvarthādhikyasūcanamātram । etacca vibhāge api labhyata ityāhaitaretaretyādi । nanu sūtre mithyājñānamātrameva śrūyate, tat kathamāha tatrātmādāvityata āhayadyani sāmeti । bhāṣyaviṣayatāṃ vārttikasya darśayatitadeteneti । na khalu yathā kuṇḍe badaraṃ saṃyogena paṭe vā śauklyaṃ samavāyenetyarthaḥ । nanu na tāvat sattāmātreṇa sārūpyaṃ bhrāntāvupayujyate japākusumādisannidhānaparibhūtasitimni sphaṭhikādāvanupalabhyamānaviśeṣasmaraṇe api rajatādiviparyāsābhāvāt । tasmādupalabhyamānameva sārūpyaṃ taddheturityāstheyam । 
tadapyasaṃgatam, sārūpyasya bhedādhiṣṭhānatayā tatpratibhāsane bhedasyāpi pratibhānābhedāropānavakāśāt ।
tasmāt sadasatoḥ sārūpyābhāvādityāśaḍkaiveyamanupapannetyata āhasarvatra hīti ।
na hīdamane, sadṛśamiti kṛtvā sārūpyagrahaṇamiti brūmaḥ ।
kiṃ tarhi? rajatādau yo dharmaścakacikyādiḥ upalabdhapūrvaḥ sa eva tajjātīyo vā purovartinyupalabhyate yadi tadā bhrānti, nāto anyathetyarthaḥ ।।

anvayaṃ darśayitvā vyatirekamāhana hīti । yadyapi hastimaśakādāvapi yathā kathañcit sārūpyamastyeva, tathāpi vyavacdedakadharmeṇānabhibhūtaṃ sārūpyamihābhipratam । vyavacchedakānabhibhūtatvaṃ ca tatra nāstītyataḥ sarvātmanā vā sārūpyamekadeśena vetyevamādi parāstaṃ veditavyam । śaṅkateasadṛśe apīti । idamatra vivakṣitam, sārūpyaṃ hyāropyasyāropaviṣayeṇa cintyate, anyathā vā? anantare atiprasaṃgaḥ । prathame tu na tāvata pītaguṇī śuklaguṇini śaḍkhe āropyate, pītaṃ ciravilvamidamiti pratyayānudayāt । nāpi śuklaguṇe pītaguṇaḥ, śuklaguṇasyāpratibhāsanāt । nāpi śuklatvasāmānyādhāre rūpasvalakṣaṇe pītaguṇaḥ, cākṣuṣapratītau śuklatvasāmānyānavabhāse tadādhārasya rūpasvalakṣaṇasya bhāsanāyogāt । bhāsane api vā dravyatvasāmānādhikaraṇyaṃ na syāt । nāpi pītatvaṃ sāmānyaṃ śuklatvasāmānyādhāre । taddhi tadātmatayā vā āropyet, tatsaṃsargitayā vā? ādye śuklatvasāmānyādhārā vyaktiḥ pītatvasāmānyātmanā prathamānā na deśakālaniyatā syāt । vyaktirhi deśakālaniyatā na sāmānyam । sā cāprathitaiva । na ca pītatvasāmānyameva śuklaguṇavyaktirūpeṇaropyata iti sāmpratam । tathā sati pītatvaṃ na pratīyeta । nāpi śuklatvasāmānyameva pītatvasāmānyatadātmatayā āropyeta, tathā sati śuklatvena śuklatvaṃ pratīyeta । na hi tasyānyat kiñcid rūpamasti, yena pratītipathamavataret । 
sarvathā apratītaṃ ca nāropaviṣaya ityasaṃgatirevāsya kalpasya, saṃsargitayā tu sāmānye āropyamāṇe śuklaguṇasya śuklatvenaiva pratītiḥ syāt ।
na ca pītimapratītervinayatāratamyaṃ syāt, sāmānyasyaikarūpatvāt ।
tasmāt pītaguṇa śaṅkhe samāropyata iti vācyam ।
tathā ca guṇaguṇinoḥ kva sādṛśyavārtāpītyarthaḥ ।।

samādhattena tatrāpīti, na hyatra pītaguṇa āropyo api tu pītaguṇaśca śaḍkhaśca āropaviṣayau, saṃsṛṣṭasvabhāvatvaṃ tvāropyam । tathā ca saṃsṛṣṭasvabhāvābhyāṃ guṇaguṇibhyāmanayoḥ asaṃsṛṣṭasvabhāvayoḥ sārūpyamiha prayojakam । upadarśitaṃ ca taditi kimaprayojakena guṇisārūpyeṇa guṇasārūpyeṇa vā, satā asatā vetyarthaḥ । asaṃbandhāgraho vaiyadhikaraṇyāgraho viṣayiṇa viṣayamupalakṣayati । tena vyādhikaraṇagrahaṇāviṣayīkṛtatvaṃ sārūpyaṃ tayoḥ, yathā pītimācirabilvayoḥ tathaiva pītimaśaḍkhayorityuktaṃ bhavati । ekendriyopanatasaṃbandhidvayaviṣayaṃ sārūpyamupapādyandriyadvayopanītasaṃbandhidvayaviṣayaṃ sārūpyamupapādayatievaṃ tvagindriyeti । na caivaṃ sati

tādātmyabhrame api bhedāgraha eva sārūpyamastu, kṛtaṃ cākacikyādineti vācyam, tadantareṇa saṃskārānudbodhāt, tena ca

vinā rajatāropaniyamānupapatteḥ । iha tu saṃsṛṣṭatvānubhavajanitasaṃskārodbodho yāvanmātreṇa tāvadevopayuktam, saṃsargasya ca saṃsṛjyamānāveva viṣayaḥ । tau cānubhūyamānāveveti, kiṃ tadupanāyakasādṛśyāntarāpekṣayeti sarvamavadātam ।

nanvayamanubhavakramo anubhavabādhita evetyata āhaatiśīghratayeti ।।

nanu sādṛśyaṃ ced bhrāntibījamupapāditam, tarhi sarvaṃ sarvatrāropyet, asti hi kenacit kasyacit kathañcit sārūpyamityata āhaneti । tathāvidhāpekṣābuddhiviṣayatvaṃ dvicandrabhrame, bhedamātrārope tu nānādigdeśāvayavasaṃbandhaḥ । prācyāṃ pratīcībhrame dakṣiṇottarānyatve sati diktvameva । evamanyatrāpi alātacakrabhrame madhyāsaṃbandhe sati sarvadiksaṃbandhaḥ । ādigrahaṇādagacchati gativibhrame vibhāgavaiparītyam । asthūleṣu keśeṣu sthūlavibhrame

tāvaddeśācchādakatvam । apsu daṇḍasya vakratābhrame taraṅgavakrimadaṇḍayorasaṃsargagraha ityevaṃ neyam । sarvatra ca tattvāgrahaḥ

saṃplavata iti ।।

ihātmano duḥkhahetutvena śarīrendriyādivad heyatvameva bauddhairāpāditam । yathā hi, indriyādinā vinā nātmā duḥkhaṃ janayitumalam, evaṃ nendriyādikamapi tamantareṇa । na hi nirāśrayaṃ duḥkha nāma । taduktam dharmakīrtinā

na tairvinā duḥkhaheturātmā cet te api tādṛśāḥ ।

nirdeṣaṃ dvayamapyevaṃ vairāgyaṃ ca dvayostataḥ ।।

[pravā] iti taccaitadasādhīyaḥ tathā hi, na tāvadātmano hānaṃ rogādivadvināśalakṣaṇam, nityatvāt ।
nāpi dandaśūkadaṣṭāḍgulīvad viprayogādilakṣaṇam, nāpi sutamaraṇādivat pratipattinirodhalakṣaṇam, svasaṃvedanatvāditi vedāntinaḥ ।।

vayaṃ tu brūmaḥtaddhi tadā syāt, yadi jñātasya sato duḥkhaṃ pratyātmano hetutvaṃ sutamaraṇāderiva । kiṃ nāma? sattāmātreṇa । tasmādātmano heyatvavyutpādanaṃ vaiyātyamātravijṛmbhitametat । ātmadṛṣṭestu heyatvavyutpādanaṃ manāk sadalamityāśaḍkya nirākarotina tviti । abhyarhitatamam upakāryatamam । sattvam ātma । yadyapi rāgādinivṛttiheturnairātmadarśanamiti guḍajihvikā, vastutastu na tāvannityātmābhāvadarśanamātraṃ rāgādinivṛttihetuḥ, cārvākādīnāmeva vītarāgatvaprasaṃgāt । ahaṅkāranivṛttiheturnairātmyadarśanam, tata eva rāgādinivṛttiriti cet? sāpi kiṃ śarīrādau, cetane vā? ādye siddhasādhanam, śarīrādavahaṅkārasya mithyātvāt । 
tanmūlatvācca rāgadveṣayoḥ, tannivṛttau tayorapi nivṛttiriti ko nāma nābhyupaiti ।
na ca śarīrādāvahaṅkāranivṛtternityātmadarśanaṃ virodhi, kiṃ tvanukūlameva, na hi śuktikāto rajataṃ bhedenāvyavasthāpayatastasya rajatabuddhiḥnivartate ।
atha cetanaviṣayaivāhaṅkāranivṛttī rāgādīnapanayatīti vivakṣitam? hantaivaṃ svākāre apīdantāvyavahāriṇāṃ pṛthagjanānāṃ vītarāgatvaprasaṃgaḥ ।
na hi te śarīrādiviviktam ahamiti pratiyanti ।।

atha bāhyābhyantaraviṣayatayāhaṅkāranivṛttirabhipretā? sāpi kiṃ sarvathā jñānābhāvādeva, cetanasyāpīdantāspadatvādeva vā, tasminneva nāstitvādhyāropād vā? na tāvadādyaḥ, adṛṣṭitvaprasaṅgāt । na caitat prayatnaśatenāpi sidhyati । yathā yathā dṛṣṭinirodhāya prayatnaḥ, tathā tathā dṛṣṭeḥ pratyāpatteḥ । na cādṛṣṭereva rāgādayo vinivartante, yugasahāstramapi suptasya punarjāgarāvasthāyāṃ rāgādidarśanāt, nāpi dvitīyaḥ, ahamabhāve satīdamo apyabhāvāt, ātmāni sati parasaṃjñeti tvayaivoktaṃ yataḥ । nāpi tṛtīyaḥ, grahaṇāgrahaṇayorūbhayorapi asaṃbhavāt । yadi hyahamāspadaṃ cetano gṛhītaḥ, kathaṃ nāstitādhyāropaḥ? na gṛhītaścet kutra nāstitādhyāropaḥ? na ca prathamaṃ grahaḥ

paścādāropa iti tvayā vaktuṃ śakyate । na cāparispharati niṣedhye niṣedhasaṃbhavaḥ । svapratipaṣṭhajñānamātreṇeti cetna, jñānasya svapratiṣṭhatādhrauvye api rāgādidarśanāt । tattabdahirūpaplavavirahe satīti cet? tarhi bahirūpaplavavirahe svātmapratiṣṭhaṃ jñānaṃ rāgādinivṛttiheturityevaṃbhūtayātdṛṣṭyā kimaparāddham, yena tāṃ nirasya nairātmyadṛṣṭirūpādīyate? audāsīnyadṛṣṭireva nairātmyadṛṣṭiriti cet? kimidamaudāsīnyam? śūnyatvamiti cet? evaṃ tarhi svātmadṛṣṭirapi dṛṣṭirna syādityadṛṣṭitvaprasaṃgaḥ । anālambanatayā niḥsaṃbandhitvamaudāsīnyamiti cet? tarhi nirātmīyatādṛṣṭiṃ vadan kuto nairātmyadṛṣṭiṃ supta iva pralapasīti । evaṃ pretyabhāvābhāvajñānasyeti paramaṃ nidānamiti anuṣajyate । tathā ca

ityapi guḍajihvikā । vastutastu nāsti karma, nāsti karmaphalam, nāsti pretyabhāva iti ।

yāvajjīvet sukhaṃ jīvennāsti mṛtyoragocaraḥ

iti nyāyamālambamānena prāṇivadhādattādānādāveva ghaṭitavyam । sādhīyaścaivamasya kaivalyamiti । na ca

santānamādāya pretyabhāvādidṛṣṭirūpapatsyata iti vācyam, tadā hi tamādāya sopapadyeta, yadi taddṛṣṭiranarthānnivartayet

arthācca pravartayet pravṛttinivṛttī ca saiva dṛṣṭiḥ karoti yā rāgadveṣau prasūte, tanmūlatvāt tayoḥ । 
tathā ca tādṛśī saṃtānadṛṣṭirapi heyaiva ।
na tādṛśī cennāstikatvameva nirvāhayet ।
tadidamuktamso ayaṃ vṛścikabhiyeti ।
tasmād yaḥ paralokārtho tasya paralokinamātmānamaḍgīkṛtyaiva svarge apaparge vā prayatnaḥ, yastu nityamātmānaṃ nābhyupaiti tasya cārvākasya iva svargāpavargāveva na staḥ, kutastadarthā pravṛttirityāśayavānāhaseyamiti ।।

yattūktamātmānamabhyarhitaṃ paśyanniti so ayaṃ kasya prasaṅgaḥ? kiṃ sarvaduḥkhopaśamamupakāramapaśyataḥ, paśyato

vā? ādyaścedevametat । na hyevaṃbhūtasya nairātmyadṛṣṭirabhyupapadyate । na hyātmocchedameva kaścidupakāratvena manute, api tu duḥkhaṃ jihāsamāna ātmānaṃ jahāti, ātmānamanapahāya duḥkhasya hātumaśakyatvāditi manyamānastasmād duḥkhamajihāsataḥ sukhaṃ copādātumicchato nairātmyadṛṣṭerasaṃbhava eva । tathā ca tathābhūtasya nairātmyadarśino nityātmadarśino vā tulyaḥ saṃsāraḥ । 
dvitīyastu kalpo asaṃgata eva ।
na hi sarvaduḥkhocchedam evopakāraṃ paśyati sukhāya tadupakārāya ca ghaṭata iti ।
sarvaduḥkhocchedaśca sukhaṃ ceti vipratiṣiddhametat ।
evaṃ sarvaduḥkhocchedamicchati paraṃ cāpakarotītyetadapyasaṃgatam, na hi parāpakāraḥ sarvaduḥkhocchedanidānamiti hṛdi nidhāyāhaabhyarhitatā ceti ।।

sāmānyadharmo ahaṅkārāspadatvam । ahamiti kartṛpadaviṣayatvam, anena tatpravṛttinimittasya kartṛtvasyaikadeśamupalakṣayati । tenāyamarthaḥ, itarakārakaprayoktṛtvam bāhyakārakaprayojyatāṃ ca dṛṣṭvā bhedāgrahe sati śarīrādau kartṛtvamāropyātmatvena viparyasyatīti tadidamuktamtāṃ khalviti । evaṃ siddhaṃ kṛtvā viparyayam anyathākhyātirūpamiti śeṣaḥ । saṃprati sandihāno viśeṣata iti śeṣaḥ । nanu sthāṇāvevāyaṃ mama corapratyayo vṛtta ityāgāpālāṅganaṃ prasiddhamiti tadatra saṃśaya eva nāstītyata āhaparīkṣakāṇāmiti । pratipattuḥ pratyayāt pratyetavyāt । avyatirekāt abhedādityarthaḥ । nanvidaṃ rajatamityatra dvayaṃ pratibhāti, jñānasyātmā, purovarti dravyaṃ ca । tatra purovartino rajatatve pratiṣiddhe, arthādāpadyate jñānasyeti, tadanyeṣāṃ tu pratipattyanārohādeva nāvakārśaḥ । tat kathamucyate vaṇigvīthyādāviti, ata āhaāntaratvaṃ tvasyānupalabdhacaraṃ katastyam? yaddhi yasya kadācidavagatam, tadanyatra pratiṣedhe pāriśeṣyāt tatra gamyate, na tu pratītipathamavatīrṇayoranyataratra pratiṣedhe pāriśeṣyāditaratrāsaṃbhāvitamapi, tathā sati nedaṃ rajatamiti śuktikāyāṃ rajatatvapratiṣedhe tadekajñānasaṃsargiṇo bhūtakāderapi rajatatvaṃ vidadhyāt । tat kasya hetoḥ? tasya rajatatvaṃ kadācidapi nopalabdhacaraṃ । yataḥ, tathā

svātmāno api rajatātmatvaṃ na kasyacidupalabdhigocaraḥ kadācit svapne api । atha dṛṣṭameva satyarajatajñāne rajatākāratvamātmana ityāśayaḥ? so ayaṃ svapnāyate, tatrāpi hi purovartini rajate anubhūyamāne svātmano rajatākāratvaṃ

kasya pramāṇasya gocara iti । tadanena svākārasya bāhyatve sādhakapramāṇābhāvo darśitaḥ । bādhakamapi sūcitam । yathā hi nedaṃ rajatamiti bādhakabalena purovartino rajatatvapratiṣedhaḥ, tathā nāhaṃ rajatamityapi bādhakaṃ sphuṭameva । ayameva bhrama iti cet? evaṃ tarhi na rajatatvamāropyate bāhye, kiṃ tu tasminnevāhamāspade bāhyatvamāropyate ityāśayaḥ । tathā sati bādhakapratyayena tadevāpaneyam, tasmiścāpanīte ahaṃ rajatamiti syāt । 
evaṃ ca satīdaṃ rajatamiti kor'thaḥ? nāhaṃ rajatamiti ।
nedaṃ rajatamiti kor'thaḥ? ahaṃ rajatamiti ।
tataśca yathedaṃ nedamahaṃ nāhamityanayorvirodhāt samuccayābhimāno api nāsti, tathā nedaṃ rajataṃ nāhaṃ rajatamityanayorapi virodhāt samuccayābhimāno api na syāt ।
asti ca, tasmādubhayorapi rajatatvapratiṣedho anyasya rajatatvaṃ vyavasthāpayatīti pāṣāṇarekheyaṃ na durūttarapāṃsupūraṇamātreṇāpanetuṃ śakyate ।।

sāmarthyātiśayaḥ svabhāvātiśayaḥ । atiśayastu viṣayajanyajñānāpekṣayā । santamiveti satyajñānābhiprāyaṃ svarūpābhiprāyaṃ vā । viṣayasāmarthyamiti sāmarthyaṃ kāraṇatvam, tabhdāvasiddheḥ । ata eveti kṛtvā vedāntyekadeśinaḥ api

nirākārabauddhamatānumatirdarśitā । sadasattvena gṛhṇātīti na vikalpitamatinirdalatvāt । pravṛttyaupayiko hyarthaḥ prakṛte prakāśate, na tu sadasattvena gṛhītvā pravṛttirūpapadyate । asadeva rajataṃ prakāśate । purovartibhedagrahācca śukto

pravṛttirnānyatretyādi nāśaḍkitam, prābhākarapakṣeṇa tulyayogakṣematvādapohe nirākariṣyamātvācca ।।

anirvacanīyakhyātimanubhavavirodhena nirākarotina ceti । ta thāhi kimidam anirvacanīyatvam, kiṃ nirūktiviraha eva, āhosvinnirūktinimittaviraha eva? na tāvadādyaḥ, idaṃ rajataṃ nedaṃ rajatamiti

nirūkteranubhūyamānatvāt । nāpi dvitīyaḥ, nirūktinimittaṃ jñānaṃ vā syāt viṣayo vā? na tāvadādyasya virahaḥ, khyāteḥ svayamavābhyupagamāt । nāpi dvitīyaḥ, viṣayo api kiṃ bhāvarūpo abhāvarūpo vā? ādye asatkhyātyabhyupagamaprasaṅgaḥ । dvitīye tu satkhyātireva । ubhau na sta iti cet? atha bhāvābhāvaśabdena lokapratītisiddhāvevobhāvabhipretau, viparītau vā? ādye tāvad

yathābhayorvidhirnāsti, tathā pratiṣedho api, parasparavidhiniṣedhayovi dhiniṣedhanāntarīyakatvāt । dvitīye tu na kācit kṣatiḥ । na hyalaukikaviṣayasahasranivṛttāvapi satyajñānaviṣayanivṛttistannirūktinivṛttirveti । 
athāpi niḥsvabhāvatvamanirvacanīyatvam? atrāpi nisaḥpratiṣedhārthatvena svabhāvaśabdasyāpi bhāvābhāvayoranyatarārthatve pūrvavat prasaṃgaḥ ।
pratītyagocaratvaṃ niḥsvabhāvatvamiti cet? atra tu svavacanavirodhaḥ, pratītyagocaraśca pratīyate ceti ।
yad yathā pratīyate tat tathā neti cet? atra na vipratipadyāmahe ।
tasmāt ākārāsadanirvacanīyakhyātivādibhirapyanyathākhyātiravaśyābhyupagantavyet i ।।

nanu yadyathāsatprakāśate prapañco api tarhi tathaivāstu jātyādikaṃ cetyata āhayaḥ punariti । 
asaccet? asatteyaiva prakāśeta, na pravṛttigocaraḥ syāt ।
sattayā cet? nūnaṃ sādṛśyamapyapekṣyam ।
na ca tadasti ।
asadṛśasyāpi sattayā prakāśane cātiprasaṅga ityarthaḥ ।।

saṃvidviruddham vicāryasaṃvidviruddham । sarvasarvajñatāpattiratītānāgatābhijñatāpattiścetyapi draṣṭavyam । pratibhāsamānaṃ yudallikhadvijñānaṃ jāyata ityarthaḥ । autsargikakāryānukūlasahakāryabhiprāyeṇa śyāmākavījam udāhṛtam । tatpratirodhikāraṇāntarasāhityābhiprāyeṇa kṛṭajabījamiti । vivādadhyāsite vibhrame pravṛttikāraṇamagraho vā syāt, idamiti jñānaṃ vā, rajatamiti jñānasahitaṃ vā, bhedāgrahasahitaṃ vā ubhayamiti? tatrādye na tāvadityādi dūpaṇam । dvitīye tu hanta bhoḥ ityādi । tṛtīye tu nanu rajatavijñānam ityādi । 
caturthe tu sāmyāpādane sati jñānadharmo vā agraho viśeṣaṇam, vastudharmo vā? ādye sāmyaṃ nāsti, ubhayajñānasyāgṛhītabhedasya bhrāntihetutvenānabhayupagamāt ।
dvitīye tu viṣayadharmāṇāmajñātānāṃ pravṛttāvakiñcitkaratvam ।
jñaptau punarastyeva ।
tatra dṛṣṭāntamāhamaivaṃ jñānahetūnāmityādi ।।

athavā dṛśyakāraṇasāmye apyadṛśyahetuviśeṣavaśād bhrāntisaṃbhavaḥ, kāryonneyatvāt sāmagryāḥ । tadidamuktammaivamityādi । māmāpyevamiti cetna, tasya kāraṇaviśeṣasya svātantryeṇāpravartakatvāt । tadidamuktamcetaneti । jñānadvāreṇeti cetna, tasya pavṛttinivṛttisādhāraṇyāt । tadidamuktambuddhipūrvakatve tviti । ato na sāmyam । tatsiddhamityādiprayogo vipratipannaṃ prati । niyamena niścayeneti sāmānyajñānasya viśeṣapravartakatvavyudāsāvadyotanārtham । na ca phalajñānenānaikāntikatvaṃ tasyāpravartakatvādeva । tatsādhanajñānaṃ tu pravartakam । tacca tadviṣayameveti । kāryatvabodhastu pravartaka iti nirākariṣyate । anavabhāsamānatvāditi hetupakṣe asiddhatvaṃ siddhasādhanaṃ vā dūṣaṇam । pratyakṣopavarṇane tu śuktikātvenānālambanatvamasmākamapyanumatam । 
sitabhāsvaratayā tvanavabhāsamānatvamanubhavaviruddhamiti paramārthaḥ ।
doṣavattvāditi hetupakṣe anaikāntikodbhāvanam dṛṣṭāntamātrodbhāvane tuvetrabījādiḥ ।
nedaṃ rajatamiti upalakṣaṇam ।
śuktiriyamityādyapi draṣṭavyam ।।

anāśvāsastu yathārthatvājñānaṃ vā syāt, yathārthatvāyathārthatvasandeho vā? ādyaḥ prāmāṇyopāyakathanenaiva nirastaḥ ।
dvitīyastu viśeṣopalabdhaiḥ prāgiṣyata evetyāhayathā ceti ।।

nanu kramavyatikramo anāditāṃ pratipādayitumuktaḥ । anāditāpratipādanaṃ punaḥ kimarthamityata āhaanāditvācceti । tasyāpi bādhyatvagrasaṅgāditi । tathā ca sartyāgathyājñānayoraviśeṣaprasaṃga iti bhāvaḥ । pūrvajñānasya mithyātvamādarśayat iti । tadupadarśitaprakārāsahanatayā jāyamānamityarthaḥ । tajjanitāṃ pravṛttiṃ vighaṭayaditi taducitavyapadeśābhiprāyam, viparītamabhiprāyaṃ kurvadityarthaḥ । phalamasyāpaharatīti viṣayadārabhya phalaparyantamityarthaḥ । ayameva viṣayāpahāro yattadviṣayādhikṣepasya svabhāvasya samutpādaḥ । sa ca tatphalapravāhapratikṣepaparyanta iti samudāyārthaḥ । parasparābhāvadharmiṇoriti । yayārdharmiṇoryau dharmau

parasparābhāvavantāvupalabdhau tayorityarthaḥ । bādhyatve heturiti । heturvyatirekaliṅgalakṣaṇamiti yāvat ।

tattvaviṣayabuddhidhārāmiti dhyānam ityarthaḥ ।
anugatamekaṃ svarūpaṃ samānāsamānajātīyavyacchedako dharmo lakṣaṇamiti yāvat ।।

।।

sarvatra tasya sulabhatvāditi । svābhāvikaṃ tu śāstrasya traividhyaṃ nāstyeva tasya puruṣāyattatvādityapi draṣṭavyam । prayojanasyeti । avāntarasyetyarthaḥ । catūrūpobhavatīti pratītiviṣaya iti śeṣaḥ । 
arthaviparyayakīrtatena vyāghātāditi ।
pratyakṣapramāṇānuvādaḥ ।
ato na sādhyāviśiṣṭatvaṃ vyadhikaraṇatvaṃ vā? avadyamāne śaśaviṣāṇādāvalakṣaṇam, vidyamāne tvanupayogini gaṅgāvālukādāvalakṣaṇam ।
ataḥ samānadharmadarśanāt asati nibhāge saṃśayaḥ, tannivṛttyartho vibhāgārambhaḥ ।।

nanu sadanupayogisaṃśayānucchede kiṃ syāt? kathamanupayuktaṃ taditi jijñāsāyā anivṛttiḥ? api

cārthāpattyādīnāmupayogavatāmapi parairūdghuṣyamāṇānāmapi lakṣaṇākaraṇāt syāt sandehaḥ kiṃ lakṣaṇākaraṇādasanti, anupayogīni veti? tatraivāntarbhūtāni vā? atasttadapanuttaye vibhāgaḥ ।।

tathā bauddhāpekṣayā mīmāṃsakānāmadhikapramāṇalakṣaṇābhidhānaṃ vinaiva pramāṇānām ādhikyāt । 
sāṃkhyasya tu tadapekṣayaiva adhikapramāṇalakṣaṇābhidhānaṃ satyādhikye ।
tad ihāpi sāṃkhyāpekṣayā adhikābhidhāne bhavati sandehaḥ, kiṃ satyādhikye athāsatīti? tadapanodanāya vibhāgavacanam ।
ata evādhikyamāśaḍkya vibhāgaparīkṣāmavartayat sūtrakāraḥ ।
pūrvāparagranthasaṃgatiścātra sphuṭetyetadapi mantavyam ।।

śakteranabhyupagame pramāṇābhāvo mūlam, asatpratipakṣebhyo dṛṣṭakāraṇebhya eva kāryotpattāvarthāpatteḥ kṣīṇatvāt । pratipakṣatā ca mantrādīnāṃ sahakāriviraharūpatvāt । tadvirahasya ca vyatirekamukhena sahakāritvāvadhāraṇāt । trayo hi

bhāvā bhavanti kāryānukelāḥ, tatpratikūlāstadudāsīnāśca । tatrānukūlā dahanādeḥ pavanādayaḥ । tatpratikūlā api

dvividhāḥ svarūpataḥ sahakāritaśca । svarūpato jalāvasekādayaḥ । sahakārito mantrādiprayoktāraḥ । te hi mantrādīn

prayuñjānāstadvirahalakṣaṇaṃ sahakāriṇaṃ virundhanti । udāsīnāstu tatraiva rāsabhādayaḥ । tatrānukūlatvamanvayavyatirekaramyam । pratikūlatvaṃ ca tadanvaye kāryavyatirekagamyam । tacca tadviparyaryānvaye paryavasyati ।

udāsīnatvaṃ ca vyabhicāragamyam ।
evaṃ ca sati yatra yadā yasya yathānukūlatve pratikūlatve vā pramāṇamasti, tatra tadā tasya tathaiva svīkartavyam ।
kimadhikasāmarthyakalpanayā? sarvaśca pareṣāṃ vimarśasaṃbhavo atīndriyasāmarthye api samāna ityarthāpattim upekṣyānyadevātīndriyaśaktisvīkārabījamāśaḍkya vimṛśatisyādetaditi ।।

svarūpasya pratyakṣatve sākalyasya ca kāryaikavyaḍgyatve anumeyamatīndriyaṃ sāmarthyam avaśiṣyata iti pūrvapakṣārthaḥ । kāryasaṃbandhitāṃ kāryopalakṣitatāmityarthaḥ । yadāha kāryopahitaṃ rūpamiti । 
nanvanyakāryeṇopadhānaṃ tatkāryeṇaiva vā? ādye ahetureva hetuḥ syāt ।
dvitīye tvitaretarāśrayatvam, tasya tatkāraṇatve siddhe sati tatkāryatvaṃ siddhaṃ syāt ।
tatkāryatve sati ca tadupalakṣitaṃ kāraṇatvaṃ bhavedityata āhaidameva cāsya tadupadhānaṃ yat tatkāryotpādāt pūrvamavaśyaṃbhāvaḥ ।
yudatpādāt pūrva yasyāvaśyaṃbhāvaḥ tat kāraṇamitarat kāryamityarthaḥ ।।

nanvevaṃrūpaṃ kāraṇatvaṃ tajjātīyasya samāmanyato anumīyeta prativyakti vā? na tāvat prativyakti, taduttarakāryābhāve api kāsāñcid vināśadarśanāt । tajjātīyasya tu prāgeva sāmānyato avadhāritam । tadiha smaryata ityāśaḍkyāhana ca tajjātīyasyeti । yathā yo yo dhūmaḥ so agnimāniti sāmānyato avadhāraṇe api eṣa dhūmo agnimāniti navādhāritam । 
tathedamudakaṃ pipāsopaśamananimittamityanavadhṛtabhevāvadhāryata ityarthaḥ ।
na ca kvacit kāryamakṛtvaiva vinaṣṭe vyabhicāraḥ, sati sahakārisākalye kuryāditi sādhyatvāt, tasya ca sahakāryasākalyaprayuktakāryābhāvavattvarūpasya tatrāpi bhāvāditi ।
tasmād yā nobhayaprayatnaprasavahetuḥ sopekṣābuddhiḥ tṛtīyeti viṣayabhedād buddhibhedaḥ ।
sa ca sukhaheturduḥkhaheturataddhetuśceti trividha iti suvyaktamityarthaḥ ।।

anumānapadaṃ vyutpādayatā bhāṣyakṛtā prasaṃgāt lakṣaṇamapyabhihitamiti ṭīkākṛd api smṛtyādivyavacchedyaṃ darśayatitathā cetyādinā । yato bhāṣye lakṣaṇamapyuktam, ato vārttike tadākṣepo nānuktopālambha ityāhatadetadbhāṣyamanubhāṣyeti । phalavataḥ pramāṇatvāt, tadviśeṣatvāccānumānasya nāphalatvaṃ yujyate । 
kathañcit phalāntarasaṃbhave apyetasya pratyakṣaphalaṃ liṅgaparāmarśaḥ, suprasiddhamanumānamanena vyāpyata ityapi pūrvapakṣe draṣṭavyam ।
evaṃ ca sati tatretyādinobhasamādhānasaṃgatiḥ ।
samādhānāntaramāheti ।
kasminnākṣepa ityata āhapūrvoktamiti ।।

nanu hānādiviṣayaṃ prāmāṇyamucyamānamanumānasya svagocaraṃ pratyevoktaṃ bhavati, hānādāveva tasya vyāpārānubandhāt ।
ata āśaḍkaiveyamanupapannā kimatra samādhānenetyāśaḍkya vyāpārānubandhitayā hānādirasya gocaraḥ, pratīpatyanubandhitayā tu vahinajñānasya vahinareva viṣayaḥ, tadabhiprāyeṇa ca śaḍkāsamādhāne ityabhiprāyavānāhayadpīti ।
vijñāne yat prakāśate yena vijñānaṃ nirūpyat ityarthaḥ ।।

na ca svaviṣayādanyad viṣayāntaramasya saṃbhavati, atiprasaṃgāditi bhāvaḥ ।
pūrvapakṣiṇa iti śeṣaḥ ।
autpattika iti svabhāvāpratibaddhaḥ ।
nanu heyādibuddhayaḥ kena viśeṣeṇa dvitīyānumānasya phalam, na tu dvitīyasya pratyakṣasyetyāhaparokṣārthāvagāhitayeti ।।

nanu sāmīpyasya sādṛśyasya mānaṃ mitiḥ saṃjñāsaṃjñiparicchede pramāṇamityukte kuto vyāghātāvakāśa ityata

āhaanumānaśabdavadityādi ।।

nanu svaviṣayaparicchittau tāvat svarūpataḥ pramāṇam, vyāpāravataḥ kāraṇaviśeṣasya pramāṇatvāt ।
nāpi vākyārthapratipattirasyāḥ phalam, tadānīṃ tasyā vinaṣṭatvāt ।
naca smṛtirūpāyā api śabdapravṛttestatphalatvam, anupayuktasamayānāmasmaryamāṇapadārthānāṃ śabdasmaraṇe api tadabhāvādityata āhayat khalu caitreti ।।

nanu svaviṣayaparicchittau pradhānyamanumānāderapi, tat kutaḥ pratyakṣasya pradhānatvād iti ekadeśī vaktītyata āhapratyakṣaparā hīti ।
prāyeṇa pratyakṣamātrapūrvakamiti sākṣāt, paraṃparayā tu sarvamevānumānaṃ tathetyarthaḥ ।
upamānaṃ tu pratyakṣapūrvakamapi śabdapūrvakameveti ।
śabdapūrvakatve satyeva pratyakṣapūrvakatvaṃ tasya, kevalā tu pratyakṣapūrvakatā anumānamātra evetyarthaḥ ।।

nanvevaṃ sati śabdānantaramupamānamabhidhīyatāmityata āhasmaraṇasahakāriteti । yadyapi śabdasyapi pramāṇasya vākyarūpasya smṛtisthasya padārthasmṛti padārthasmṛtisahakṛtasyaiva vākyārthabodhakatvam, tathāpi na

kvacidapyanubhūyamānasya liḍgaṃ tvanubhūyamānamapi śabdasya viśeṣābhidhāne nyāyasiddhe apyekadeśyabhimataprayojanābhidhānaṃ

tadakauśalakhyāpanāya yadyapi prathamamekadeśimataṃ duṣyatvenābhimatameva, tathāpi dūṣaṇābhāsena ta tad duṣayituṃ śakyamiti śikṣayituṃ vārttikakṛtamanarañjayannevottaragranthamavatārayatitadetadekadeśimatamiti । 
pratyakṣaṃ pūrva prādhānyādityeke ।
uktamupapādayituṃ mahāviṣayatvāccādau śabdopadeśa ityaparaścedyacañcuḥ ।
tatra mahāviṣayatvamanaikāntikāmiti śabdasya mahāviṣayatvāt ādyatvamāpādayatā pratyakṣasyānādyatvamicchatā anya eva dṛṣṭānta udāharaṇīyaḥ ।
tathā ca citrādau vipakṣabhūte pratyakṣa'pi gatatvena mahāviṣayatvamanaikāntikatvamityarthaḥ ।।

tadetat prasaṅgāvasthāyām, svatantrasādhanapakṣe tu kālātyayāpadiṣṭatvam । śabdacaramatāyāḥ pratyakṣaprāthamyasya ca pratyakṣasiddhatvādeva । vyatirekipakṣe ca viruddhatvamityapi draṣṭavyam ।

mahāviṣayatveti ।
pūrvamupadiśyamānaṃ pramāṇaṃ dharmi, mahāviṣayatvāditi sādhāraṇo dharmaḥ pratyakṣaṃ vā śabdo veti saṃdehaḥ ।
sāgharaṇatayā na heturiti bhāva iti ।
prādhānyakhyāpanaṃ prayojanaṃ yadi prāthamyaṃ vinā na siddhyet tadānumānasyāpi prādhānyāt prāthamyaṃ syādityarthaḥ ।।

nanvasati ca saṃplave kā no hāniḥ? sati vā kiṃ bhevad yena bhāṣyakāro vicārayati smetyata āhasyādetaditi । vyavasthitaviṣayatvāt pratyakṣasyānumānaviṣaye pravṛttistadā na syāta, yadyanumānamapi vyavasthitaviṣayaṃ bhavedityata āhana cānumānaviṣaye sāmānyarūpa iti । 
ato na punarūktam ।
avyākhyāne kāraṇamiti kimiti na vyākhyātamiti śaṅgānivṛttikāraṇamityarthaḥ ।
sandigdhena hīti upadeśaprāmāṇye taddvāra vahnāvapyuttarakālamiti mantavyam, ato vahinaṃ pratyāhita utpāditaḥ pratyayo niścayo yasyetyanena na virodhaḥ ।
abhyarhitatamaṃ manyata ityekadeśotkīrtanena pūrvoktasaṃplavopapādanaṃ smārayati ।।

nanu ca niścavaphalatvāviśeṣe api pratyakṣata eva ākākṣānivṛttiriti kuta etadityata āhatāvadayamiti ।
pratyakṣaphalasākṣātkārasyaivaṃsvabhāvatvādityarthaḥ ।।

nanvaḍgaṃ viśeṣaṇamityekor'thaḥ, tat kuto vyāpakatveneti vyākhyāyate? kutaśca pūrvācāryapradaśitaḥ panthāḥ parihnīyata ityata āhatatta prakṛtānupayogitayeti ।
nirūpadhānalakṣaṇaṃ sākṣātkāraṇamākākṣānivartanayogyaṃ pratyakṣadharmo anumānādiṣu nāsti, tena nānumānādiparicchinner'the ākākṣānivṛttiriti hi prakṛtam, na ca viśiṣṭārthagrāhakatvopadarśanenānumānādiṣu tadabhāvo darśitī bhavati ।
viśiṣṭārthagrāhakatve api pratyakṣasya tabhdāvādityarthaḥ ।
vyavasthitānāṃ pratyekamekatvāditi dvitīyāsaṃsṛṣṭaviṣayatvādityarthaḥ ।।

।। tātparyapariśuddhauprathamādhyāye

trisūtrī samāptā ।।

।। pramāṇaprakaraṇam ।।

।।

pratyakṣādipramāṇaviśeṣalakṣaṇānāmiti svarūpakathanārtham । lakṣaṇa hītyādi, arthākṣipteti ca

prakṛtasvarūpasaṃgatikathanārtham । 
lakṣaṇa hi jijñāsupratipādanāya, sā cānirjñātasāmānyasya viśeṣe nāsti ।
sāmānyajñānaṃ ca tallakṣaṇādhīnamatastallakṣaṇam ।
viśeṣavibhāgaṃ ca kṛtvā śiṣyasya jijñāsāmutthāpya viśeṣalakṣaṇāvatāraḥ ।
tathā ca sāmānyalakṣaṇavibhāgoddeśajñānasya jijñāsadijananadvārā viśeṣalakṣaṇajñānaṃ prati hetutvāt tadgocarayorapi hetuhetumabhdāvaṃ vivakṣitvoktamhetutveneti ।।

vyavacchedo nāsyāmidheya ityata āhaprayojanamiti samānajātīyamanumānādi pramāṇatvena, apratyakṣeṇa tu tadapi vijātīyameva । ato nāsādhāraṇyaṃ lakṣaṇasya । viśeṣakatvaṃ lakṣaṇadharmaḥ । tatprayojanamityasaṃgatam । ataḥ kārakāt phalabhūtāṃ kriyāṃ niṣkṛṣya darśayativiśeṣakatvaṃ viśeṣa iti । vipakṣavyāvṛttapratyakṣapratipādanam ityarthaḥ । 
kaḥ punaranena lakṣaṇena pratipādayiṣyata ityata āhayaḥ khalviti ।
na ca sarve vyāmūḍhāḥ, yena pratipādyapratipādakavyavasthā na syāt ।
na ca sarvatra vyāmoho yenānavasthā syāt, na ca sarve vyāmohahetavo yenāpratipattiḥ syāt ।
na ca sarvāpratipattiḥ, yenāśrayāsiddhiḥ syāditi bhāvaḥ ।।

nanu lakṣyamaprasiddhatvāt kathaṃ dharmi? prasiddhatve vā kiṃ lakṣaṇena? kiṃ cāsyābhidheyam, yadibhidadhat tatparaṃ syādityata āhatasmāditi । nanu lakṣaṇaṃ yadi prasiddhaṃ kiṃ vidheyam, tasyāprasiddhatvāt । 
vidheyaṃ cet kathaṃ lakṣaṇam, tasyāprasiddhatvādityata āhaitastvavagatalakṣaṇa iti ।
pratipādyāprasiddhatvād vidheyatvamagnihotrādivat, na tu pratipādakāprasiddhatvāt ।
pratipādyaśca vidheḥ pratītyaiva lakṣaṇaṃ yāgamiva paścāt sādhyaṃ sādhayatītyarthaḥ ।
viśeṣyajñānaṃ savikalpakamityarthaḥ ।।

nanvindriyārthasannikarṣaḥ pratyakṣakāraṇameva na bhavati, satyapi tasmin paramāṇvādiṣu indriyasaṃyuktavyavaghāyakasaṃyukteṣu ca ghaṭādiṣu tadanupapatteḥ ।
ato asiddhamidaṃ lakṣaṇamityata āhaarthagrahaṇeneti ।।

nanu rūpatvādisāmānyaṃ nāstyeva, tat kimarthaṃ saṃyuktasamavetasamavāyābhyupagama ityata āhana ceti ।।

nanu sādṛśyamarthāntaraṃ rocayamānānāmapi kuto vyāghātaḥ, na hi tadviparītamiha kiñcidabhyupetamityata āhataṣāmiti ।।

nanvasannikṛṣṭasyaiva sannikṛṣṭāśrayasya vā grahaṇamagrahaṇameva vā bhaviṣyati, tat kuto vyāghāta ityata āhaitaratheti । asannikṛṣṭasya hi grahaṇe indriyaprāpyakāritābhyupagamavyāghātaḥ । sannikṛṣṭāśrayasya tu grahaṇe saṃyuktasamavāyābhyupagamavyāghātaḥ । agrahaṇe ca tadabhyupagamavyāghātaḥ, pramāṇābhāvādityarthaḥ । 
caturthasannikarṣānanubhavāt kutastadvyāghāta ityata āhaanubhūyante hīti ।
rūpatvādyanubhavasya caturthasannikarṣakāryatayā tamabhyupagamayaṃstadanabhyupagamaṃ vyāhantītyarthaḥ ।
upahitapratyayāyogāt ।
tanmūlasya copahitavyapadeśasya tadabhāve anupapatterityarthaḥ ।।

na ca rūpatvādisāmānyaviśeṣaviśiṣṭarūpādyupalabdhimantareṇa pramāṇamasti parasparavyāvṛtteṣu cakṣurādiṣu viśiṣṭopalabdhereva pramāṇatve parasparāśrayatvam । na cāviśiṣṭopalabdhimātropanītamaviśiṣṭamindriyamātramupadhirviṣṭavyapadeśe rasādiṣvapi rūpādivyapadeśaprasaḍgād ityāśayavānāhana cendriyāṇīti so ayaṃ cākṣuṣatvādyupadhinibandhanatvamimānaḥ parasya rūpādivyapadeśābheda iti sa

evodāhṛtya nirākṛtaḥ ।
paramārthatastu nīlamadhurādivyapadeśābhede so api nāsti ।
tāvatāpyasmākamabhimatalābha iti ।
śabdatvāsiddhau tu tātparyāṃ, tataḥ sādhāraṇavacasopasaṃharatitasmāditi ।।

nanu nendriyaviśeṣaṇatayā kasyacid grahaṇamasti, anyaviśeṣaṇatayā tadgrahaṇe kimāyātamindriyasannikaṣasyetyata āhaviśeṣaṇabhāvena ceti ।
na ca viśeṣaṇabhāvapadenobhayasaṃgrahe samavāyapadenāpi catuṣṭayasaṃgraho astviti vācyam, viśeṣaṇabhāvasya śuddhasya pratyakṣānaṅgasvena tadaṅgaprastāva viśiṣṭasya sulabhatvāt, samavāyasya śaphaddhasyāpi pratyakṣāṅgatvena prastutatayā tatpadasya tāvanmātrābhidhānenaiva paryavasitatvāditi ।।

samavāye cābhāve ca viśeṣaṇaviśeṣyabhāvāditi vārttikam ।
taccānupapannam, samavāyasya tatpratyakṣatāyāśvāsiddhatvādityata āhaavayavetyādi ।।

nanvavayavaśvāvayavī cetyādyevāpalabhyate, na tu tayoḥ sambandho apītyata āhanānyatheti । evaṃbhūtā hi

pratipattiḥ parasparāsambaddhebhyo vyāvartamānā parasparasambaddheṣu viśrāmyatīti bhāvaḥ ।।

nanu sāmānādhikaraṇyaṃ samānenādhikaraṇena sambandha iti paryāyau, tat kimanenoktam ityāśayavān pṛcchatikiṃ

punariti । na hyatra kuṇḍamiva dravyamadhikaraṇatvena parispharati । nāpi badarāṇīva śuklatvapaṭatve ādheyatvena, api tu ya eva śuklaḥ sa eva paṭa ityabhedenaiva pratītirityāśayavānāśaḍtetādātmyamiti cediti । buddheḥ paunarūktyaṃ pūrvāpekṣayā anyūnānatiriktārthatvam । yadi hi guṇaguṇinorabheda eva syāt tadā tadvācakayorekārthatvāt tarūvṛkṣaśabdavat sahaprayogo na syāt । paṭamānayetyukte yatmiñcit śuklmānayet, tasyaiva paṭatvāt । 
apaṭaḥ paṭa itivadaśuklaḥ paṭa ityapi virudhyeti ।
andhasyāpi paṭo ayamitivat śuklo ayamityapi pratipattiḥ syāt ।
śuklāpratipattivad vā paṭapratipattirapi na syāt ।
mahārajanādisaṃyukte śuklatvavat paṭo api tirohita iti na pratīyetetyevamāditarkasahāyaṃ pratyakṣameva paṭaśuklatvayorbhedamākalayatīti parihārārthaḥ ।।

syādetat । ekāntābhede hi sarvametad dūṣaṇam । vayaṃ tvanekāntavādinaḥ । tathā hi bhedamādāyāpaunarūktyam, abhedamādāya ca sāmānādhikaraṇyamityata āhana caikaṃ vastviti । 
bhedābhedayoḥ parasparavirodhādityarthaḥ ।
bhedo hi laukikaparīkṣakaprasiddhaḥ ।
abhede tu sāmānādhikaraṇyapratipattiḥ pramāṇamityāha paraḥ ।
sā cābhedaṃ nollikhatīti cintitamadhastādityato lokaprasiddhayorbhedābhedayorasaṃkīrṇatayā virodha eva, laukikabhedābhedātiriktastu bhedābhedanāmā samavāyo vā syāt, vājñmātraṃ vā, ubhayathāpi na no darśanahānirityāśayavānupasaṃharatitasmāditi ।।

nanu yadyapi sāmānādhikaraṇyapratipattina tādātmyamullikhati, tathāpi bhedasambandhābhyāṃ vyāvartamānā abhedaṃ vā abhedasambandhaṃ vā sādhayet । 
tathā hi prayogaḥ, paṭaśuklatve na bhinne sambaddhe, sāmānādhikaraṇyāt ।
ye punarbhinne sambaddhe na te samānādhikaraṇe yathā dadhikuṇḍe ।
na ca tatheme ।
tasmānna tathetyāśayavānāśaṅkatesambandhe apīti ।।

bhavedevam, yadi bhedasanbandhābhyāmasya vyatirekaḥ svābhāvikaḥ syāt । kiṃ tu raktaḥ paṭaḥ, agnirmāṇavaka itivat śabdavṛttibhedopādhikaḥ । 
śabdavṛttibhedastu saḍketopādhika ityāhana śabdeti ।
sāmānādhikaraṇyāditi ।
ca heturyathā bhedasambandhābhyāṃ vyāvartate tathā abhedasambandhābhyāmapītyasādhāraṇaḥ ।
abhinnaṃ ca tatsambandhi ceti sādhyam, na caivaṃbhūtamubhayavādisaṃpratipannaṃ kiñcidasti yato vyāvṛtterasādhāraṇo hetuḥ syāditi cet na, ubhayavyavacchedaparyavasānasya manorathenāpyasiddheḥ ।।

yo hyabhinnaḥ sa kathaṃ sambaddhaḥ, sambandhasya bhedādhiṣṭhānatvāt । 
yaḥ sambaddhaḥ sa kathamabhinnaḥ, tenaiva tasyāsambandhāt ।
bhinno apīti cet? tathāpi bhedamādāyaiva sambandho na punarabhedamādāya ।
tathā ca sambandho bhedenaiva vyāptaḥ ।
abhedastvasambandhenaiveti katham abhinne sambandhe iti pratijñā na vyāhatā? prakārabhedamādāyeti cetna, tasyābhāvāt, na hi dravyasya guṇatvamapyasti, guṇasya vā dravyatvamapi, yenābhedaḥ syāt ।।

uktaprakāreṇa ca bheda eva । sattvenābheda iti cet? kimidaṃ sattvaṃ sattā vā, svarūpaṃ vā? svarūpaṃ tāvad

guṇo guṇa eva, dravyaṃ dravyameva । sattā tu tābhyāmasādhāraṇābhyāṃ sādhāraṇī bhinnā kathamiva tayoḥ svabhāvaḥ? kenacidākāreṇa tatheti cet? na vaidravyaguṇakarmasādhāraṇādākārādasādhāraṇamākāraṃ sattāyāḥ paśyāmo yena sā tathā syāt । evaṃ teṣāmapi dravyaguṇakarmaṇāṃ parasparāsaḍkīrṇāt rūpānna svabhāvāntaraṃ paśyāmaḥ pratīyamānarūpamevābhinnamityucyamāne sattā vā na syāt, tāni vā na syurityuktaprāyam । tasmāt dravyaguṇayoḥ sattaiva

sādhāraṇaṃ svarūpaṃ svabhāvo dharmo viśeṣaṇamityarthaḥ ।
dravyatvaguṇayordravyameva svabhāvo dharmī viśeṣyamityarthaḥ viśeṣyasyaikasyaiva viśeṣaṇadvayadvārobhayaśabdabuddhiviṣayatvād guṇaguṇyādīnāmevābhedaṃ bhedābhedau vā pare menire iti yadyupanibandhenāhaśabdānāṃ tviti ।।

nanvekāntabhinnānāṃ kālato deśato vā vivekakhyātirūpalabdhā ।
sā guṇaguṇibhyāṃ vyāvartamānā svavyāpyamaikāntikaṃ bhedamapi vyāvartayatīti ata āhaayutasiddhyeti ।
astyevāsau, na tu sphuṭataro nirluṭhitagarbhatayā ।
na ca tannivṛttimātreṇa bhedanivṛttiḥ, lohadahanayorabhedaprasaḍgādityarthaḥ ।।

syādetat । bhinnasaṃmbandhyanubhave api kutaḥ sambandhānubhava ityata āhana cāsāviti । na hyagṛhyāmāṇe viśeṣaṇe viśiṣṭapratipattiḥ । na ca buddhyā bodhyamanumīyate pratyakṣocchedaprasaḍgādityarthaḥ । yo viśeṣaṇaviśeṣyabhāvaḥ sarvaḥ saṃndhāntarapūrvakaṃ iti vyāptirihaiva bhajyata iti pareṇāpi svīkaraṇīyameva । na hyasau samavāyamabhāvaṃ vā abhyupagacchan viśeṣaṇatāmasya na svīkaroti । anyathā samavāyābhāvaviśiṣṭapratītimeva na svīkuryāt । kiṃ tu

sambandhāntararahito viśeṣaṇaviśeṣyabhāvaḥ pratyakṣāḍgaṃ na bhavatīti kadācid brūyāt । atastaṃ samānanyāyena nivārayatitat

kimatreti ।
yathā vinaiva sambandhāntareṇa tadviśiṣṭapratipattiḥ, tathā tasyā evaindriyakatvanāntarīyakaḥ sākṣātkāraḥ pratīyate, vipakṣe tvanavasthāprasaṅgalakṣaṇastarkaḥ samāna ityarthaḥ ।।

na ca guṇakarmasāmānyeṣvapi viśeṣaṇatvamātreṇaiva grahaṇamastu, kṛtaṃ samavāyādineti vācyam । śabdasya svāśrayāviśeṣaṇasyāpi samavāyena grahaṇāt । so api tṛtīyo astviti cetna, gandharasayoratathābhūtayorapi saṃyuktasamavāyena grahaṇāt । 
so api caturtho astviti cetna, śabdarūpatvayorapi pratīyamānatvāt ।
viśeṣaṇabhāvenaiveti cetna, dravyaguṇakarmasāmānyānāṃ sambandhābhāve viśeṣaṇabhāvasyaivānupapatteḥ ।
sambandhaśca prasādhitaḥ ।
ato na samavāyābhāvavat pratyakṣabādhaḥ, nāpyanavasthā, sambandhāntaranirapekṣasambandha eva viśrānteḥ iti ।।

syādetat । 
bhūtalameva ghaṭābhāvastacca saṃyogādeva pratīyate ।
ataḥ kiṃ tadarthena viśeṣaṇabhāvenetyata āhana ceti ।
satyapi ghaṭādau bhūtarasya bhāvāt ।
bhūtalavyavahāravat ghaṭābhāvavyavahāraprasaḍgāditi śeṣaḥ ।।

na ca kevalyamiti ।
kevalyaṃ hi bhūtaladharmo ghaṭādyavirodhī yudyucyeta na ghaṭādinā saha saṃbhavet, tathā ca sa doṣastadavastha eva, virodhī cet? sa tāvannobhayavādisiddhadravyādiṣvanyatamaḥ, teṣāṃ ghaṭena saha saṃbhavāt, abhāvavyavahārakāle api ca keṣāñcidasaṃbhavāt, bhūtaladharmāṇāṃ ca teṣāṃ ghaṭaināvināśādanāvṛteśca ।
tadatiriktaṃ tu daśamaṃ dravyam, pañcaviśatitamo vā guṇaḥ, ṣaṣṭhaṃ vā karma, sāmānyaviśeṣasamavāyā na saṃbhavantyeva, tasya dravyādyanyatamatvena tadavinābhāvidharmāpatteḥ ।
anāpattau vā tattvānupapatteḥ ।।

sa khalvayaṃ saptamaḥ padārtho bhavet? tatrāpyasau bhāvaniṣedhākāro vā syāt, anyathā vā? na tāvadanyathā । tathā sati avirodhitvaprasaṃgāt । 
niṣedhākāro api yadyanutpanno api na nivartate, tadā ghaṭādivyavahāraḥ kadācidapi na syāt ।
utpanno vā yadi nivarteta, tadā vinaṣṭo api ghaṭaḥ kadācidupalabhyeta ।
ataḥ padārthānāṃ saptamo niṣedharūpo anutpannapradhvaṃsī ca utpannavināśī ca bhūtalādidharmaḥ kaivalyamabhāva iti ekor'tha iti ।
tadidamuktamna ghaṭābhāvādanyo ghaṭābhāva evetyarthaḥ ।।

syādetat yadyapi jñeyarūpaṃ tattvāntaraṃ nāsti, tathāpi jñānarūpaṃ bhaviṣyati ।
viṣayaśca tasya dṛśye pratiyogini bhūtalamevetyata āhana ceti, yathā bhūtalapakṣe ghaṭavatyapi prasaḍgo bhavati, tathā bhūtalajñānapakṣe ghaṭavabhdūtalajñāne api prasaṅga ityarthaḥ ।।

nanu dṛśye pratiyoginītyuktaṃ ghaṭavabhdūtalajñāne tu ghaṭo na dṛśyaḥ kiṃ tu dṛśyamāna ityata āhanahīti । 
na hi darśanānarhe dṛśyata ityarthaḥ ।
darśanārhe hi ghaṭaḥ tatra yadi na nāsti tadā bhūtalavadakāmenāpyupalabhyetaiva, bhūtalamapi vā nopalabhyeta, tulyayogakṣematvāt ।
tasmād bhūtalopalabdhāvapi tadanupalambhastadabhāvamādāyaivopapadyata iti ।
yadyapyupalabhyābhāvamaḍgīkārayituṃ śakyate tarkagatyā paraḥ, tathāpi svavacanavirodhamapyapaśyantaṃ prati kiṃ tenāpītyāśayavānāhadṛśye anupalabhyamāna iti ।।

anupalambho hyupalambhābhāvāka vā syāt, dṛśye smaryamāṇe bhūlopalambha eva vā, ghaṭopalambhe vā smaryamāṇe kevalātmopalambhaḥ? na tāvad dvitīyatṛtīyau, smaryamāṇe dṛśyamāne ghaṭe bhūtalopalambhe sati ghaṭavatyapi prasaṅgasya

durnivāratvāt ।
tasmādupalambhābhāva evānupalambhaḥ ।।

nanvnenaiva sarvavyavahāropapatto kimupalabhyābhāvenetyata āhakimaparāddhamupalabhyābhāveneti । tathā hi yathopalambhaniṣedhakāt pramāṇādupalambhābhāvasiddhistathopalabhyaniṣedhakāt pramāṇabalādevopalabhyābhāvasiddhirapi bhavati । 
bhavati hi ghaṭaṃ nopalabhaitivat ghaṭo nāstīti pratītiḥ ।
na caikaviṣayatvamanayoḥ, nimīlitalocanasya hyupalambhābhāvaniścaya upalabhyābhāve ca sandeho jijñāsā ca kathañcid bhūtalaniścaye api ।
na caitadekatraikadā saṃbhavatītyāśayavānupasaṃharatitasmāditi ।
asaditi sanniṣedha ityarthaḥ ।।

sa ca dṛśyānupalabdharevāvagamyate, akṣavyāpārasyādhikaraṇagrahaṇopakṣīṇatvāditi kecit ।
tadanupapannam, andhasyāpi tvagindriyopanīte ghaṭādau rūpaviśeṣābhāvapratītiprasaḍgāt ।
asti hi tasyādhikaraṇasya grahaṇam, asti ca pratiyogismaraṇam, asti ca nīle śuklatvasya yogyasyābhāvo anupalabdhiśca ।।

adhikaraṇagrāhakeṇendriyeṇa grāhyābhāvavādino api samānametaditi cetna, pratiyogigrāhakeṇendriyeṇa

tadabhāvo gṛhyate bhāvāyattatvāt tasyeti siddhāntamarmatvāt । mamāpi yadabhāvo anupalabdhyā bodhyaḥ tadgrāhakeṇendriyeṇādhikaraṇagrahaṇe sa gṛhyata iti siddhāntasāramiti cetna, vāyau tvagindriyopanīte

rūpābhāvapratītyanudayaprasaḍgāt ।
na hi rūpagrāhakeṇa tatrādhikaraṇamupanītam ।
tatrāpi tāvaccakṣurindriyaṃ saṃbaddhamiti cet? evaṃ tarhi tasya nādhikaraṇagrahaṇe vyāpāraḥ, nāpi pratiyogismaraṇe rūpābhāvapratītyā ca niyamena apekṣata ityāyātam, ananyathāsiddhamaindriyakatvamabhāvasyetyanyathāsiddhatvapralāpaṃ gajanimīlanenāvadhīrya viddhavadāhaindriyavyāpāre sati tatpratyayāditi ।
āntarālikameva vyāpāraṃ vyavadhāyakamiti bhrāntaṃ pratibodhayannāhana ca pratiyogīti ।।

pratiyogismaraṇamityatra vākchalavādinamutthāpya bodhayatina ca śabdasmaraṇādīnāmiti । abhāvajñānotpattāvindriyārthasannikarṣo na kāraṇaṃ vyabhicārāditi vādinam utthāpayatinanu svarūpeti । 
tadiyamiti ।
pramāṇāntaraṃ tu tena saṃbhavatītyabhimānaḥ parasyetyarthaḥ ।
seyamanupalabdhiḥ sattāmātraiṇābhāvaṃ gamayeta, svajñānena vā? na tāvadādyaḥ, tadānīṃ gehasya viprakṛṣṭasya vyavahitatvena yogyānupalabdherasattvāt ।
na dvitīyaḥ, anavasthāprasaḍgāt, anupalabdherapyabhāvarūpatayā anupalabdhyantarasādhanīyatvāt ।।

yogyasya smaraṇābhāvastāvadastīti cetna, abhāve viparyayasaṃśayābhāvaprasaṃgāt । bhavati hi kadācit pratiyogyadhikaraṇayoḥ smaraṇe apyasato api sabhdāvapratītiḥ, sato abhāvapratyayaḥ, kathamanyathā nāstītyuktvā jhaṭiti saṃjātavādhaḥ prāha, na hi na hi bhrānto asmi, dṛṣṭa evāsau tatra mayeti, astīti vā prathamamuktvā paścānnāstīti । kimāsīnnaveti nāvadhārayāmīti veti । na hi pratiyoginamadhikaraṇaṃ vānupalabdhamevānyathākāraṃ smarati । na ca svarasasiddhasya smaraṇasyānupalabhyamānasyaiva viparyayaḥ saṃbhavati । iyatī ca sāmāgrī yaduta pratiyogyadhikaraṇasmaraṇaṃ tattāsmaraṇaṃ ceti । na vā sādhāraṇaṃ pramākaraṇamadūṣayanta eva doṣā viparyayahetavaḥ, sarvatrānāśvāsaprasaḍgāt । tvayāpyetat samarthanīyamiti cetna, yogyāsmaraṇasya mayā liṅgatveneṣṭatvāt । liṅgaviparyayasaṃśayābhyāṃ ca tallaiḍgikasaṃśayaviparyayayoḥ sulabhatvāt । yadā tu sunipuṇaikajñānagrahaṇayogyasya caitrasya gehasmaraṇai'pyasmaraṇalakṣaṇaṃ liṅgamavadhāryate, tadā liḍgipratītiraviparītā bhavatyeva । ata eva kṣaṇaṃ dhyātvetyāha । anyathā dhyānamapyanupapannam । 
asmaraṇamātrasya hi vyabhicāram upalabhya tadanādṛtya viśiṣṭāsmaraṇaṃ jñātukāmasya praṇidhānamupapadyate ।
tasmāt liṅgatvenaiva asmaraṇamupayujyate ।
kiṃ tu tadapi kathaṃ jñātavyamityavaśiṣyate? tatrāhanaitaditi ।
vyadhikaraṇatāṃ parihartuṃ prayogaṃ darśayatitathā hīti ।।

na cāvacchedyāvacchedakayorvaiyadhikaraṇyaṃ doṣaḥ, viśeṣaṇa eva tanniyamāt, atra tūpalakṣaṇatvāt, vaiyadhikaraṇye apyupalakṣaṇatvāvirodhāt, na[?]atāvanmātreṇaivopayogāt । upalakṣitaṃ tu sādhyasamānādhikaraṇameva । 
ata evānutpannapādavihārasya acalacakṣuṣa ityādi vyadhikaraṇameva darśayati sma vārttikakāraḥ ।
ṭīkākāro api tathā anumene, yato nānyathākṛtavān ।
parairapi yadyadā yajjānanasamarthamiti vadabhdiḥ svīkṛtamevaitat ।
tat kasya hetoḥ? tathaiva pratibandhasiddheḥ ।।

nanvindriyārthasannikarṣavyabhicārastadavastha ityata āhana ca yaditi । sākṣātkāriṇī hi

pratītirasmadādīnāmindriyārthasannikarṣaṃ na vyabhicarati, iyaṃ tvānumānikī pārokṣyavatī tasmānna kvacid vyabhicāraśaḍkā ।
yadyanumānagamyo abhāvaḥ, kathaṃ pratyakṣasya tatra pravṛtti? anayorasaḍkīrṇaviṣayatvāditi tu kadācid brūyāt ।
tacca saṃplavavyavasthāpanayaiva samāhitamityarthaḥ ।।

na tarhi ityādibhāṣyeṇa kaḥ sūtrāvayavo vyākhyāta iti śaḍkāmapanayanneva vārttikamavatārayatisaṃpratīti ।

nanu lakṣaṇaṃ tathāpyaduṣṭamityata āhapratyakṣakāraṇeti ।
kāraṇāvadhāraṇābhimāninaścodyamityarthaḥ ।
viṣayasaṃyogicakṣurālokaśceti vadatā viṣayasaṃyogenaivālokavyāpāro na tvagindriyādhiṣṭhānasaṃyogenetyuktam ।।

etaccāndhakāramadhyavartināpyālokamadhyavartiviṣayopalabdherālokamadhyavartināpi cāndhakāramadhyasthānupalabdherūnneyam । nanu mahattvānekadravyavattvayoḥ parasparāvinābhūtayoragṛhyamāṇaviśeṣatvenobhayorapi cākṣaṣatvaṃ prati kāraṇatvāt samuccaya eva । viśeṣe vā ekasyaiva kāraṇatvam, kuto vikalpaḥ? parasparavyabhicāriṇo hyarthakriyāyāṃ vikalpasambhavo na tvime tathā । tasmāccākṣuṣadravyalakṣaṇe kartavye anayorvikalpopanyāsaḥ kartavyaḥ ।

ubhayopādāne cāsamarthaviśeṣaṇaṃ lakṣaṇaṃ bhavedityarthaḥ । ata evāgre satyapyevaṃ lakṣaṇakatva ityāha uktasāmagrīsambhave api cakṣuravayavino na pratyakṣatā, ata uktaṃ vārttikakṛtā upalabdhiphalaḥ saṃskāra iti । sa ca durnirūpaḥ । tathāhi guṇidharmo vāsau syāt, guṇadharmo vā syāt? tatra guṇidharmatve tabdale rūpasparśayoraviśeṣeṇa grahaṇam, na tu kvacid grahaṇam agrahaṇaṃ ca kvaciditi । tadekārthasamavetayorgrahaṇameveti cetna, niśi nidāghasamaye tejaḥ-sparśagrahe api rūpāgrahāt, candrātaparūpagrahe api sparśāgrahāt, guṇadharmastvanityo na bhavatyeva, nityastu sāmānyarūpo na saṃskāraśabdavācyo nāpyupalabdhiphalaḥ, tasya

svepalabdheranyatrānimittatvādityata āhadharmādharmanimitta ubhdavasamākhyāta iti । rūpādīnā svakāraṇavaśādeva sa svabhāvabhedo jāyate keṣāñcit, yatrobhdavatvaṃ nāma sāmānyaviśeṣaḥ samavaiti । sa ca dharmādharmajanyatayā saṃskāra ityucyate, upalabdhiphalaśca bhavatītyarthaḥ । pratyakṣalakṣaṇatayā tatkāraṇamuktam, na tu kāraṇatayaiva । na ca kāraṇaṃ lakṣaṇamityekam । 
utpattivyavasthāpakaṃ hi lakṣaṇamalakṣaṇaṃ vā, kāraṇasvarūpavyavasthāpakaṃ tu kārakamakārakaṃ vā lakṣaṇam ।
na caivamālokādayaḥ, teṣāmativyāpakatayā avyāpakatayā ca pratyakṣasvarūpāvyavasthāpakatvāt ।
utpattivyavasthāpakāḥ punarete bhavanti ।
teṣāmanyatamāpāye api pratyakṣānupapatterityāśayavān parihāraṃ vyācaṣṭepratyakṣalakṣaṇeti ।।

nanu yadyapi svarūpataḥ santānato vā indriyābhedādindriyamanaḥsannikarṣābhedo yathāyathaṃ saṃbhavati, tathāpi vijñānābhedo vyaktikṛto jātikṛto vā syāt ।
pūrvasminnindriyārthasannikarṣābhede api dhārāvāhikavijñānāni bhidyante ।
uttaratra tu indriyārthasannikarṣabhede pyabheda eva, sarveṣāṃ sākṣātkārijātīyatvāditi ।
tat ekadeśiparihāro garbhastrāveṇaiva gata upanyāsayogyo api na bhavatītyāśayavānāhayadā hīti ।।

asti hi svarūpajātikṛtabhedātirikto viṣayakṛto viśeṣo buddhīnām । sa cendriyārthasannikarṣabhedādeva dṛṣṭaḥ, nendriyamanaḥsannikarṣabhedāt । yatra tu dhārāvāhijñāne nendriyārthasannikarṣo bhidyate, tatra jñānasyāpi na viṣayakṛto bheda ityarthaḥ । 
tadidamuktamkramavanti hāstikāśvīyādivijñānānīti ।
nirākaraṇe apyetadanurūpamudāharatiyadā iti ।
tasyaiva goścakṣuṣā saṃyogena tatraiva gavi samavāyena prathamaṃ śuklaguṇajñānaṃ paścād gamanakarmajñānamiti bhede abhedāditi ।
samānamityarthaḥ ।।

yadyapyaprasiddhatvamavyapadeśakatvavyāpakatvāt tadabhidhānenaiva labdham, tathāpyālokaviṣayasannikarṣo avyapadeśakatve api prasiddhaḥ, indriyamanaḥsannikarṣastvavyapadeśako aprasiddhaśca ityetāvatā prakārāntaratvam ।।

nanvanyatarātīndriyādhāratvamindriyārthasannikarṣasyāpyasti, ubhayātīndriyādhāratā tu ātmamanaḥsannikarṣasyāpi nāstītyata āhaātmā tu yadyapīti ।।

nanu viśiṣṭakarmābhinirvartitatvena prasannāndhānandhakṛṣṇasārāṇāṃ na kaścidviśeṣaḥ, na hi rūpopabhogānarthinaḥ kṛṣṇasāre tṛṣṇā tatkarmasaṃbhavaḥ । asaṃbhave ca kathamasyotpattiriti? ataḥ kārye api karmaṇaḥ sahakāritāmāhaetaduktaṃ bhavatīti । karmakṣayāt ityupalakṣaṇam, pratibandhāt, sahakārivirahāccetyapi draṣṭavyam । yadi hi rathādisaṃyogānāṃ nabhovyāpakatvaṃ bhavet tadā tatkāryasyapi śabdasya sarvatrotpādaprasaḍgeḥ । asamavāyikāraṇaprādeśikatvānurodhena hi

vyāpakaguṇāḥ pradeśāvacchedena jāyante ।
iha tu tadabhāvādanavacchinnadeśataiva syāt ।
tataśca taddvāreṇopalamyamānā rathādayastatsaṃyogāśca na niyatadeśatayā pratīyerannityāśayavānāhamā bhūtasarvatreti ।।

nanvākāśapratyakṣatāpakṣaḥ kimiti nāśaḍkita iti pariharatnāhanāsmākamiti । tvagādibhiriti tatra tvagudāhaṇamuktam । rasanodāharaṇaṃ tu tiktatvābhāvaviśiṣṭo madhurataro guḍaḥ । tathā ghrāṇodāharaṇaṃ pūtigrandhābhāvaviśiṣṭā surabhitarā kastūriketyato bahuvacanāvirodhaḥ । bauddhasiddhānte ca guṇaguṇinorabhedād guṇimūrtatvameva guṇamūrtatvam । guṇagrāhakamevendriyaṃ guṇigrāhakam । guṇābhāva eva ca guṇyabhāvaḥ । ato mūrtābhāvaviśiṣṭagrahe udāharaṇīye

alpābhāvaviśiṣṭagrahamāheti ।।

nanu mā bhūt sahāntareṇa grahaṇaṃ sāntara iti vā grahaṇaṃ hetvarthaḥ, śarīrendriyādhiṣṭhānāsambandhasya grahaṇamartho bhaviṣyati । na hyayamanyathāsiddhaḥ, etasyaivottaropādhitvena prayojakatvādityata āhaindriyasambandho bhavatu mā veti । yaccharīrasambddhaṃ tadavaśyamindriyasambaddhamiti । yadindriyasambaddhaṃ tadavaśyaṃ śarīrasambaddhamiti vā na pramāṇamasti,

tayorvibhinnatvāt, vibhinnāśrayatvācca ।
na hyasti niyamo yat pradīpena sambaṇsate tadavaśyaṃ mallimayāpi yad vā mallimayā tadavaśyaṃ pradīpenāpi ।
tasmāt tatra sādhākabādhakapramāṇābhāvāt sandeha evetyarthaḥ ।
tasmāt tadanyathāsiddhirevetyasiddhivyavacchedārthaṃ sajalasatejaḥpaṭādigrāhiṇā prāpyakāriṇā tvagindriyeṇa viruddhamapi sahāntareṇa grahaṇaṃ draṣṭavyam ।।

āvaraṇānupapattirūpasya tarkasyopaskurvāṇaḥ prayogeṇa pramāṇamāhaprayogastviti ।।

iha dvividhaḥ sambandhaḥ prāptilakṣaṇo yathā, ālokādīnāṃ ghaṭādibhiḥ । tadviparītaśca yathā, abhidhānajñānādīnāmabhidhayajñeyādibhaḥ । tatra svaviṣayaṃ prāpyeti siddhasādhanavyudāsārtham । janakatvādityukte śabdādibhiraprāptasvaviṣayapratipattyādijanakairanaikāntikamatastadaprāptāvajanakatvāditi । etāvanmātreṇa tu sarvathā

ajanakairanaikāntikamato janakatve satīti ।
yuktyantaram tarkāntaram, dūrāntikānanuvidhānaprasaṅgaḥ ।
asyāpi viparyayeṇa prayogo draṣṭavyaḥ ।।

nanu prāptatvāviśeṣe sūryamaṇḍalavanmerūpṛṣṭhamadhyandinolkāprakāśāvapi gṛhṇīyāt ।
athānubhdūtābhibhūtatayā na sūrasadanādīnāṃ grahaṇam, ubhdūtānabhibhūtatvāt sūryamaṇḍalaṃ gṛhyata iti, evaṃ tarhi viṣaya eva sa kaścit tādṛśo yo gṛhyate netara ityabhyupeyatām, kiṃ vyabhicāriprāptiparigrahegotyata āhaprāptau tviti ।
viṣayamāhātmyaṃ hi prāptisahakāri, na tu svatantram ।
na hi sparśarasādayo grahaṇayogyā ityaprāptaireva tvagādibhirgṛhyante, prāpyakāritvād vā tairanubhdūtābhibhūtā api te prāptatvamātreṇa gṛhyanta ityarthaḥ ।।

yadyapi kṣaṇabhaṅgapariṇāmanaye api prāptānāmeva parasparaṃ kartṛkaraṇakarmaṇāṃ kāryajananam, na tvaprāptānāmapi, na hi parasparamapratyāsīdantaḥ sahakāripratyayā bhāvānatiśāyayanto dṛśyante । 
pratyāsattistu nirantarotpāda eva teṣām ।
saiva ca svarūpyogyatā ।
tathā ca svarūpayogyatāmindriyārthayobruvatā nirantarotpāda eva vaktavyaḥ, na punarvyavahitaviprakṛṣṭotpannānāṃ kvacidapi svarūpayogyatā nāma ।
tasmāt prāptau svarūpātiriktāyāṃ vipratipadyeta, na tu nirantarotpāde api tatrādhikāprāptiḥ sādhanamarhatītyāśayavānāhaniṣetsyete hīti ।।

evaṃ nivāritābhimānaḥ paradarśane api pramāṇamapaśyan sandigdha iti ।।

nanu janakatve satīti nirṇayahetuṃ paśyan kathaṃ nāma sandigdha ityata āhaayamabhisandhiriti । adṛśyamānaprāptāvayaskānte api dṛṣṭatvādanaikāntikasyābhimanyate para ityarthaḥ । 
tvagādīnāṃ daṇḍādīnāṃ ca prāptānāmeva kāryajanakatvaṃ paśyan kathamiva sarvatra vipratipadyata ityato vipratipattibījamāhayogyatayaiveti ।
nanvayaskāntasyāprāpyakāritve hetvantare api kaḥ pratīkāra ityata āhaayaskāntamaṇeriti ।
nanu tasya vṛttibhedaḥ anupalambhabādhita ityata uktamcakṣuṣa iveti ।
tulyayogakṣematvādityarthaḥ ।।

vyavadhānaviprakarṣau hi anirantarotpādo vā syādaprāptirvā, svarūpayogyatā vā? tatrānirantarotpādābhāvo

nirantarotpādaḥ syāt । na ca kṛṣpāsārasyārthena maṇervā lohena nirantarotpādaḥ saṃbhavati । aprāptyabhāvastu prāptireva, tathā ca kaḥ pratikūlo anukūlamācarati? ayogyatābhāvastu yogyataiva । sa ca bauddhanaye kāraṇajātīyasya nirantarotpādānna bhidyata ityuktam । tasmāt sthiranaye kāryaṃ janayanti kāraṇāni parasparaprāptiṃ vā vyabhicaranti,

prāptirvā svarūpayogyatāprayuktāṃ vyāptimupajīvatītyavaśiṣyate ।
tatrāhaprāptereveti ।।

nanu lakṣaṇāntareṇa vyavasthite lakṣye kathamanyonyāśrayatvamityata āhaagatirveti । taddhi lakṣyasāpekṣamanapekṣaṃ vā? ādye anyonyāśrayatvadoṣādevāgatiḥ । uttaratra tu avagate lakṣye tatsāpekṣeṇa lakṣaṇena kiṃ gamayitavyamityagatirevetyarthaḥ । yadi vijñānābhinnahetujatvāt sukhaṃ vijñānajātīyaṃ syāt sukhābhinnahetujatvāt tadapi sukhajātīyaṃ bhavet । vijñānaṃ na sukhenābhinnahetujamiti cet? evaṃ tarhi kathaṃ sukhamapi vijñānenābhinnahetujamityarthaḥ । nanu jñānahetvanugamaḥ sukhe apyasti, na tu sukhahetvanugamo jñāne, ato yatkāraṇānugamo

yatra tajjātīyatvaṃ tatrāstu । yathāḍkuramātrakāraṇānugame yavāḍkurasyāpyaḍkurajātīyatvam । na tu sarvasya yavāḍkuratvam tatkāraṇānugamābhāvādityāśayavān āśaṅkateavāntareti । na hyasti niyamo yajjātīyakāryahetucakrānagamo yatra tatra tajjātīyatvamiti । bījajātīyakāryahetucakrānugame apyaḍkurasya bījājātīyatvāditi sāmānyopasaṃhāre anaikāntikatvam, viśeṣopasaṃhāre tu

sandigdhānaikāntikatvamāhana kiñciditi ।।

ākasmikatvaprasaṅgabhayāddhi kāryabhedopapattaye sakalakāraṇabhedamanusaran prayasyati bhavān, sa ca kāryabhedaḥ kiñcitkāraṇabhedenaiva bījāḍkurādivat jñānasukhādāvapyanākasmika ityarthaḥ । tadidamuktaṃ tadarthatvācceti । nanu rūparasagandhasparśānāṃ hi upādānabhedābhedamātrānuviddhaṃ tajjātīyātajjātīyatvam । na hyasti saṃbhavo rūpādyupādānaṃ cārūpādikaṃ ceti । ato jñānopādānatve sukhaṃ jñānajātīyameva syāt । 
ajñānatve vā na jñānopādānatvamiti yadi pratyavatiṣṭhate tatrāhana ceti ।
yadi hyekajātīyopādānatayaikajātīyatvaṃ bhavet, avāntaraikajātīyamapi kiṃ na syāt? tathā caikasmāt samanantarapratyayādanekāvāntarajātīnayānutpādaprasaṅgaḥ ।
dṛśyate ca rūpajñānād rūpajñānaṃ rasajñānādijātīyaṃ ca ।
sākṣātkāriṇaḥ sākṣātkāraścāsākṣātkaraścetyādi ।।

atha vilakṣaṇānekasahakāripraveśādanekāvāntarajātīyakāryakaraṇasvabhāvasya kasyanacidevotpādaniyama upapādya ।

evamavāntarajātibhedopapādanavadvivakṣitaikajātīyopādānatve api vilakṣaṇānekasahakāripraveśād vivakṣitānekajātīyakāryakaraṇasvabhāvasya kasyacidevotpādaniyama upapatsyata ityarthaḥ ।।

so ayamekopādānakatve apyavāntarajātibhedābhyupagamaḥ pareṣāṃ dṛṣṭāntārthamubhdāvitaḥ api cetyādyubhdāvitaṃ sandigdhavyāvṛttikatvaṃ sphuṭhayitumato nāsaṅgatamiti । tadetat sakalaṃ bauddhasiddhāntābhyupagamenoktam । paramārthatastu yadupādānavat tatsajātīyaṃ yadvyāpakopādānavat tadguṇajātīyamiti niyamaḥ । ataḥ paramaniyamaḥ । tadyadi sattayā guṇatvena vā sukhajñānayorekajātīyatvaṃ sādhyate, tadā siddhasādhanam । anyatrāniyame asaḍkīrṇamudāharaṇam āhaata eveti । 
ekopādānatve api rūpādīnāṃ na vyaktikṛto bhedaḥ, nāpyavāntara jātikṛtaḥ nāpi guṇatayā piṭharopādānatve api karmaṇo aguṇatvāt ।
atropādānamātrabalena yathā dravyaguṇakarmaṇāmasatāmeva sattvaṃ bahiḥ, tathā āntaramapi jñānasukhādīnām ।
yathā ca teṣābhavāntarakāraṇabhedād dravyatvaṃ pṛthivyādīnām, guṇtvaṃ rūpādīnām, karmatvamutkṣepaṇādīnām, tathāvāntarakāraṇabhedād darśanasparśanasmaraṇādīnāṃ jñānatvaṃ nirūpādhyanukūlānūkūlatarādīnāṃ sukhatvamityādi ।
ekamavāntarāsādhāraṇanimittādibhedād yathā pṛthivyā ghaṭādibhedo, rūpasya śuklādibhedaḥ, utkṣepaṇasya ca pāṭavādibhedastathā jñānasyāpi darśanādibhedaḥ sukhasyāpi tāratamyādibhedo bhaviṣyatītyarthaḥ ।।

syādetat, ajñānarūpatāyāṃ punaḥ kiṃ pramāṇamityata upasaṃhāravyājenāhatasmāditi । yadyapi vijñānasukhādīnāṃ bhinnajātīyatvamanubhavasiddham । na hi candanamahaṃ jānāmītyatra sukhaṃ parisphurati tadāhaṃ sukhīti syāt । nāpi sukhyahamityatra jñānaṃ parisphurati tadā jānāmīti syāt, na caitadasti । jñānaviśeṣaḥ sukhaṃ tathāvidhe ca sukhabuddhirbhavatyeveti cethanta bhostasya jñānaviśeṣasya viṣayaviśeṣo apyasti na vā? nāsti cet? nirviṣayajñānaṃ sukhamiti prāptam । na caitad dṛṣṭamiṣṭaṃ śakayaṃ vā sādhayitum । asti cet? bāhya ābhyantaro vā? na tāvad bāhyaḥ kaścid viṣayabhedo asti । 
yadeva hi rāgavatā gītamanubhūyate tadeva vītarāgeṇāpi ।
tadeva gītam, paraṃ rāgavatā anukūlatayā, vītarāgeṇa tu tadviparītatayeti cet? kimanukūlatvamasya nirūpādhikam, sopādhikaṃ vā? kathaṃ kañcit prati, sopādhikatve sa evocyatām ।
icchaivopādhiriti cetna, itaretarāśrayatvaprasaḍgāt ।
iṣyamāṇatvādanukūlatvam, tena ceṣyamāṇatvamiti ।।

tasmāt tasya jñānaviśeṣasya sukhatvenābhimatasyābhyantara eva viṣayaviśeṣo nisargānukūlasvabhāva eṣṭavyaḥ, yaddhetutayā bāhyo viṣayo anukūlatayābhimatatveneṣyamāṇo bhavati sa evoktarūpo viṣayaḥ sukhamityucyate । 
tathāpi mūḍhadhiyāṃ vyavahārārthaṃ samānāsamānajātīyavyavacchedakā dharmā jñānādīnāmuktāḥ ।
tatrārthapravaṇatvaṃ jñānasyārthanirūpaṇādhīnanirūpaṇatvamityarthaḥ ।
tadapravaṇatvamajñānalakṣaṇam ।
tatrāpyanukūlavedanīyatvaṃ sukhalakṣaṇam, pratikūlavedanīyatvaṃ duḥkhasyetyevamādi samānatantrānusādeṇa boddhavyamityarthaḥ ।।

nanvajñānātmakatve ghaṭādivadavaśyasaṃvedyāḥ sukhādayo na bhaveyuḥ । avaśyasaṃvedyāśca te । na hyasaṃvidite

sukhe pramāṇamanyadasti । 
tadetad jñānātmatve paramupapadyate svasaṃvedanatvādityata āhatīvrasaṃvegitayeti ।
santi hi padārthāḥ svakarmopārjitatvāviśeṣe api kecidadhyakṣā eva, yathā svaśarīrādayaḥ ।
kecit tu parokṣā eva, yathā tadantargatanāḍīsaṃsthānādayaḥ ।
evamajñānatvāviśeṣe api kāraṇalabdhasvabhāvabhedāḥ kecit avaśyasaṃvedyāḥ sukhādayaḥ kecidanyathetyarthaḥ ।।

sagotramutthāpayatisyādetaditi । tathāpi jāgarāvasthāyāṃ tāvadanubhavajananadvārā sukhotpattāvindriyārthasannikarṣa upayujyate । 
anyathā sukhavadanubhavo api tena vinaiva syāt ।
na ca sākṣātkāraṇameva kāraṇam, tathā sati vyāpāriṇa udāsīnāḥ prasajyeran ।
vyāpārāvyavadhāyakatvavādastvatrāpi tulya ityata āhaindriyārthasannikarṣasya tviti ।
jñānamātramavyāpārībhūtaṃ tatra upayogādityarthaḥ ।।

ayamāśayaḥ । bhavedevaṃ yadīndriyārthasannikarṣasya jñānaṃ vyāpāraḥ syāt । sahi kāryāsavāno vyāpāryavyabhicārī bhavati । jñānaṃ punaḥ kāryāvasānamapi indriyārthasannikarṣam atipatatyeva svapnāntike । anyathā tu vyāpārakalpanāyāmaniyamaprasaṅgaḥ iti । pariharatitadayuktamiti asiddherapratīteḥ । pramāṇābhāvāditi śeṣaḥ । nanu mānasaḥ atrānubhavaḥ pramāṇamityata āhatadjñānasyeti । kuto mithyātvāvagatirityata āhayathā hīti । ālambnaṃ tvasya viparyāsasya yathā pūrvānubhūtā smaraṇārhā kāminītyevaṃ tajjānmapūrvānubhūtaṃ smaraṇārhaṃ sukhameva । viparyāsatvaṃ punaretāvataivāsya yat viprakṛṣṭadeśakālayoḥ kāminītajjanyasukhayoḥ sannikṛṣṭadeśakālatayāvabhāsaḥ । na punarakāminyasukhayoḥ kāminīsukhatvena pratibhānam । tathā sati kāminītvasukhatvaniṣedhenānyasya kasyacit pratibhāsanaṃ bādhakaṃ bhavet । na ca vācyam yadi na svapnāntike sukhamutpadyate na

nasmai ghirahī spṛhayediti, mohādasādhane api pravṛttidarśanāt ।
śītāpanuttaye guñjāpuñja iva markaṭānām ।
tadidamuktamsmaraṇaviparyāsa iti ।
smaraṇe prāpte viparyāsaḥ smaraṇaviparyāsaḥ anubhavalakṣaṇastadviṣaya evetyarthaḥ ।।

nanu sukhaduḥkhotpādaprayojanau dharmādharmau yadasukhaduḥkhārūpān dehādīn utpādayataḥ tattadarthatayaiva, evaṃ tayoḥ sarvotpattimatāṃ nimittatvaṃ nirvahati । idaṃ tu svapnajñānaṃ na sukharūpam, saṃkhasādhanamapi yadi na syāt, na tarhi dharmanimittakam । nāpyadharmanimittakamaduḥkhatvādataddhetukatvācca । tataścādṛṣṭanirapekṣotpattirasya ca bahvākulayedityata āhasukheti । 
sukhādyupabhogo hyadṛṣṭasya pradhānaṃ prayojanam ।
na ca sukhādi svarūpataḥ upabhogaḥ, kiṃ tu tadanubhavaḥ ।
sa ca pratyutpannasukhādyanālambanatve api pūrvotpannam ālambya jāyamānaḥ sarvaṃ samañjasayati ।
na ca sarvatraivamastu sāmagrīvaicitryāt, satyamithyāpratyayavibhāgavyavasthāpanāt ।।

na hyekadopalabdharajataviṣayasaṃskāravaśādarajate api rajatapratyayaḥ iti sarvadaivamevāstviti vaktumucitam । yastu manyate svapne tāvatsukhādikamanubhūyata ityavivādam । tatra tu bādhakaṃ bhavad dvirūpaṃ bhavetasukhametaditi vā, nāsīt sukhamiti vā । jāgarāvasthāyāṃ tu nāsīt kāminīti yujyate bādhakaṃ sthiratvāt । sahasāpasaraṇasyāpyasaṃbhavāt । tatkāryāṇāṃ ca daśananakhakṣatādīnāmananuvṛtteḥ । caramadhātuvisargādīnāṃ cānuvṛttāvapyatatkāryatvāt । tatkāryatvena tadanuvṛttāvanyeṣāmapi tatkāryāṇām anuvṛttiprasaḍgāt । nāstīdānīṃ sukhamiti tvidānīntarasukhasya bādho na prāktanasya, kṣaṇikatvāt tasya । tatkāryāṇāṃ ca harṣāśrupulakādīnāmanuvartamānānāmupalambhādanyathā āśutaravināśināṃ kṣaṇāntare adarśanāt tadanubhavānāmaprāmāṇikatvameva syāt । tasmātabādhitānubhavasiddhatvādasti svapnāntike sukhamiti taṃ pratyāhana cāsatīti । yadyapi svapnāntikasukhasya jāgarāvasthāyāmāhatya bādhakaṃ nāsti, tathāpi svapnāntika eva tatkāraṇatvena pratītānāṃ candanavanitādīnāmasti bādhakam । kāraṇe ca bādhite kāryaṃ bādhitameva yathā svapnāntikadṛṣṭapayodapaṭalabādhe

tadāśrayo vidyududyotaḥ ।
harṣāśruprabhṛtayastu na sukhakāryāḥ kiṃ tu sukhajñānakāryā iti na tāvanmātreṇa tatsaṃbhavopapattiḥ ।
tasmāt svapnāntikodāharaṇabalena jñānamātrakāryato sukhasya sidhyatīti manorathādyudāhṛtya parihṛtam ।।

caturdhā khalu saṃsāriṇāṃ sukhamutpadyate । kiñcidabhyāsād yathā mṛgayādiṣu; kiñcidabhimānād yathā candanādiṣu; kiñcita viṣayasaṃbhogād yathā surabhimadhuragauragāndhārādiṣu; kiñcinmanorathādisaṃpratyayamātrād yathā bhaviṣyatputrādijanmadinamahotsavānucintanādiṣu । te cāmī svarūpabhedavanto anubhūyante । na hi yathā manoratheṣu sukhaṃ tathā viṣayasaṃbhoge । tathā sati tatparityāgenānyopādānavaiyarthyāt । tāvadeva hi bubhukṣito modakān manorathayati

yāvadamī nāsya paramārthataḥ sannidhīyante ।
atha manorathavyasanamapahāya tatraiva niyamataḥ pravartate, tadekajātīyatve sarvamasamañjasaṃ syāt ।
jātibhede tu kāraṇabhedo avaśyābhyupetavya ityarthaḥ ।।

tadatrendriyārthasannikarṣasya sattvamanuvidhatve sukhotpattiriti siddhāntino vivakṣitam । taccānyathāsiddhamiti manvānaḥ punaḥ pūrvoktaṃ smārayatijñānamātrameveti । nātra tatsattvānuvidhānamātraṃ vivakṣitam । kiṃ nāma? jātibhedaḥ

kāraṇabhedamākṣipati । 
sa ca kāraṇabhedo anuvihitabhāvābhāva eva sidhyatītyatra vivakṣitamiti pratipipādayiṣuruktam evānubhāṣate ।
na, viṣayāsannidhāna iti ।
tadidamuktamtādṛśasya sukhabhedasya anutpādāditi ।
yādṛśa indriyārthasannikarṣādutpadyata iti śeṣaḥ ।।

śaṅkateviṣayeti । jñānābhede hi bhinnajātīyaṃ sukhaṃ kāraṇāntaraṃ bhinnamākṣipet । iha tu jñānameva bhinnajātīyamityarthaḥ । pariharatihanteśvarasyāpīti । nanu viṣayasākṣātkāro apīṣṭopalabdhilakṣaṇaḥ sukhahetuḥ । sa ca tādṛśo nāstīśvare tasya bubhukṣāvirahāt, kathaṃ tasya sukhotpādaprasaṅga ityata āhayogarddhisampannānāmiti । nanu te apyalaṃpratyayavantaḥ kathamiva sukhabhājo bhaveyurityata āhaasatyāmiti ।

na hi te sarvadaiva pratipakṣadhāraṇāvanto mā bhūdamīṣāṃ sarvadā bhogavirahād dharmādharmapracayatādavasthyam ।
tasmād yadā pratipakṣadhāraṇā nāsti tadā viṣayasākṣātkāramātrādeva teṣāṃ sukhaṃ prasajyetetyarthaḥ ।।

na ca vācyam, yadi bhavedevaṃ kīdṛśo doṣa iti । kāyavyūhe śarīrendriyanirmāṇavaiyarthyaprasaḍgāt । iṣṭāniṣṭasākṣātkārasya ekasminneva śarīre manasaiva siddhatvāt । na cendriyāṇāmarthānāṃ ca parasparamasannikṛṣṭānāmeva sattāmātraiṇa kvacidātmadharmasamutpāde sāmarthyamadhigatam, tasmād yogarddhimatāṃ satyapi viṣayasākṣātkāre indriyārthasannikarṣābhāvāt sukhaṃ nāstītyabhipretyopasaṃharatitasmāditi ।

tadayaṃ pramāṇārthaḥ, yogarddhīnīndriyāṇi sukhaduḥkhasamutpādaprayojanāni, sukhaduḥkhatabdodhānyatve satyanyatrācāritārthatvāt,

iṣṭāniṣṭopalabdhivat । 
anyatra hi caritārthatvaṃ sākṣātkāre saṃbhāvyeta, sa tu yogajadharmasahakṛtena manasaiva janitaḥ ।
te ca sukhaduḥkhe sannikṛṣṭairevendriyairjanyete, bāhyendriyajanyatve satyātmagharmatvāt, asmādādiviṣayasākṣātkāravaditi ।
so ayaṃ sannikarṣo yadā nāsti tadā teṣāmapi na sukhādikamiti ।
tadidamuktamsa ceti ।।

nanvindriyārthasannikarṣajanmā viṣayasākṣātkāraḥ sukhādihetuḥ, na ca tathā siddhānāmasti, ato na teṣāṃ sukhotpādaprasaṅga ityata āhaapi ceti । na tāvadindriyajanyājanyayoḥ sākṣātkārayoḥ kaścidājānato viśeṣaḥ, kiṃ tu indriyārthasannikarṣarūpakāraṇasambandha eva viśeṣaḥ । sa ca yadi kārye vivakṣitaḥ, kathaṃ na tasya kāraṇatā sukhādikaṃ prati? avivakṣitaścet, siddhānāmapi tadutpādaprasaḍgo durvāraḥ, tulyayogakṣematvāt । tasmāt caramabhāvinyeva sākṣātkāre sati kimindriyeṇetyahṛdayasyābhiprāyaḥ avaśiṣyate । tatra cātiprasaṅga ityarthaḥ । atraivārthe vṛddhasaṃmatimāhasragādīti । atra sragādīti kāraṇacakrakathanam । yadutpadyata ityanukūlapravedanīyaṃ svarūpam । 
anugrahādīti kāryam ।
anugraho bhogāparanāmā sukhapratyayaḥ ।
abhiṣvaṅgaḥ punaḥ punaḥ sukhapravāhasyāvicchedecchā ।
prasādaḥ sukhaviṣayagrahaṇapāṭavamiti ।।

nanvavyapadeśyavyavasāyātmakapadayoḥ saṃgrāhyaṃ vyavacchedyaṃ vā na paśyāmḥ pratyuta parasparaviruddhayoranayorekasmin pratyakṣe asamāveśa evetyata āhaiha dvayīti । 
saṃgṛhītāpi svaśabdenopāttā kimiti cediti śaḍkāśeṣaḥ ।
uttaramtatra vipratipatteḥ ।
yatastatra vipratipattistatastāṃ niṣeddhumityarthaḥ ।
vyapadiśyate vyavacchidyate aneneti vyapadeśaḥ, sā ca vyavacchittirvyāvṛttipratītirūbhābhyāṃ kriyata iti tadubhayamāhaviśeṣaṇamiti ।।

tatra samānādhikaraṇaṃ vyavacchedakaṃ viśeṣaṇam । vyadhikaraṇaṃ tūpalakṣaṇam । yathā daṇḍī devadatto jaṭābhistātasa iti । na tu sedava viśeṣaṇam, ativyāpakatayā alakṣaṇatvāt । lakṣaṇaviśeṣaṇametaditi cet? atha lakṣaṇaṃ kim? svoparaktapratītijanakatvamiti cet? etadeva kimuktaṃ syāt avacchedakatvamanyadvā? na tāvadādyaḥ, upalakṣaṇasyāpyavacchedakatvāt । ata eva saditi viśeṣaṇamiti cetna, sato api kasyacidupalakṣaṇatveneṣṭatvāt । anyuttu samānādhikaraṇavyavacchedakatvānnānyat । tasmāt sad vā asad vā samānādhikaraṇaṃ vyavacchedakaṃ viśeṣaṇaṃ viparītamupalakṣaṇamiti । ata eva viśeṣaṇamātramudāharannopalakṣaṇam, tat kasya hotoḥ? tadeva vyādhikaraṇatayopalakṣaṇa

yataḥ । vyapadeśyaṃ viśeṣyamiti yāvaditi । vyavacchedyamiti yāvadityarthaḥ । nāmadheyānvitāḥ nāmadheyātmāna ityarthaḥ । etadeva vyatirekato darśayatināstīti । nāmadheyena saha viyujyate vibhidyata ityarthaḥ । tairityatra kāraṇatābhramo mā bhūdityetadarthamupetadenāpūrya vyācaṣṭearthā hīti । tadayaṃ samudāyārthaḥ । nāmadheyātmānor'thāstatsāmānādhikaraṇyena pratīyamānatvāt । yat punaryadātmakaṃ na bhavati na tat tatsāmānādhikaraṇyena

pratīyate ।
yathā goraśvasāmānādhikaraṇyena ।
pratīyante cārthāḥ śabdasāmānādhikaraṇyena tasmāt tadātmāna iti ।।

nanu gavāśvādīnāṃ sāmānādhikaraṇyavyāvṛtti kimabhedavyāvṛtterūta tatpratītyorūpāyopeyabhāvavyāvṛtteriti saṃdihyata ityata āhana ceti ।
api ca yadi śabdārthayoḥ sāmānādhikaraṇye upāyopeyabhāva upādhiḥ syāt, upāyatvanivṛttāveva tadapi nivarteta, na ca nivartata ityata āhaapi ceti ।।

hetvantaramāhakiṃ ceti । utkarṣaḥ prāśastyam । upakarṣo aprāśastyam । na cedaṃ vyavahāramātram । śabdanibandhano

hyutkarṣāpakarṣavyavahāraḥ tathābhūtavastupratyayādeva bhaviṣyati । yathā ṣaḍjādyutkarṣāpakarṣavyavahāranibandhano mayūrādyutkarṣāpakarṣavyavahāra iti dṛṣṭāntārthaṃ ṣaḍjādiṣvityuktam । 
anyathā nāmadheyatādātmyaprasādhanaprastāve kimanena ।
ata eva siddhānte saṃjñāniveśanamityāha ।
prayogastu nāmadheyātmānor'thā tadutkarṣāpakarṣānuvidhāyitvāt ।
yat punaryadātmakaṃ na bhavati na tat tadutkarṣādyanuvidhāyi, yathā gauraśvasyeti ।।

nanu yadyarthapratyayo nāmadheyotkārṣādyavidhatte tat tasyaiva tādātmyamastu, kimāyātamarthasyetyata āhapratyayasyeti । sākṣādanabhidhāne api guṇaguṇyāderapi yogyatayā sapakṣatvena tadgatasāmānādhikaraṇyena virodha ubhdāvayituṃ na śakyata iti tadupekṣyānyathā śaṅkateastīti । asti hi śuklabhāsvaratvādibhiḥ yuktikāgatai rajatatvasya sāmānādhikaraṇyapratyayo natu tādātmyaṃ parasparaṃ dharmiṇorityarthaḥ । punaruktabhramo mā bhūdityetadartham āhauktamapi vyapadeśamiti । vyākhyānasya caitat prayojanam, yaddhetvantarasūcanam, tathā ca prayogaḥ, rūpādyarthaviṣayaṃ jñānaṃ rūpādiśabdaviṣayam, niyamatastena vyapadiśyamānatvāt, yat tu yadviṣayaṃ na bhavati, na tanniyamatastena vyapadiśyate yathā rūpavijñānaṃ raseneti । anuviddhatā saṃśleṣalakṣaṇārthenaiva vijñānasya nāsti, kutastarāṃ tadātmanāpi śabdena bhaviṣyatītyata uktamiveti । yathā hyartho jñānāntarniviṣṭa iva viṣayatayā

parisphurati, tathā śabdo apītyarthaḥ । 
śabdānuvyādhavadeva śabdasaṃbhinnaviṣayamevetyarthaḥ ।
na cedamaprāmāṇikaṃ, yadavocat pramāṇamityādiśeṣau ।
śabdasyānubhavaḥ, saṃskāraḥ, smaraṇaṃ, samuccāraṇecchā, prayatnaḥ, sthānābhighātaḥ, śabdābhivyaktiriti svātmānyeva kramāvagamaḥ ।
tadato bāle api prathamataḥ śabdamuccārayati eṣa eva krama unnīyata ityarthaḥ ।।

prathame pakṣe asiddho hetuḥ aprasiddhaviśeṣaṇaśca pakṣaḥ śabdabrahmaṇa eva vājiviṣāṇāyamānatvāt । dṛśyatvādṛśyatvalakṣaṇaviruddhadharmādhyāsasya bhedāpādakatvāt viparītapramāṇopapattiścetyapi draṣṭavyam । dvitīye tu bhāgāsiddho heturityarthaḥ । na hi aviśade api bālamūkādiśabde pramāṇamasti । 
na hi bhāvanā vā tajjanitā smṛtirvā pūrvānubhūtasya sattāyām idānīmanubhūyamānasaṃbhede vā pramāṇamasti ।
tathā sati vinaṣṭo ghaṭaḥ smaryamāṇatvāt sanneva syāt ।
anubhūyamānaṃ na bhūtalaṃ ghaṭasaṃbhinnaṃ bhavedevaṃ cocchinnamaghaṭaṃ bhūtalamiti ।
tasmādabhyupetya viruddhadharmādhyāsavādo mantavyaḥ ।।

nanu bālenānubhūyamānaṃ rūpaṃ tāvad viśadameva ।
tataśca tadātmā rūpaśabdo api kathamaviśadaḥ syāt, kathaṃ cāprāmāṇiko rūpasya prāmāṇikatvāt, kevalamavyutpanno api śabdena vyavaharediti prasajyeta, tadasaṃbaddham ।
na hi śabdātmatāpratyayaṃ vyavahārāṅgam ācakṣmahe, kiṃ tu sambandhagrahaṇamityata āhana ceti ।।

ayamapyabhyupagamavāda eva । śabdo hi vaktṛvaktrāvaruddhanabhobhāgāvacchinnatayā śrotreṇa pratīyate apratīyamāne apyarthe । 
artho api purovartitayā cakṣuṣā pratīyate anavagate api śabde ।
tadayaṃ bālo yad rūpaṃ paśyati sa eva rūpaśabda iti loṣṭalaḍḍukadṛṣṭāntamanuharatīti ।
so ayaṃ bhedapratyayo bhrānata iti yadi śaṅkate tatrāhana ceti ।
ayamapyabhyupagamavāda eva, na hyasti bhrāntatve asya pramāṇam ।।

syādetat, bālamūkādijñānānāṃ śabdasaṃbhedastāvat sāndehika evāstu, vyutpannānāṃ punaḥ savikalpā dhiyaḥ śabdasāmānādhikaraṇyena jāyamānāḥ śabdātmakatvamarthasya vyavasthāpayantu । tathā sati bālamūkādivijñānānāṃ

tadviṣayatvāt śabdasaṃbhinnaviṣayatvamarthataḥ siddhaṃ bhavatītyata āhasāmānādhikaraṇyanirāsāyeti । sāsnādimadrūpasyeti । na tu gakārādirūpasyeti tātparyam । 
ayaṃ śabdo gakārādyākāro na tu sāsnādyākāra iti tātparyam ।
nanu yo ḍittha iti ḍitthaśabdamevoccārayasi, na tvayaṃ ḍitthaśabda iti tameva niṣedhasi ceti kimidamityata āhaautsargikaṃ hīti ।
arthaparatā hyasya svaparatāniṣedhenaivāvirodhataḥ siddhyatītyarthaḥ ।
tat kiṃ sarvatraivameva? netyata āhakvacit punariti ।।

yatra tarhi asaṃbhadena saṃketagrahe nityādipadāni santi, tatrāsaṃketitatvānna tāvadarthaparaḥ, svaparo api yadi na syād vyarthaḥ prayogaḥ syādityata āhayatrāpīti ।
yathā hi gaurvāhīka ityatra gotvaṃ goguṇayogalakṣakatvena vāhikopādhirna tatsamavāyāt, tādātmyād vā, tathā hi ḍittho ayamityatrāpi ḍitthaśabdo vācyatvopalakṣakatayā piṇḍopādhirna tu tatsamavāyāt tādātmyād veti ।
yathā cātra vāhīke gauriti pratyayābhāvaḥ pramāṇam, tathātrāpi vṛkṣaviśaiṣe ḍittho ayamiti pratyayābhāvaḥ pramāṇamiti samudāyārthaḥ ।।

nanu śabdapuraḥsaratvaniyamād vikalpasya tadupāyatā vā tadviṣayatvaṃ vā syāt, tatpuraḥsaratvaniyamasyātadupāyādatadviṣayatvānniyamato vyāvṛtteḥ tatra yadyarthavikalpastacchabdavipayastadā siddhaṃ naḥ samīhitam ।
athopāyastadā jñāto ajñāto vā? ajñātatve nirvikalpakatvānupapattireva, tasmāt śabda upāyo bhavan jñāta eva vaktavyaḥ ।
na cāsannihite jñānamasti ।
tasmādarthatādātmyāt śabdasyārthasannidhānameva tatsannidhiḥ ityarthālocanameva tadālocanamityanicchatāpi svīkartavyamityata āhayattviti ।।

na tāvat śabdaḥ pūrvaṃ niyamato bhavati vikalpasya । kiṃ nāma? vyutpannasya śabdasmaraṇapuraḥsaratvaṃ niyamavad dṛṣṭam । na caitāvataiva ghaṭajñānasya ghaṭaśabdaviṣayatvam । 
tathā sati ghaṭābhāvajñānasyāpi ghaṭaviṣayatā syāt, tatsmaraṇapuraḥsaratvāt ।
tasmād ghaṭe vikalpayitatavye anupāyo viṣayaśca ghaṭaśabdaḥ kimiti niyamataḥ smaryata ityavaśiṣyate ।
tatreyaṃ smaraṇaparipāṭī kathiteti ।
śabdapuraḥsarā śabdasmaraṇapuraḥsarā ityarthaḥ ।।

atraiva vṛddhasaṃmatimāhayadāhuriti ।
pratisambandhipiṇḍadarśanasahakṛtastatsaṃskāraḥ smṛtiṃ janayati, dhūmānubhavasahakṛta iva mahānasasthadahanānubhavaprabhavaḥ saṃskāraḥ tatsmṛtim ।
na caitāvatā niyameva śabdasmaraṇapiṇḍavikalpayorūpāyopeyabhāvaḥ, śabdasya vā vikalpaviṣayatvaṃ sidhyati, yena tayostādātmyamāśaḍkyeta ।
tathā sati vahnismaraṇadhūmavikalpayorapi tathābhāvaḥ syāt, vahnerapi vā dhūmavikalpaviṣayatā bhavediti vārttikārthaḥ ।।

syādetat । sarva eva vyavahāraḥ svārthaḥ parārtho vā vikalpasādhyo na tvālocanenāpi kaścidarthaḥ sādhayitavyo asti ।

ato niṣprayojanamidaṃ kathamutpadyata ityata āhatasmāditi । 
na tāvat sarvasyaivotpattimataḥ prayojanaṃ piśitacakṣuṣaḥ sākṣātkurmaḥ ।
na ca prayojanāpratipattimātreṇa paṭutarapratyakṣaparikalitamapi kāryaṃ nānumanyāmahe ।
tadetat prayojanāpratipattilakṣaṇamalīkamuttaram ।
tathāpi sphuṭaṃ savikalpakotpattirevāsya prayojanam iti sādarśiteti ।।

nāmadheyasmaraṇāyeti ।
nāmāvacchinne vikalpe kartavye yato na viśiṣyate viśeṣeṇa na gṛhyate, ato vaidharmyasya yogyapramāṇabādhitatvāt tadarthajñānaṃ tādṛgeva bhavati tatsamānajātīyameva bhavatītyarthaḥ ।
ato bhāṣyapaunarūktyaṃ pariharato na sādhyāviśiṣṭo heturiti ।।

vyapadeśavyākhyayā bhāṣyakāreṇa sūcitaṃ hetuṃ sphuṭayatinanviti ।
arthavyapadeśākāram arthavyapadeśaviṣayam ।
viṣayirūpajñānasya tāvadrūpaviṣayatobhayavādisiddhā ।
tasya ca tadvyapadeśaviṣayatā tadā syāt yadi rūpatadvyapadeśayorabhedaḥ syādityarthaḥ ।।

anyenānyasya vyapadeśe atiprasaḍgo vyavahāravilopaśca vipralambhādityatra tannāmadheyatvādeva niyama iti sphuṭaṃ bhāṣya eva । svarūpeṇaiva viṣayeṇaiva vā kimiti jñānaṃ na vyapadiśyata ityetad vivṛṇvan pariharatiarthākārameveti ।

ātmānaṃ prati tāvat svarūpeṇaiva jñānamajñānād vyavacchidyate, jñānāntarāt tu viṣayeṇāpītyetat ko nāma nābhyupaiti? parasya tu nityaparokṣaṃ parajñānam । ata eva tadviṣayo api tat kathaṃ svarūpaviṣayābhyāṃ paro bodhyatām? kathaṃ vā abodhito vyavaharatām? tasmāt tajjñānavācakena jñānamarthavācakena cāryamasau pratipādyaḥ । na cājñātena

vācakena vācyamadhigattumarhatītyavarjanīyatayā pratipādako vācakamuccārayati ।
nacaitāvatā arthaśabdayorabhedasiddhiḥ ।
na hi pramāṇavyatirekeṇa prameyamadhigantuṃ na śakyate ityetāvataiva tayorabhedaḥ syāditi tadidamuktamanyathā aśakyatvāditi ।।

nanu kadācidarthajñānakāle api śabdo vyāpriyata eva, yadā prayojakavṛddhāt prayojyavṛddhor'thamadhigacchatītya āhapratīyamānatayā viṣayatayetyarthaḥ ।।

syādetat । utkarṣāpakarṣādyanuvidhāyitvaṃ hetuḥ kīdṛgityata āhatadaneneti । na tāvat tāratamatvāderūtkarṣānmayūrāderiva gavāderapyutkarṣaḥ pratīyate । 
na hi gośabde karṇajapite apabhraṣṭe vā aṇīyān gauḥ kṛśa upahatākṛtirvikṛto vā pratīyate, viparīte vā viparītaḥ ।
nāpi sādhutvādibhedavato gośabdasya prāśastyamaprāśastyaṃ ca kiñcidasti ।
nandābhadretyādimaṅgalasaṃjñāniveśasya tvarthamaṅgalyādivyabhicāraḥ sphuṭatara eva, abhadrādāvapi bhadrādivyapadeśāt ।
tasmād vyavahārotkarṣāpakarṣamātreṇa nobhadasiddhiratiprasaḍgādityarthaḥ ।।

asyaiva sākṣādavyapadeśyapadāt pratīyamānasyaiva ।
śabdānuvyādharahitatā śabdārthānuvyādharahitatopapattirityato asya nirākaraṇaṃ sūcitamiti pūrvoktena na virodhaḥ ।।

nanu vārttikatātparyavyākhyānamupakramya bhāṣyavyākhyā akāṇḍakūṣmāṇḍapatanavṛttāntamanuharatītyata āhatadetabhdāṣyamiti । 
tadetad vārttikaṃ vyākhyātumayamasmākaṃ bhāṣyavyākhyāpariśrama ityarthaḥ ।
śabdo hi yatkāryo yatkāraṇaṃ yadgrāhyo yatpramāṇaṃ yadvirodhi yaddharmā yadrūpo yadviṣayaḥ, tadakāryastadakāraṇaṃ tadagrāhyastadapramāṇaṃ tadavirodhyataddharmātadrūpo atadviṣayor'thaḥ pratyakṣata evāvasīyate ।
tadetadasyārthajñānasya viṣayabhedānuvidhāyitvaṃ śabdābhdedagrāhakatvam ।
yadi punareṣā pratītirbhedamullikhantyapyavadhīryate, tadoktadharmāṇāmavirodhe dharmiparivartenāpyupalambhāḥ syuḥ ।।

tatrodāharaṇārthaṃ kāṃścidāhacākṣuṣaṃ hīti । cākṣuṣaṃ hi cakṣuṣaiva janyate, rūpa eva niyatam rūpeṇeva nirūpyate; na śabde pravartate, na śabdenaiva nirūpyata ityarthaḥ । evamuttaratrāpi । viṣayiviṣayāniyamaprasaḍgāmuktvā karmakaraṇāniyamaprasaṅgamāhaapi ceti । nanu śrotramevāsya kadācinnāstītyata āhaasti hīti । kimatra pramāṇamata āha"śabdajñānaṃ ceti । nanu locanābhāve apyagrahaṇamupapadyata ityata āhaasti hīti । 
kimatra pramāṇamata āharūpajñānaṃ ceti ।
upalakṣaṇaṃ caitat ।
arthasāmānyasya sarvendriyagrāhyatvāt śabdasāmānyamapi sarvendriyairgṛhyeta, śabdasāmānyasya vā śrotrendriyaikavedyatvāt arthasāmānyamapi śrotrendriyaikavedyaṃ bhavet ।
tathā cendriyāntarāṇāṃ vaiyarthyamityapi draṣṭavyamiti ।।

itaretarābhāvavattāvyavahārābhāvaprasaṅgamāhaaśabda iti । upalakṣaṇaṃ caitat । anutpanno vinaṣṭo atyantāsannityatrāpyabhāvatraye vivakṣitaviparītamāpadyata iti mantavyam । itaretarābhāvavyapadeśe virodhaprasaṅgamāhaabhāva iti । atrāpyanutpādo vināśo atyantābhāva iti viruddhaṃ syāditi mantavyam । iha hyarthaśabdenendriyagrāhya evābhipretor'yamāṇatayeti vyākhyānāt । indriyasya ca grāhyaḥ sa eva yastajjanyajñānaviṣayaḥ । tadamī cakṣurādisannikṛṣṭā apyanyaviṣayajñānāpekṣāyā

atadarthā eva । evaṃ cendriyagatijñāne kaḥ pratyakṣatāyāḥ prasaṅgaḥ?

na hi tadapekṣayā dhaṭādayastadarthāḥ । tasmādaprasakte apyarthaśabdasya padārthamātraparatvamabhyupagamya parihāre gatyantaraṃ vārttikakṛtā darśitam । 
tacca duḥkhabodhamiti vyācaṣṭenaitaditi ।
naitadindriyārthasannikarṣādupajāyate sattāmātravyavasthitāt ।
indriyārthasannikarṣo hyajñāyamāna eva sattāmātravyavasthitaḥ pratyakṣe vivakṣitaḥ ।
anumāne tu liṅgasya jñāyamānatvameva vivakṣitam, na tu sattetyarthaḥ ।।

nanvanumāne api liḍgāsattaiva ki na vivakṣitetyata āhaata eveti । tatsmaraṇamātrādeveti । mātragrahaṇaṃ sattāmamipretya natvanumeyajñānaṃ prati kāraṇatāmamipretya, dhūmasyaiva jñāyamānasya tatkāraṇatvāt । 
anyathā tatkālānanuvidhānaprasaḍgāt ।
catra hi viṣayānapekṣaṃ jñānameva kāraṇaṃ tatra na viṣayakālānuvidhānam ।
yathā abhāvajñāne pratiyogijñānajanye pratiyoginaḥ ।
api ca liḍgānapekṣasya liṅgajñānasya liḍgijñānajanakatve pramāṇādīnāṃ gatidvayavādo api tatra tatra na syāt ।।

tadayamarthaḥ । indriyārthasannikarṣāt sattāmātravyavasthitādutpadyate jñānaṃ tatsādhakatamaṃ pratyakṣam । liḍgāt tu

pañcarūpasampannādapi jñāyamānādevāsato api yadutpadyate jñānaṃ tadanumānamiti ।।

nanvindriyaviṣayeṣvityadhyāhārastarhi sūtre pūrveṣāṃ kiṃ mūlam ityata āhaimaṃ ceti । na hyanumeyasyendriyeṇa sannikarṣāditi vadatā hyevamuktaṃ yasyendriyeṇa sannikarṣāt tajjñānamutpadyate nāsau tasya viṣayaḥ, yastu viṣayo na tasyendriyeṇa sannikarṣāt idaṃ jāyate । tasmādindriyārthasannikarṣādupajātaṃ vijñānaṃ yadi tadarthaviṣayameva bhavati, tadā tatpratyakṣam । na caitat sūtrāt labhyate । tasmād vārttikakṛtā eva kṛto ayamadhyāhāra iti keścid buddham । sa

cāyamasaṅgato bodhaḥ, adhyāhārasyobhayathāpyanupapatteḥ, tadvyāvartyasyānyathaiva vyāvartitatvādaprasakteścatyarthaḥ ।।

indriyārthasannikarṣādutpannasya hi jñānasya vyabhicārasaṃbhādavyabhicārīti viśeṣaṇaṃ yadyapi nānupapannam, tathāpyetadvyāvarttyasya sāmānyalakṣaṇenaiva vyāvṛttatvāt niṣprayojanamidam । 
avaśyaṃ ca tadanuvartanīyam ।
na hi yata ityadhyāhṛtapadena karaṇamātraṃ parāmṛśyate tasyāprakṛtatvāt, kiṃ tu pramākaraṇam ।
tathā cāyamarthaḥ, indriyārthasannikarṣotpannaṃ jñānaṃ yataḥ pramāṇād bhavati tatpratyakṣam ।
evaṃ ca vyabhicāriṇi kaḥ prasaṅga ityata āhayadyapīti ।।

nanvavyabhicāripadakaraṇaṃ pramāṇapadānuvartanaṃ veti kaścid viśeṣa ityata āhaanyatheti । avyabhicāripadaṃ pramāṇaparamityarthaḥ, pramāṇasyaivāvyabhicāritvāt । yadyapi tatra tatpūrvakamiti lakṣaṇapadaparyālocanayaiva vyabhicārinirāsaḥ,

na hyuktarūpe dve pratyakṣe pūrvaṃ yasya jñānasya tadvyabhicāriṇīmapi pramāṃ janayet । ata eva tadarthaṃ tatra sāmānyalakṣaṇānuvartanamasārameva । 
tathāpyevaṃbhūtapratyakṣadvayajanite saṃskāre nirṇaye ca anumānatvaprasaṅgastadavastha eva ।
tasmāt tannivṛttyarthaṃ pramāṇapadaṃ na kṛtaṃ cedavaśyamanuvartanīyamityarthaḥ ।
yadyevaṃ kimavyabhicāripadaprayojanamityata āhatathāpīti nopayujyate na ca śakyate parasparāśrayaprasaḍgādityapi draṣṭavyam ।
tathāpi niyamo na sphuṭībhūta ityata āhatatreti ।।

nanvanumānavadavyabhicārasiddhyā phalasiddhirna pratyakṣe yathā, tathā śabde api । tatastadavabodhanārtha tatrāpyavyabhicāripadāvatāraprasaṅga ityata āhaśabdādau tviti । pratyakṣe phalāvyabhicāranirṇayenaivāvyabhicāraniścaya

iti niyamo nānyatretyarthaḥ । avyabhicāripadopādānaṃ phalaviśeṣaṇatayeti śeṣaḥ । 
ayaṃ ca niyamaḥ svarūpato api phaladvāraiva pratyakṣamunnīyate, na tvanyatheti ।
anumānādikaṃ tu pratītaṃ satphalāya kalpate, na tvanyatheti niyame sati syāditi ।
ayamapyarthākṣiptatayā prāgeva darśito dvayīti ।
aparamapyutpattijñaptibhyāṃ niyamadvayaṃ śliṣṭamāhaathaveti ।।

kāraṇamutpādakaṃ pratyāyakaṃ ca ubhayaṃ sādhayatina hīti ।
upādhiśaḍkānivṛttyarthaṃ tarkasahāyatvopavarṇanam ।।

āgamasyāpi ca vaktṛśrotṛgatatvena pratyakṣāpekṣā utpattau jñaptau ca cato ataḥ saṃmugdhamāhaevamiti । tathāpyayamarthaḥ kathamavyabhicāripadopādānamātrat labhyata ityata āhana hīti । 
tadayaṃ saṃkṣepaḥ ।
so ayaṃ sūtrakārasyeha viśeṣataḥ prayatno jñāpayati yadetasminnavyabhicāriṇyanyatra vyabhicāraśaḍkaiva nāsti, ata ihaiva tadgrahāya viśeṣato yatitavyamiti ।
yadyapi jñāptipakṣe laukikavacasāṃ pravṛttisāmarthyādinā vyabhicārābhāvagrahaḥ, tathāpi pāralaukikāgamāvyabhicāraniścaya āptoktatvenaiva ।
tacca mūlabhūtapratyakṣaśuddhereveti ।।

nanu bhāṣyavārttikāyoḥ kā gatiḥ? na hyayamarthastataḥ pratīyate । kiṃ nāma? vyabhicārivyāvṛttimātramityata āhatasmāt suṣṭhūktamiti । sa evārthaḥ, kiṃ tu niyamyatayā, na tu vidheyatayetyāśayaḥ । uccāvacamuccalata iti jalasādṛśya saṃkīrtanaṃ bhrāntibījatayā । upaghātadoṣānnayanasyātapādinā । upadarśitārthāprāpakatvaṃ vyabhicāraḥ । na cārthena kaścidartha upadarśito yamaprāpayannartho vyabhicaret । anyathārthopadarśanasvabhāvasya cotpattiḥ, na

cārthopadarśanasvabhāvo na cānyathotpannaḥ । tasmādevaṃbhūto vyabhicāro jñānasyaiva na cārthasya । tadidamuktampratyayo bhrānto jāyata iti । vṛddhasaṃmatimāhayathāhuriti । andha iti yamyagdarśanopāyarahitatvamātraparam । 
na paśyatītyapi samyagjñānābhāvamātropalakṣaṇaparam ।
tena puruṣāparādhaḥ sa bhavatīti ।
atrādarśanaṃ viparītadarśanaṃ vetyaparādha ityarthaḥ ।
yathā hi sthāṇuradṛśyamānastathaiva puruṣatvenāpi daśyamāna iti tātparyam ।।

yadyani saṃśayo api sāmānyalakṣaṇānuvṛttyaiva nirastastasyāpramāṇaphalatvāt, tathāpyavyabhicāripadaṃ niyamajñāpanārthamavaśyaṃ kartavyam । tena ca vyabhicārivyudāsamukhenaiva niyamaḥ pradarśayitavyaḥ । saṃśayo api

vyabhicārijātīyaḥ, atastenaivāsya vyudāso yukta ityāśayavān āhaavyabhicāripadenaiveti ।।

nanu vyabhicāritvamevāsya katham? viparyājñānaṃ hi niścayākaram, ayaṃ tu na tathetyata āhano khalviti ।
na hi niścayatvaṃ prayojakamatra, kiṃ tu visaṃvādaḥ ।
sa ca prāptyayogaḥ ।
na ca prāptiyogo dvirūpasya vastunaḥ, kvacit kadācit kenacid aprāpterityarthaḥ ।।

na ca vācyaṃ bhrānterabhrāntipratiyogitvādaniyatasya cārthasya kvacidapi

pramāṇāgocaratvādasatkhyāteranabhyupagamācca sarvamidamasamañjasamiti । no khalu dolāyamānaḥ sthāṇupuruṣavyatiriktaḥ

kaścidaniyato nāmārthaḥ parisphurati yatrāsamañjasaṃ syāt ।।

nanu sthāṇupuruṣāvubhāvapi yadyāropitau tadobhayopamardātmanā bādhakena bhavitavyam । athānyatadasyāropastadā aparasya pāramārthikatvāttatpratipatterabādhyatvameva syāt । yathā yuktau rajatāṃśasya mithyātve śuklabhāsvaratvādiniścayasya satyatvam, tathā ca sthāṇvaṃśe niścayaḥ puruṣāṃśe tvekakoṭisanniveśavāneva vibhrama iti saṃśayo dattajalāñjaliḥ prasaktaḥ । tasmād ubhayasmaraṇamātrātmako ayamiti syāt । na syāt, yatra tāvadubhayoranubhayātmake pāṣāṇastambhādau samāropastatrobhayopamardātmaka eva bādhaka iti kimatra vaktavyam? yatrāpyekatarāropastatrāpi nāparāṃśe niścayaḥ, parasparapratikṣepopasthitivyāhatyā aniścayātmakasyaiva jñānasyotpādāt । yatra hi rajatatvārope api śuklatvādau niścayastatrāropitānānopitayormitho virodhābhāvaḥ । 
tasmādāropitānāropitatvāviśeṣe api yatrāropitānāropitau parasparāviruddhau sa viparyayaḥ ।
yatra tu parasparaviruddhau sa saṃśaya iti sarvamavadātam ।
yadyevaṃ saṃśayo api viparyayāntarbhūtastadapākaraṇenaivāpākṛtaśca ।
kimarthaṃ tarhi vyavasāyātmakapadaṃ sūtrākāraścakāra? san vā sa udārārtho vyākhyātṛbhiḥ kimityupekṣitaḥ? tathābhūtor'vācīnaiḥ kathamunnīyata ityata āhatasmāditi ।।

syādetaditi । syāt tadavabodhārthaṃ, yadi tatpratyakṣaṃ syāt, na tvetadastītyarthaḥ । hetumāhaabhilāpeti । abhidhānākārasaṃsargayogyābhidheyākāraṃ hi tadityarthaḥ । vipakṣād vyatirekamāhana ceti । abhidhānābhidheyasaṃsarge hi tadākārayoḥ saṃsarganiyamaḥ । sa ca saṃyogasamavāyakāryakāraṇabhāvarūpastāvanna saṃbhavatītyāhana hyarthe śabdāḥ santīti । saṃyogena samavāyena kāryatayā veti śeṣaḥ । 
tadātmāno veti ।
na hītyanuṣajyate ।
upapattimāhatathā satīti ।
na ceti ।।

sa hi saṃvedanadharmo grāhyākārarūpo vā syāt? tannirapekṣagrāhakākārarūpo vā? na tāvadādyaḥ, arthāsaṃsparśī yataḥ, arthāsaṃsparśaścāsyātadvṛttitvādatadutpatteśceti pūrvaiva yuktirityāśayaḥ ।
nāpi dvitīyaḥ, artheṣu tanniyojanāt ।
aryamāneṣu bāhyeṣvartheṣveva tasyāmilāpasya niyojanāt ।
niyogato bāhyasāmānādhikaraṇyena pratīterityarthaḥ ।।

etaduktaṃ bhavati saṃvedanākāro hi jñātṛtvādistatsāmānādhikaraṇyena pratīyate ।
abhilāpastu bāhyasanniyuktastatsāmānādhiraṇyenetyato na saṃvedanadharmaḥ ।
tasmād viṣayataḥ svarūpataśca yato asya nābhibhalāpasaṃsargayogyatāsambhavastasmādidamarthāt sarūpakādupajāyamānaṃ jñānaṃ vikalparūpamarthamevādarśayediti prasaṅgaḥ ।
nāmilāpamarthasaṃsargitayeti śeṣaḥ ।।

syādetat ।
svakāraṇadupajātasya kāraṇamakāraṇaṃ vā kaścideva viṣayaḥ ।
evaṃ cārthādupajātasyāpyaneko abhilāpo apyasya viṣayo yadi syāt ko doṣa ityata āhana hīti ।
rūpāccakṣuṣo viṣayādupajāyamānaṃ cākṣuṣaṃ vijñānaṃ nayanāviṣayarasasahitamatad rūpamiti ।।

etaduktaṃ bhavati । sākāravādasiddhau tāvadanupaplutamākāramādadhadevārtho viṣayaḥ । na ca śabdasaṃsargayogyatā

arthasyāsti yena tadākāraṃ jñānaṃ bhavet । na cendriyavijñānaṃ śabdaḥ svatantra evākārādhāyako, vikalpakāle tadabhāvāt । bhāve api vā svatantraḥ pratibhāseta nārthasaṃsargitayetyuktam । nirākārapakṣe apyātmānātmaprakāśanaśaktervijñānasya sa eva viṣayo yatrendriyaṃ

niyatasāmarthyam, anyathātiprasaḍgāt ।
na ca cakṣurindriyāntaraviṣaye samartham ।
na ca cakṣurviṣayasyaiva śabdasaṃsargo astīti cintitamiti ।।

prasaṅgamuktvā viparyayārthamāhatasmāditi ।
amilāpasaṃsargānapekṣamarthaṃ tatsaṃsargiṇamādarśayadadhyavasyad vikalpavāsanotthāpitaṃ nārthasāmarthyasamutthamiti bhāvaḥ ।।

viparyaye kiṃ bādhakamityata āhaaniyatārthagrāhi yataḥ, vikalpagatamarthākāraṃ pratyaniyāmakatvāt tasyetyarthaḥ ।।

etaduktaṃ bhavati, yadi hi pratibhāsamānor'thopi vikalpasya janako bhavet, tadā tadākāraṃ niyamayet, na tu niyamayati, tadasannidhāvapi vikalpavāsanāvaśāt tasya tathāvidhākāropasthiteḥ ।
nanvindriyamasya janakamastu, na hi tasyākāraniyāmakatayā kārakatvamityata āhamānasamiti ।
manomātraprabhavamityarthaḥ ।।

indriyamapi hi jñānajanakaṃ bhavadākāraniyāmakārthasannikarṣeṇaiva, na tu tannirapekṣam ।
na cāsya tathāvidhārthasannikarṣo astītyuktamiti bhāvaḥ ।।

nanu vivādādhyāsite vikalpe dṛśyatayaivārthākāraḥ parisphurati ।
na caivamubhayavādisiddhārthasannidhinipekṣavikalpeṣvaparokṣatayārthaḥ prakāśate, tadviśeṣo vikalpor'thasannidhisāpekṣaḥ ।
tathā cārthasya tadākāraniyāmakatvāt tajjanakatvamanicchatāpyabhyupeyam ।
anyathotprekṣāvyāpāratvād vikalpasya pravartakatvamapi na nirvahedityata āhaātmīyamiti ।।

utprekṣā asadāropaṇaṃ yato bhavatyavaśyamato apyevamutprekṣāmaha iti vyāhāraḥ । tiraskāro anadhyavasāyaḥ । darśanaṃ sākṣātkaraṇam । puraskāro bhedāgraho vā, taddhetuka āropo vā । tatsiddhamiti । prasaḍgādyupanibandhena । 
yadi vivādādhyāsitā vikalpā arthasāmarthyalabdhajanmānaḥ, tadā na śabdakalpanānugatā ityarthaḥ ।
tadanugatatvamiti ।
śabdakalpanānugatatvam ।
tasyopalabdhirabhilāpānugatatvaṃ nirākurvatī arthasāmarthyajatvaṃ virūṇaddhīti śeṣaḥ ।।

asiddhaviruddhayorasambhavādiha sambhāvitatayā pūrvoktasmāraṇapuraḥsaraṃ sandigdhānaikāntikatvāśaḍkāmevāpanayatina ceti । artharūpamanukuryādartharūpasadṛśākāraṃ bhavedityarthaḥ । tādātmyatadutpattibhyāmasaṃbaddharūpānukāre niyāmakābhāvāt sarvarūpānukāreṇa sarveṣāṃ sarvajñatāpattiḥ । sadrūpānukāramātratvāt tadviṣayatāyā iti bhāvaḥ । na hi tādātmyatadutpattilakṣaṇaḥ sambandhaḥ svarūpeṇopapujyate । ki nāma? niyāmakatayā, tadatra saḍketa eva niyāmako yadi syāt ko doṣa ityāśayavānāśaṅkatesaḍketeti । 
tadeva dṛṣṭaṃ sat smārayedetānniyameneti śeṣaḥ ।
kimetāvapītyata āhatatraiva ceti ।
anugatamanugamagocaraḥ ।
ata eva sāmānyaṃ deśakālānugatam, tatraiva saḍketasya sukaratvāditi bhāvaḥ ।।

kimetāvatāpītyata āhana ca tattat dṛṣṭaṃ sākṣātkṛtaṃ kiṃ tu svalakṣaṇaṃ darśanagocaraḥ । sarūpakatvāditi śeṣaḥ । 
sarūpakatvamevāsya kuta ityata āhatadeva hīti ।
paramārtho akṛtrimamanāropitaṃ rūpaṃ tenāstīti paramārthasat ।
etadeva kuta ityata āhavijñānasya kāraṇam ।
vijñānasyeti prakṛtopayogāt kāraṇamarthakriyāsamarthaṃ yata ityarthaḥ ।।

nanu sāmānyamapi kiṃ na darśanagocara ityata āhana tu sāmānyamiti । kutaḥ? sarvasāmarthyarahitaṃ hi tat । sarvaḥ puruṣārtho heyopādeyarūpastasya sāmarthyaṃ śaktiḥ, tadrahitaṃ yasmāt tat । 
na hi kiñcit puruṣaprayojanaṃ sāmānyasādhyamasti ।
ator'thakriyāyāmaśaktatvāt na tat paramārthasat asattvānnatadvijñānajanakam ।
ajanakatvānna sarūpakam ।
asarūpakatvānna darśanagocara ityarthaḥ ।।

nanu sāmānyasya tāvadarthakriyāvirahād darśanagocaratvaṃ mā bhūt, darśanagocarasyaiva tu vācyatāstu । saḍketo api tatra kenāpyupāyena bhaviṣyati । tannirvicikitsameva tarhyarthakriyāsamarthavaspupratipādanābhiprāyavantaḥ prayojakavṛddhāḥ prayojyavṛddhāśca tathāvidhārthapratipattimantaḥ śābde vyavahāre upalabhyanta ityata āhaapi ceti । na hyaupṇyāt atirikto vahnirnāmāsti bauddharāddhānte । na cobhayavādisaṃpratipattiviṣayaḥ pratītamauṣṇyaṃ śītāpanodanaṃ karotītyapi kadācit । akurvaddhi sarvathā apratītaṃ na kuryādāropitaṃ vā । na ca vahniśabdāt sarvathā vahnerapratītiḥ । tasmāt

śabdakalpanollikhitamavastveva vastvābhāsamityabhiprāyaḥ ।।

jātyādīn paramārthikānabhyupetyāhatanneti । vivekena deśabhedenetyarthaḥ । avacchedyāvacchedakabhāvena hi mitho yojanā viśeṣaṇaviśeṣyabhāvaḥ । 
sa ca viviktadeśatāpratītyā vyāptaḥ ।
sā cāto nivarttamānā svavyāpyaṃ viśeṣaṇaviśeṣyabhāvamādāyaiva nivartate ।
tataśca jātyādīnāṃ parasparamasambandhānna svatanatreṣu teṣu śabdo api sukarasaḍketeḥ ।
tathā ca na saṃsṛṣṭavedanamityarthaḥ ।।

etena śabdasya vivekagrahasaṃbhave api tadyojanā nirasto boddhavyā । avibhāgamanaṃśam । svalakṣaṇaṃ

trailokyavilakṣaṇam ।
tathātatheti ।
guṇakarmādisamuditatvena sādhāraṇatvena vikalpyate ।
na tu daśyata ityarthaḥ ।।

api ca paramārthasadvastutrayavedane api vivekeneti śeṣaḥ ।।

nanu na hyekajñānaviṣayau samānakāle aḍgulyau na kāryakāraṇabhūte iti niyatapūrvāparatve api te sarvajñaikavijñānagocarau na tatheti yuktaṃ vaktum । yadyucyeta ko doṣaḥ? na hyupalabdhibhedābhedaprayukte kāraṇākaraṇatve । kiṃ tarhi? yadanapekṣaṃ tat kāraṇam sāpekṣaṃ ca kāryamiti, tadatrāpi samānam । ekajñānagocaratve api yadavacchedakaṃ

tadviśeṣaṇam, avacchedyaṃ ca viśeṣyamiti । yattu naivaṃ na tat yathetyata āhaviśeṣaṇaṃ khalviti । nānyatheti । atiprasaḍgāditi śeṣaḥ । tarhi upakāro api kaścidastvityata āhana caiketi । kimiti na syādityata āhatayoriti । 
prasaḍgāditi śeṣaḥ ।
svarūpataḥ paurvāparyaniyamaḥ kāryakāraṇabhāvaḥ ।
jñāptitastu jñāpyajñāpakabhāvaḥ ।
sa cāyamekajñānagocarayorekakālayośca dvirūpo api niyato nāsti yasmādityarthaḥ ।।

syādetat । yadyapyuktasvarūpamupakāradvayaṃ na saṃbhavati tathāpyādhārādheyabhāvo bhavet, sa hi samānakālayoreva kuṇḍabadarayordṛṣṭaḥ । 
kṣaṇabhaṅgastu tvayāpyupapādanīyo mayāpibhañjanīya ityata āhaapi ceti ।
yadyapi tīrthikaiḥ kuṇḍādhāvaśānna badarasyaiva apatanadharmakasyotpādaḥ svīkriyate sthaimaśraddhājaḍatvāt, tathāpi gatinivṛttilakṣaṇāṃ gurutvapratibandhakasaṃyogalakṣaṇāṃ vā sthitiṃ taddharmabhūtā vidadhadeva badarasya kuṇḍamādhāratayā abhyupetaṃ taiḥ ।
kiṃ cāto ata āhatadvadihāpīti ।
etāvatāpi kimityata āhana ca śaktyantarairiti ।।

yadyapi badaravajjātyādīnāṃ dharmasya kasyacidupajanāpāyarūpamupakāraṃ nābhyupagacchatyeva paraḥ, tathāpyabhyupagamavādo ayaṃ saugatasyeti mantavyam ।।

tathā ceti ।
sannityanena hi vikalpena sattvopakārasamartho viṣayīkṛtaḥ na ca tato anyaḥ kaścid dravyatvādyupakārasamartho asattvopakārasamartho asti, yatra dravyādivikalpāḥ sārthakāḥ syuḥ ।
tasmādete dravyavatvādyupakārasamarther'the sattvopakārasamarthābhedini pravartamānāstadadhikaraṇamarthamaspṛśanto anarthakāḥ prasaktā iti samudāyārthaḥ ।।

bauddhasyātiparāmarśakuśalatāṃ codyasya cātitucchatāmālakṣyāsmākameva matilāghavaṃ saṃbhāvayiṣyatītyāśaḍkya tadgranthaṃ likhatiyadāheti ।

ayaṃ vārttikārthaḥ । yasya darśane nānopādherapyarthasya dhīḥ vikalpadhīrgrāhikā bhedino viśiṣṭasya । nānopādhyupakārāḍgaṃ yā śaktistadekātmanastasya । sarvātmanā sarvaiḥ upādhibhirekasvabhāvasyaivopakāryasya viśeṣyasya grahe sati ko bhedo bhidyata iti bhedo viśiṣyata iti yāvat । 
aniścitaḥ syāt? api tu sarvopādhimirviśiṣṭo niścita eva syādityarthaḥ ।
emasyopādheḥ upakārakasvabhāve grāhye gṛhyamāṇe sati nopakārā upakārakāḥ svabhāvā upādhyantarāṇāṃ tato apare bhinna vidyante ye tasminnekopakārakasvabhāve dṛṣṭe api na dṛṣṭāḥ syuḥ ।
kiṃ nāma? sa ervekasvabhāvaḥ sarveṣāmupakārakaḥ tatasadgrahe tadekopādhiviśiṣṭagrahe ।
sakalagrahaḥ sakalopādhiviśiṣṭagrahaḥ prasakta ityarthaḥ ।।

nanu varaṃ vastusvabhāvavādamāsthāyānupakāryānupakārakayorapi viśeṣaṇaviśeṣyabhāvaṃ spaṣṭadṛṣṭamupapādayituṃ śaktāḥ pare । upādhupādhimabhdedāccāpaunarūktyam । na punaḥ saugatāḥ sattvādīnāmupādhīnāṃ vastutvānabhyupagamāt । evaṃ ca tvaccharāstvayyeva nipatitā ityata āhaasmākaṃ tviti । yacca gṛhṇanti sāmānyamātram, yaccādhyavasyanti santānam । na manāgapi sāmānyenāpi rūpeṇa । gāhante gocaranti । tasyālīkatayā vastudharmatvābhāvādityarthaḥ । tarhi kathamavisaṃvādakāḥ pravartakā vetyata āhapāramparyeṇeti । tataḥ kimityata āhaata iti । yatra viṣayādhīnā dhīḥ tatra

tadāyattau viśeṣāviśeṣau, atra tu viparyayo viṣayasyaiva pratibhāsasattayā buddhyadhīnatvāt ।
tadiha vikalpasya viṣayo viśeṣyaḥ ।
tattadvadviśeṣaṇaviśiṣṭatayāpi kiṃ bhinno abhinno vetyatra vikalpa eva sākṣī, na vicāra ityarthaḥ ।।

nanu paramārthasannartho mā bhūdvikalpasya viṣayaḥ, janakastu bhaviṣyatītyata āhaapi ceti ।
na vikalpikāmapīti ।
apirbhinnakramaḥ ।
artho vikalpasya na gocaro janako api netyarthaḥ ।।

arthopayogaḥ sannikarṣaḥ । nyāyāditi । no khalviti । smaraṇendriyayorekaviṣayasāmarthyābhāvāt na parasparāpekṣatvam । tataśca sa evārthopayogī'viśiṣṭa ityarthaḥ ।

ekagocaratvamevānayoḥ kuto netyata āhatadgocaratve ceti । ananubhūtapūrvāṇāmapyarthānāṃ cakṣuṣorvyāpāramātreṇa

pūrvāvasthāsmaraṇaprasaṅga ityapi draṣṭavyam । 
tathā sati prasajyetetyarthaḥ ।
akṣāpāye api netradhīrityupalakṣaṇam ।
vāsanābhāve smṛtidhīrityapi draṣṭavyam ।
sahate pratīkṣata ityarthaḥ ।।

siddhāntamupakramateatreti । gaurayamityādervikalpasya tāvadabhilāpasaṃsargayogyapratibhāsavadarthasākṣātkāro apyanubhavasiddhaḥ । asti cosyendriyārthānvayavyatirekānuvidhānam,

tadanyathāsiddham, tayorālocanamātra eva caritārthatvāditi cet? tat kimidānīmālocanasyāyaṃ mahimā vikalpopajananaṃ prati? tathā sati tasmānna kadācit apyālocanaṃ jāyeta । vāsanāparipākavirahānna tatheti cet? sa khalu vāsanāparipāko yadi niyamādindriyārthamadhyamadhiśete kathaṃ na tadapekṣā kāryasya? kākatālīyaścet? sannidhisannihiteṣvapīndriyārtheṣu kadācid viśiṣṭād vāsanāparipākāt sākṣātkāravān vikalpa utpadyata । na vai sākṣātkāvān vikalpaḥ kaścit, kiṃ tu nirvikalpakabhedāgrahāt tadvānivāvabhāsata iti cetna, pramāṇābhāvāt । na

hi vivādādhyāsitavikalpagato darśanavyāpāro ayamaupādhika ityasti pratyakṣam । darśanavyāpāratā kalpanāpoḍhatvena vyāptā, taccāto nivartamānaṃ tāmapi nivartayatīti cetna, viparyayasyāpi vaktuṃ sukaratvāt । tathāhi

darśanavyāpāratvaṃ kalpanānugatatvena vyāptam । 
tacca tadanugatatvamālocanānnivartamānaṃ svavyāpyaṃ darśanavyāpāratvamapi nivartayati ।
tathā ca vikalpasānnidhyādaupādhiko darśanavyāpāro ayamālocanamiti kiṃ na syāt? anubhavastūpādhiśaṅkayā tvayaivāsākṣīkṛtaḥ ।
anāgate vikalpe kathamiva taddharmo nirvikalpake pratibhāseteti cetna, kālabhedasyobhayatrāpi tulyatvāt ।
upādānopādeyabhāvaśca niyamahetuḥ samānaḥ ।।

nanūpādādharmā upādeyamanugacchanti । na tūpādeyadharmā upādānamiti cetna, vastuto avastudharmāṇāmapratisaṃkramāt । ābhimānike tu pratisaṃkrame aniyamaḥ । upādānapratyayabalādupādeyapratyayastathotpadyata iti cet? hanta yadi sākṣātkāraḥ sākṣātkāravānutpadyate kathamasya tathātvamaupādhikam । 
tāvanmātrādevendriyādinirapekṣādupajātamityetāvataiva tadaupādhikamityucyata iti cetna, samanantarapratyayasākṣātkāramahimnā sākṣātkārotpattāvasākṣātkārānutpādaprasaḍgāt ।
na cāsākṣātkāriṇaḥ sākṣātkāraḥ kadācidupapadyeta ।
sahakāriviśeṣādevamapi syāditi cet? tarhi yādṛśi kārye yādṛganvayavyatirekānuvidhānaṃ dṛṣṭam, tādṛśasya tatra sahakāritvamāstheyam ।
dṛṣṭaṃ cobhayavādisaṃpratipannanirvikalpake sākṣātkāraṃ pratīndriyārthayoḥ sāmarthyam, na vikalpasya ityuktaprāyam ।।

evaṃ tāvadarthaṃsākṣātkaraṇaṃ svābhāvikam । tannāntarīyakatayā indriyārthasāmarthyasamutthatvamasya sthitam । avisaṃvāditvamapyasyānopādhikam । tathāhi, yadyasya pāramārthiko visaṃvādaḥ syāt, tadā pratīyamāno apyaupādhiko ayamavisaṃvāda iti saṃbhāvyeta, sa ca deśakālākārakṛtastāvanna bhavati । ananugatamevānugatatayā darśayatīti cetna, asādhāraṇasya svalakṣaṇasya vikalpenāsaṃsparśāt । saṃsparśe vā tajjanyatvaprasaṅgaḥ । 
ajanakasyaiva tu vastusato viṣayatve pratyakṣatvamarthasāmarthyasamutthatvena vyāptamiti suptapralāpaḥ ।
vikalpastāvat sādhāraṇaṃ svarūpamullikhanneva pravartayati ।
tacca sarvasāmarthyarahitam ।
na cārthakriyārthī tadasamarthaṃ dṛṣṭvā pravartate, tato asamarthameva samāropitasāmarthyaṃ vikalpyate ।।

tathā ca kathamasya viparītāroparūpasya saṃvādo nāmeti cetna, yadi hi sāmarthyamevāropayet, asādhāraṇamevollikhet ।
na hyanyadasādhāraṇādrūpāt samarthaṃ nāma tava darśane ।
tasmāt samarthamiva taddarśayati vikalpaḥ ।
ivārthaśca na tatrāropyaḥ, vikalpārthasya samarthenāsādṛśatvāt ।।

nanvasāmarthyavyāvṛttimātrameva sāmarthyaṃ na tu tattvāntaram, tasya ca na sādhāraṇarūpavirodhaḥ । tathā caikātmyaprathanaṃ na viruddhamiti cetna, avirodhe sati samāropānupapatteḥ । na hi yad yatrāviruddhaṃ sat prathate tat tatrāropitaṃ nāma । 
tasmād bhedāgrahāt pravṛttiḥ ।
na ca sa eva visaṃvādaḥ ।
tathā ca satyālocanamapi visaṃvādi syāt, kalpanālocanayorbhedānullekhāt ।
etena svapratibhāse anarthe arthādhyavasāyena pravṛtteriti parāstam ।।

anarthatvaṃ hi vikalpādabhedo vikalpyasya syāt, ālocanīyād bhedo vā? na tāvat kalpanāgocarasyālīkasya kalpanayā abhedaḥ saṃbhavati, yena bhedollikhanamāropaḥ syāt । ālocanīyād bhede api

nābhedapratheti nāropaḥ ।
svapratibhāse anartha iti vacanāt naiṣa doṣaḥ ।
sa khalvākāro vikalpādabhinno api bhinna āropyata iti cet? yadi tāvat vijñānanayamālambyaitaducyate, tadālocanasyāpyeṣaiva gatiriti tasyāpyāroparūpatvāt ।
grāhyākāre aprāmāṇyaṃ vikalpasyāpi svātmani ca saṃvedanatvādubhayorapi prāmāṇyameveti na kaścid viśeṣaḥ ।।

atha bāhyamarthamadhikṛtya prastuteyaṃ kathā? tathāpi yādṛśākāro vikalpastādṛśākāra eva bāhyatayā pratibhāseta? na cāsau sādhāraṇākāraḥ samasti । tato yedatat sādhāraṇaṃ rūpamābhāti tanna vikalpākāramabhiniviśate

iti bahirevāvatiṣṭhate ।
bāhyatvavat sādhāraṇatvamapyasyāropyata iti cetna, asādhāraṇyasya pāramārthikasya kvacidapyanupalabdherāropayitumaśakyatvāt ।
asadullekhe tvalīkālambanatvameva vikalpasyābhyupagataṃ syāt ।
tatra cāropasaṃbhāvanaiva nāstītyuktam ।।

pūrvāparayorvikalpākārayorabhedānusandhānameva sādhāraṇyamiti cetna, ākāriṇāṃ bhedapratītāvākārāṇāmekatvena pratisandhātumaśakyatvāt, tayostādātmyāmyupagamāt । vikalpasyātmāpyākāro bhinno bāhyatayāropitaḥ । tato vikalpātmānāṃ bhedāvasāye api nākārāṇāṃ bhedāvasāyaḥ । tatastadekatayānusandhānamiti cet? hanta, yadyayamākāro vikalpātmā tatheti pratīyeta, kathaṃ bāhyatvenāropyeta? tādātmyāpratītistūbhayathāpi syāt, asvasaṃvedyatvād vikalpasya, svasaṃvedanatvena vā, tato bhinnātvāt tādātmyasya । ādyaḥ tāvat saugatairanabhyupagamādeva duḥsthaḥ । dvitīyastu sarvairevāvagataḥ । avagataṃ na tu niścitamiti cetna, niścayāniścayalakṣaṇaviruddhadharmasaṃsarṅgeṇa bhedāpatteḥ । vyāvṛttyorbheda eva na tu vastunīti cet? atha keyaṃ vyāvṛttirnāma? na kiściditi cet? evamastu । tathā ca nāropavārtāpi । tato nāsyopadarśitārthavisaṃvādagandho api । asadarthaprakāśanameva visaṃvādanamiti cet? āstāṃ tāvadevat, yathāviṣayamātramatra vivakṣitam, prakṛtopayogāt । evaṃ cāviparītārthatvāt prāmāṇyam । pramāṇasya sataḥ sākṣātkāritvāt pratyakṣatvam । 
asmadādipratyakṣatvācca indriyārthasāmarthyasamutthatvam ।
evaṃ sati sarva eva saugatenaprayujyamānāḥ kālātyayāpadiṣṭatayā pratipakṣahetavaḥ padamadhyāropayitumasamarthāḥ prāgeva vikalpasyāpratyakṣatāṃ sādhayitum ।
tathāpīdamavaśiṣyate, yadetāvatāpi na paramārthasad viṣayasya prāmāṇyaṃ sādhitam ।
tatra cāvayorvivāda iti tatrāhasyādvirodha iti ।।

nanu paramārthasato abhilāpasaṃsargayogyatā aśakyavyutpādanaiva kṣaṇikatvāt jagata ityata uktamsthemabhājamiti ।
nanu sthairyasiddhāvapi jātyādīnāṃ durūpapādatvāt kathaṃ paramārthasato abhilāpasaṃsargayogyatetyata uktamjātyādimantam ।
tathā ceti ।।

yadyapyuktarūpārthavyavasthāpane sati kālātyayāpadiṣṭo ayaṃ prasaṅgahetuḥ, taddarśanecāpakṣadharmaḥ,na hyasti saṃbhavo vikalpasyārthasāmarthyasamutthatvaṃ niścitamaniścitaṃ ca tadarthasya paramārthasattvam, tathāpi paro api tannirākaraṇasiddhyaiva pratyavasthito na rājājñayā nirākaraṇīyaḥ ।
tasmādāpātatastatsandehe sandigdhavipakṣavṛttitvamevāstvityarthaḥ ।
etena viparyayo api nirākṛto boddhavyaḥ ।।

namu santu jātyādayaḥ paramārthabhūtāstathāpi yadi te api piṇḍātmabhūtāḥ kathaṃ bhedena pratibhāsaren? tathā apratibhāsamānāśca kathaṃ viśeṣyatayā viśeṣyamavacchindyuḥ, anātmabhūtāścet kathaṃ sāmānādhikaraṇyamaśnuvīrannityata āhana ceti ।
tathāpi śabdo bhinnātmā atadvṛttiḥ kathamavacchedakaḥ syāt, yadi tadgatastadātmā vā na pratīyeta ।
evameva tvavacchede atiprasaṅgaḥ ।
avacchedapratītau tu bhrāntirityāśaṅkatena ceti ।।

abhedakalpanamavacchedakalpanam ।
tacca tadātmatayā tatsaṃsargitayā vā? uktametat iti na hi tadvṛttitayaiva tatsaṃsarga iti niyamaḥ, api tu taṭasthenāpi jñāneneva jñeyasya vācakena vācyasya na viruddha ityarthaḥ ।।

nanu taṭastho apyayamavacchedako na sattāmātreṇa, api tu jñātaḥ । 
na tu śabdajñāne tadānīṃ śravaṇasya vyāpāraḥ, viṣayasya viprayogāt ।
savyāpāre cakṣuṣi manasastatra vyāsaḍgācca ।
tasmādyathā svpnāvasthāyāmindriyoparame api pūrvasaṃskārapāṭavānmanasaivaikena avidyamānā apyarthā viṣayīkriyante, tathā aśabdavyāvṛttivikalpajanitavāsanāpaṭunā cakṣuṣaiva manasā vā śabdo api viṣayīkriyata ityavidyamānaśabdālambanatvād bhrāntirevetyata āhana ca śabdārthayoriti ।
ekendriyagrāhyatetyatra prasaṅga iti śeṣaḥ ।।

ayamarthaḥ, yadi mano abhiprāyeṇaikendriyagrāhyatā prasajyate na kiñcidaniṣṭam, tasya sarvaviṣayatvāt । atha

bāhyendriyamabhipretya, tatrāpi kiṃ nāma yojanātmake vikalpe, kiṃ vā jātyādiyojanātmake? tatra nāmno viśeṣaṇatvapakṣastāvadanabhyupagamenaiva parihṛtaḥ । upalakṣaṇatvaṃ tu taṭasthasyaiveti pratipāditameva । 
taccendriyāntaropanītasyapi nirvahatīti naindriyake vikalpe nāmasphuraṇamupayujyate ।
jātyādiyojanāyāṃ tu śabdasmaraṇasyāpi nāstyupayogaḥ, prāgeva tadgrahaṇasya, tasyānavacchedakatvāt ।
kevalaṃ kimiti niyamataḥ smaryate śabda ityavaśiṣyate ।
tatredamuktamkiṃ tviti ।।

tatkimidānīṃ śabdasmaraṇasya na kaścidastyupayoga ityata āhaindriyajavikalpotpādaṃ prati । vyavahāraṃ prati

tvastyevopayoga ityarthaḥ । pūrvāvasthāsmaraṇagrahaṇayoranyataropalakṣaṇaparam । śabdastu na niveśayatyātmānaṃ gṛhītaḥ smṛto apīti śeṣaḥ । 
cakṣuṣāpi sa evāyaṃ dṛśyate, na tu pūrvahṛdayasthaḥ śabdo apītyarthaḥ ।
etadeva vyākhyāya ślokāntareṇa draḍhayatiananena hītyādi ।
na tu śabdaniveśanamapīti ।
śabdarūpamapi viṣayamityarthaḥ ।।

yadyapi saṃjñā hītyādi śloke sā taṭasthetyetāvadeva prakṛtopayogi, tathāpyanāgataṃ pratividhitsuravayavāntaraṃ vyācaṣṭenārthendriyeti । arthasahitamindrayamarthendriyam । yadyapi kṣaṇamaṅgapakṣe api,

pratyekamasamartheṣu yeṣu saṃbhāvyate guṇaḥ ।

saṃhatau hetutā teṣām

iti nyāyenātiśayaparamparotpādena pūrvāvasthāsmaraṇādisahakārimadhyamadhyāsīnaṃ yadevendriyaṃ tadeva vikalpajanakaṃ netaraditi nāsti kaścid virodhaḥ । tathāpi vikalpasya sthiraviṣayatvāt kṣaṇikatvasvīkāre nirviṣayatvamāpādyeteti nisphalaḥ prayāsaḥ syāditi manyamānaḥ sthairyamālambyaiva pariharatina ca janakatveti । syādetaditi । syādetatsahakāritvaṃ saṃskārasyendriyaṃ prati, yadyanayorviṣayabhedo na syādityarthaḥ । 
tatkimiti ।
indriyasaṃskārayoḥ parasparādhipatyaṃ viṣayabhedāt kīdṛśānna bhavati kiṃ pratipattyanubandhino, vyāpārānubandhino vā? na tāvadādyaḥ, tathāvidhaviṣayabhede api gandhajñānacakṣuṣoḥ parasparādhipatyena rūpajñānotpattidarśanāt ।
dvitīyastvasiddhaḥ, tasya kāryeṇānuvidhīyamānatāmātronneyatvāt ।
etaccomayamapyubhayavādisiddhamityarthaḥ ।।

nanu vyāpāranubandhitayā saṃskārasya yadi purovartī viṣayaḥ, tadā atītāvasthāsphuraṇaṃ na syādeva । na hyanyaviṣayo vyāpāraḥ, anyatra kriyetyabhyupagamaḥ । tasmādatītaviṣayatvāt kriyāyāḥ vyāpārānubandhitayāpi saṃskārasya sa eva viṣayaḥ, na tu purovartī । 
evamindriyasyāpi yadyatītāvasthasyaiva vyāpāravato viṣayaḥ, tadā purovartiviṣayasphuraṇaṃ na syāt ।
tasmāt tasyāpi vyāpāravataḥ purovartyeva viṣaya iti vyāpārato api kathamekaviṣayateti? samanantarapratyayastu pratipattito gandhaviṣayo api vyāpārato rūpaviṣayaḥ ।
rūpaviṣayavyāpārameva cakṣurapekṣate ।
na hi cakṣuṣyapi sahakāriṇi gandhajñānād gamdhajñānam, api tu rūpajñānameveti ।।

naitatsādhīyaḥ, sahakārībhedādeva vyāpārabhedasyāpi niyamāt । na hi cakṣurādisahakārivirahe api gandhajñānasya rūpaviṣayavyāpāraniyamaḥ । tathā sati gandhajñānād rasanādisahakāriṇo api rūpajñānameva syāt, na rasādijñānam । tasmāt kevalasya cakṣuṣo yadyapi rūpameva vyāpāraviṣayaḥ, tathāpi pūrvāvasthāsaṃskārasahakārimatastadvāneva purovartī vyāpāraviṣaya iti na kaścid virodhaḥ । 
pūrvāvasthā cakṣuṣā asannikṛṣṭā kathaṃ tadvyāpāraviṣaya iti ।
avaśiṣṭaṃ tu śaṅkatenanvatīteti ।
atra tatsaṃbandhameva tadvyāpāraviṣayatvaṃ syāt, saṃbandhasya tadvyāpakatvaṃ vā? ādyaṃ nirākārotitatkimiti ।
dvitīyaṃ śaṅkatenanvasaṃbaddhamiti ।।

pradhānavyāpāraviṣayatā hyavāntaravyāpāraviṣayatayā vyāptā, sā cātītāvasthāto nivartamānā tāmapi nivartayati ।

atha savikalpake janayitavye pūrvāvasthāsmaraṇamevāvāntaravyāpāro na tu viṣayasambandhaḥ, tadā lakṣaṇavirodho dūṣaṇamityarthaḥ । indriyāgocaraḥ indriyasannikarṣagocara ityarthaḥ । ayamāśayaḥ, na tāvat sarvathaivātītāvasthā nendriyasannikṛṣṭa, saṃyuktaviśeṣaṇatāyāḥ saṃbhavāt । asyāpi saṃyuktasamavāyavat pratyakṣajñānotpādakatayā sannikarṣapadena saṃgrahāt । yadyapi samavāyetarabhāvarūpadharmeṣu saṃbandhāntaragarbha eva viśeṣaṇaviśaṣyabhāvaḥ, tathāpi vidyamānadharmaviṣayaiva sā vyavasthitiriti na kaścit sūtravirodha iti yadyapi rahasyam, tathāpi atītāvasthāyāḥ saṃbandhānabhyupagame api na kācillakṣaṇakṣatiḥ । na hi yāvatpratyetavyagocara indriyasannikarṣa

iti sūtram ।
kiṃ tarhi? indriyārthasannikarṣajanitaṃ vijñānaṃ pratyakṣaphalam ।
tathāvidhaphalaviṣayor'thaḥ pratyakṣaḥ ।
tathāvidhaphalasādhanaṃ pratyakṣaṃ pramāṇamiti ।।

syādetat । kāryamekamadhikṛtyendriyasannikarṣasaṃskārayoḥ parasparasahakāritā, tadeva tvekamanayoḥ kuta ityāśayavān codayatinanu pūrvāpareti । sūcīkaṭāhanyāyena paścāduktamapi prathamaṃ vivṛṇotitathā hīti । yadyapi tadityullekho na sarvavikalpavyāpī, tathāpi pratisandhānajñāne tāvadasti । tasya ca prāmāṇyaṃ sthiravādibhiravaṣyābhyupetavyam । anyathā sarvamālūnaviśīrṇamāpadyate । pareṇāpi tadeva viśeṣato nirākartavyam ।

tannirākaraṇenaiva hi jātyādyabhāve apratisandhānātmakasyāpi vikalpasya pratyākhyānamayatnasiddhamityabhisandhiḥ ।।

nanu viruddhadharmasaṃsargo api syāt, na ca bheda ityata āhatrailokyasyaikatvaprasaḍgāt । tathā ca

bhedavyavahārasyākasmikatvaprasaṅga ityarthaḥ । 
yadyapi viṣayabhedavato api sarvajñavijñānasyaikatvamakṣatameva, tathāpi kṣaṇikānekakālīna nīlālambanatvamava yadi pratisandhānasya paro abhyupagacchet, na tasya kācidiṣṭasiddhiḥ ।
nāpyasmākamidamaniṣṭaṃ kiṃ tu tadaparispharaṇameva vikalpe ।
tasmādāropitaikatvaviṣayatvamasya pāramārthikaikatvaviṣayatvaṃ vā? tatra prathamaṃ yadi paro abhyupagacchedanukūlayedevāsmān tasmāt nānāvasthāviśiṣṭapāramārthikaikaviṣayatayāstyekatvaṃ parābhiprāyagocaraḥ ।
tacca viṣayabhedāpādanenaiva nirasyata ityamisandhiḥ ।।

atrocyata iti । yadyapi tadidamitijñānaṃ pūrvāvasthāyāmapyaparokṣameva । na hi tadityullekhādeva parokṣatvam । tathā sati śābdalaiḍgikavikalpānāṃ tadityullekhavirahiṇām aparokṣatvaprasaḍgāt । nāpīdamāspadatvādeva sākṣātkāra iti bauddhasyābhyupagamo apasiddhāntaprasaḍgāt । kiṃ tu sannihitaviṣayamasannihitaviṣayaṃ vā yadeva liḍgādinirapekṣeṇa indriyeṇa vijñānaṃ janyate, tadevāparokṣarūpaṃ samutpadyate । anindriyajaṃ tu parokṣamiti vibhāgaḥ । tatra parokṣamaparokṣaṃ vānubhūtāvasthāviśiṣṭaviṣayatayā tadityullikhyate । 
sannihitaviṣayatayedamiti ।
so ayaṃ viṣayakṛto viśeṣaḥ ।
tathāpyabhyupagamavāde api na kaścid virodha iti pratibandigraha iti mantavyam ।
tasmād viṣayabhedādavirodha iti tvayā samādhātavyamiti cet? nanvihāpīti ।।

tat kimidānīṃ vikalpavikalpanīyayoryathā bhedastathaiva tadidantāspadayorapīti? nanvevaṃ sati dattaḥ svahasto bauddhānāmityata āhasambandheti । 
viśeṣaṇe uttaratrāpyevam, viśeṣyaṃ tvekameva ।
tatra cāparokṣatvamevāsyetyāśayaḥ ।
yo apīti ।
atrāpinānādigdeśasambandhaḥ pratibandīkartavyaḥ ।।

nanu pratyabhijñānānnānākālasabaddhaikatvasiddhau parasparāvinābhāvabhaṅgaprasaṅgaḥ, tacca lūnapunarjātakadalīkāṇḍādau vyabhicāradarśanādapramāṇameva । na ca kadalīkāṇḍapratyabhijñānataḥ padmarāgapratyabhijñānasya kañcid viśeṣamupalabhāmahe । nanu nānādigdeśasaṃbaddhasyāpi tava kadācidekatvamupalabhyate, tat kathaṃ tasyāpyekatvaniścayaḥ? atha nānādigdeśasaṃsargaḥ svāśrayaṃ bhedayitvā na nivartata iti niḥsvabhāvatā vāpādayet, anaikāntiko vā syāt । ato nāyaṃ viruddhaḥ । 
siddhāstarhi saṃyogāvayavyādayaḥ ।
tulyaṃ caitat kālabhede api ।
tathā hi yadi pūrvāparakālasaṃbandho vastuni virudhyeta, vijñāne api virudhyeta ।
tathā ca vijñānamapyekamatītavartamānaviṣayaṃ na syāt ।।

evaṃ ca buddhīnāṃ niyatārthatayā pratisandhānagandho api na syāt । tathā ca mūlābhāvānnirīhaṃ jagajjāyeta । sarvajñaśca dattajalāñjaliḥ prasaktaḥ । atītavartamānaviṣayatve api naikaṃ jñānamatītaṃ vartamānaṃ ca svīkriyata iti cet? atha kimidra ca vartamānatvam sattvaṃ sadantarasaṃbandho vā? evaṃ cātītatvamapi naṣṭatvaṃ naṣṭāntarasaṃbandho vā । tatra sadantaranaṣṭāntarasaṃbandhaḥ pratisandhāne sarvajñavijñāne cāstyeva naṣṭānaṣṭaviṣayatvāt । tadaviṣayatve

pratisandhānatvasarvajñatvānupapatteḥ । sattvanaṣṭatve parasparaṃ virudhyete, te caikatra pratisandhāne na sta iti cet? evaṃ tarhi padrāgamaṇirapyutpatterārabhya svāvayavavibhāgaparyantaṃ satsvarūpaḥ । nāsya naṣṭatvasaṃsargaḥ । sa eva tu satā kenacit saṃsṛṣṭaḥ kenacidasatā pratisandhānamiva sadasabhdyāṃ viṣayābhyāmiti । tannāsti viruddhadharmasaṃsargaḥ । tataḥ parimāṇabhedādayo viruddhadharmasaṃsargā vaktavyāḥ । te yatra padmarāgādau na santi tatrautsargikamekatvameveti samaḥ samādhirityabhiprāyeṇa deśamantarbhāvyopasaṃharatitasmāditi । na cānyasya saṃbandhinaḥ kālasya bhedo viruddhadharmasaṃsargaḥ anyasya padmarāgamaṇerbhedaṃ nānātvam । na cendriyeti । yadi vikalpajātīyaṃ pratīndriyārthasannikarṣo na kāraṇaṃ

vyabhicārāditi parasyābhiprāyastadānujñaivottaram ।
na hi vayamapi vikalpamātraṃ prati tasya kāraṇatvaṃ brūmaḥ, kiṃ tu sākṣātkārivijñānaṃ prati ।
na cāsau indriyārthasannikarṣamantareṇāpi bhavatīti sāram ।
nirvikalpakapratibandigrahastvimamarthaṃ sukhena grāhayitum ।।

syādetat । vikalpasyobhayathāsaṃbhave hi sāmānyavyabhicārādviśeṣamādāya kāryakāraṇatāvadhāraṇaṃ syāt । na tu sākṣātkārādirasya viśeṣo asti, aupādhikatvāt tasyeti āśaḍkya nirākarotina ca vikalpagata iti । vikalpagataḥ sākṣātkāralakṣaṇo dharmastāvadanubhūyata ityavivādam, tasyaupādhikatvaṃ na tāvadānubhavikamityāhasarvā

eva hītyādi । tasmād darśanavyāpārā vikalpā indriyārthasannikarṣajanmāna iti yojanā । nāpyaupapattikam, upapatteḥ prāgeva nirākṛtatvādityāśayaḥ । nanvindriyaviṣaya eva yadi śabdo api pravarteta, so api sākṣātkāriṇameva vikalpamādadhyāt, indriyamapicotprekṣāvyāpāriṇam, viṣayaviśeṣamantareṇa jñāne viśeṣābhāvāt । tasmād śabdaikaviṣayatayā pravartamāno vikalpo nendriyaviśayaṃ spṛśati, tadasparśe ca na svābhāvikamasya sākṣātkāritvamityāśanayavānāśaḍkya nirākarotina ca śabdeti ।

ekatrārthe indriyaṃ kāraṇam anyatra tannirapekṣaḥ śabdādirityarthaḥ । tucchatayopekṣaṇīyamapi śiṣyahitatayā dūṣayatina ca vahnīti । 
vahnijñānāduṣṇajñānādityarthaḥ ।
śītadravyāpagamaḥ, tadapagame vā tadanupalambhaḥ, taddhetukaduḥkhābhāvo vā śītāpanoda ityucyate, sa coṣṇadravyopagamasādhyo na tu tadupalambhasādhyaḥ ।
anyathā sannipātamūḍhasya svedane api doṣāpagamo na syāt, uṣṇadravyānupalambhāt ।
tuhinācalaguhāmadhyavartini ca sarvajñe vaḍavānalasākṣātkāravati tuhinācalavilayaḥ syādityarthaḥ ।।

yasyāpītyādivārttikārthaṃ dūṣayatina caikeneti ।
upādhayaḥ sattvādayastaiḥ viśiṣṭatvaṃ tairviśeṣaṇaiḥ sambandhaḥ ।
ayamarthaḥ ।
ekenaiva svabhāvena tāvadupakaroti sarvopādhīnāmiti paramārthaḥ ।।

tatropakārakasyaikasvabhāvatayā upakārāṇāmavacchedānāmupakāryāṇāṃ copādhīnāṃ tadaikatvaṃ syāt, yadyupakārasvabhāvāntarbhūtatvaṃ teṣāmabhyupeyeta, na caivamātiṣṭhāmahe । tvayāpyevameva samarthanīyaṃ kiṃ tvalīkaviṣayatayeti viśeṣaḥ । sa eṣa nyāyo yadi paramārthasatyapi syāt, kīdṛśo doṣaḥ? na kevalaṃ kālpanike vyavahāre tavedaṃ samarthanamapi tu pāramārthike apītyāhaapi ceti । paramāṇusvabhāva iti ṣaṣṭhatatpuruṣaḥ । paramāṇavo jñānasya svabhāva ityapi draṣṭavyam । paramāṇusvabhāvatve jñānasyāpi nānātvaprasaḍgāt । tathā caikekaparamāṇuniyame sthūlapratibhāso bhrānto api na syāt । 
jñānasvabhāvatve api ca paramāṇunāmapyekatvaprasaḍgādamūrtatvādiprasaḍgācceti sa eva doṣa ityādyuttānaṃ dūṣaṇamutsṛjya anyamāhateṣāṃ sarvān pratīti ।
paramāṇūnāmekajñānasvabhāvatve vā na te dvitīyena viditā syurityapi draṣṭavyam ।
yadyapi tādātmyābhāve api jñānajñeyayoḥ kāryakāraṇabhāvaḥ saṃbandho viṣayaviṣayiniyamārthaṃ bauddhena svīkṛtastathāpi kāryakāraṇabhāve api ko niyanteti tulyo anuyogaḥ ।
ataḥ svabhāvenaivottarayatisvabhāva eveti ।।

bhāvābhāvayoḥ samavāyatadvatorviṣayaviṣayiṇośca vayamapi svabhāvenaiva parasparopahitaṃ sambandhamātiṣṭhāmahe ।
dravyaguṇakarmajātitadvatāṃ yadyapi svabhāvenaivopādhyupādhimabhdāvaḥ, tathāpi sambandho apyanubhūyamāno vinā bādhakaṃ nopekṣituṃ yujyate ।
yathā svabhāvike viṣayaviṣayībhāve kāryakāraṇabhāvastvayā nopekṣitaḥ, tasmādatiriktasambandhe kṣaṇabhaṅgasādhanaṃ bādhakamavaśiṣyata ityarthaḥ ।।

na tāvadviśiṣṭavyavahāra eva nāsti, tasya spaṣṭatayā nihnotumaśakyatvāt tadabhāve sarvavyavahārābhāvaprasaḍgācca । tasmādasmaduktaprakārerṣyayā prakārāntareṇāyamupapādanīyaḥ । tatrāhabhinnajñānāgocaratve apīti । apiśabchaḥ codyābhāsatulyatāmātreṇa । nanvasti vyavahāro na tu vāstavaḥ, sa ca

yathākathañcidvāsanādvāreṇāpi nirvahet, yeṣāṃ tvayaṃ vāstavaḥ, tairarthadvāraivāsya nirvāhaścintanīya inyāśaṅkatetābhayāmiti ।।

tvaduktameva vāsanādvāramupādāya yeti vāstava evāyaṃ vyavahāraḥ syāt, tadā kīdṛśo doṣa ityāśayavānāhaastu tāvaditi । tathāpi vāstava evāyamityatra kiṃ pramāṇamityata āhatathā satīti । asyendriyārthasannikarṣajatve svābhāvikaṃ sākṣātkāritvameva pramāṇamityarthaḥ । nirvikalpakopadhānaṃ kalpeta vināpramāṇamiti śeṣaḥ । yadi hi svakāraṇabalena notpatteravicārakatvaṃ mānasasyāpyavicārakatvaprasaṅga

ityāśayavānāhanteti । manasaḥ sarvaviṣayatvaṃ na tāvad vyāpārānubandhitayā parasya vivakṣitam, indriyārthasannikarṣasyāpi saṃskārasahitasya tathābhāvavyavasthāpanāt । tasmāt pratipattyanubandhitayā vā syāt, sarvavāsanādhāratayā vā? ādyaṃ dūṣayatiyadi pūrvakamiti । asmākaṃ tu manaḥ sarvaviṣayakamapi na pratipattyanubandhitayā asarvaviṣayamapratipattirūpatvāt iti bhāvaḥ । na ca sakalasaṃskārādhāratayetyāhaacetanatayā na vicārakam iti । vicāraupayikasakalavāsanānādhāratvādityarthaḥ । tvadabhipretasya ca manasaḥ sakalavāsanādhārakatvaṃ niṣetsyata ityanenābhiprāyeṇāhatasmādātmaiveti । sthitaṃ jñānaṃ jñānavāsanetyarthaḥ । atra hetuḥsa hi bauddheti । atra

pramāṇamgamyata iti ।
ataḥ smaraṇe asya sāmarthyam ।
co hetau ।।

nanu yadyevaṃbhūtacetanādhiṣṭhitamindriyam, tarhi nirvikalpakotpattikāla eva labdhasaskārasacivatayā vikalpameva janayedityata āhasa khalviti ।
prāgālocya udbuddhasaṃskārasamupajātasmṛtisahāyaḥ paścād vikalpayatīti yojanā ।
evaṃ tarhīndriyārthasannikarṣādālocanam, saṃskārodbodhaḥ, tataḥ smṛtiḥ, tatsahāyaśca vikalpayatīti na cakṣuṣaḥ kaścidupayoga ityata āhacakṣuṣeti ।।

nanvevaṃbhūtā sāmagrī militāpi yadi cakṣurvyāpāravirahe na vikalpikāṃ dhiyam upajanayet, tatastasyāpi kāraṇatvaṃ kalpyeta, natvetadastītyata āhagaurayamiti ।
etena sākṣātkāraṃ prati tasyānvayavyātirekau sta iti darśitam ।
etadevābhipretyottaraślokamāhayathāheti ।
saha cetanayā vartata iti sacetanaḥ ।।

tathāpi ka upakāraḥ samarthita ityata āhateneti । jñāpyajñāpakabhāva ityupalakṣaṇam, kāryakāraṇabhāvo api na sarvatrāstīti draṣṭavyam । kvacittu dravyaguṇakarmaṇām astīti nodāhṛtaḥ । tadarthālocanānugataṃ smaraṇaṃ yayoste viśeṣaṇaviśeṣye tathokte tayoḥ । 
atadadhikaraṇavyavacchedapratītijananameva viśeṣaṇena viśeṣyasyopakāra ityarthaḥ ।
yadyapi svābhāviko viśeṣaṇaviśeṣyabhāvo nopakāramapekṣata iti tatra tatra vakṣyati ।
na copakāryopakārakabhāvo apyupakārāntaraprāptaḥ, tathā satyanavasthāpātāt ।
tathāpīha saṃbhavaprācuryeṇābhidhīyata iti mantavyam ।।

nanu yadi svābhāvikamanayorviśeṣaṇaviśeṣyatvam, prathamataḥ svabhāve gṛhyamāṇe kiṃ na gṛhītam, na ca svabhāvastadānīṃ na gṛhīta ityata āhaarthau hīti ।
na khalu rūpaparamāṇuṣu sparśādiparamāṇavo api svabhāvataḥ sthitā ityetāvataiva pratītipathamavataranti ।
sāmagryabhāvānna tatheti cet? sa ihāpi samāna ityarthaḥ ।
ata eva pramāṇaṃ kṛtsnavṛttīti matvā yadāpāditam, tadapi nāstītyata āhateneti ।।

svarūpābhiprāyeṇa kṛtsnavṛttitvaṃ pramāṇasyānumanyāmahe eva, svābhāvikasamastasambandhābhiprāyeṇa tu sarvajñetaradhiyāmaprāmāṇyamāpādayatīti upasaṃhāraṃ sthāne saṃkalayyāhāsavikalpakaṃ tviti । paścādapi jāyamānamiti yojanā ālocanāditi śeṣaḥ । tasmāt sarvaṃ tulyam । kṣaṇabhaḍge paraṃ vivādo avaśiṣyata ityāśayavānāhaakramasyāpīti । vivādādhyāsitā iti । sākṣātkāriṇa ityarthaḥ । 
tena taditaravyudāsaḥ ।
sidvasādhyatāvyudāsārthaṃ svagocara iti ।
pītaḥ śaḍkha ityādinā vyabhicāranivṛttyartham avyabhicāritve satīti ।
atra ca kṛtaḥ prayatnaḥ ।।

na caitanmantavyamiti bhāṣyamiti indriyārthasannikarṣamantareṇāpi saṃśayotpattidarśanāt atatkāraṇatayā prasaṅga evāsya nāsti ।
kuto anvācīyamāne api vyudāsa iti pūrvaḥ pakṣaḥ ।
yadyapi na savaḥ saṃśayaḥ indriyārthasannikarṣajastathāpi sākṣātkāravānavaśya tajjanyaḥ ।
tasmād vyudāso anvācīyata iti prakāraṇārthaḥ ।।

syādetadityādi । mana eva kevalamindrayanirapekṣaṃ bahirvyāpriyamāṇaṃ sākṣātkārisaṃśayādi janayati, dṛṣṭo

hyasyānuvyavasīyamānajñānaviśeṣaṇe ghaṭadau vyāpāraḥ, indriyavyāpāravigame api saudāminīsaṃpātādau sakṛdupajātasyārthaniścayasya samandhakāre apyanuvyavasīyamānatvāt, tasya cānuvyavasāyasya sākṣātkārijātīyatvāt । tasmāt aprasaṅga eva punarāpatita iti । manasā hyanuvyavasīyamānajñānalakṣaṇaviśeṣyasannikṛṣṭena asannikṛśṭo ghaṭādiravacchedakatayā vyavasīyate । cakṣuṣeva ghaṭasannikṛṣṭena prāgupalabdhā tadavasthā । saṃśayajñānaṃ tu nordhvārthopalabdhiviṣayam, nāpi sthāṇupuruṣasmṛtiviṣayam, kiṃ tvanirdhāritasthāṇupuruṣatvordhvapadārthaviṣayam । na ca tatsannikṛṣṭaṃ manaḥ । bāhyena viśeṣyeṇāpyasannikṛṣṭaṃ manaḥ kathamiva jñānamutpādayet? utpādane

vāndhabadhirāderapyutpādayet iti siddhāntaḥ ।।

tatpūrvaṃ vyavasāyotpattau । svaviṣayaprāptisampattaya iti śeṣaḥ । tathā ca saṃśayajñānotpāde apīti sahakāritayeti śeṣaḥ । avyāpakatvenetyādi codayati pārśvasthaḥ । pariharati pūrvapakṣī । punaḥ pārśvasthasya śaḍkā mā bhūditi । ata āheti । na ca sukhādau pramāṇāntaramasti । pratyakṣaṃ vihāyeti śeṣaḥ । saṃvedanatve hi teṣāṃ svasaṃvedanatā śaḍkāspadamapi syāditi śeṣaḥ । nanvindriyasya vai sata iti vadato bhāṣyakṛto manasa indriyatvamiṣṭamevetyata āhana ca taditi । manasa indriyatvābhyupagamo vātsyāyanīye gautamīyasūtra viruddha ityarthaḥ ।

mā bhūd vibhāgaparamidaṃ sūtram, tathāpi sūtrākārasya mana indriyaṃ yadyabhimatamindriyaprakaraṇa eva lakṣayedityata āhatatra ceti । indriyatvena tatprakaraṇa evābhighāne prāpte yadanyatra karoti tenādhikamasya kiñcid rūpaṃ vijñeyamiti sūcayati, na tvindriyatvameva na sahata ityarthaḥ । darśayiṣyati hi vātikakāra ityāgāmikā phakkikā bhramanirāsārthaṃ bhūtābhūteti । śabdo atra duṣṭo, na tvabhiprāya iti । upalakṣaṇaṃ caitat । saguṇānāṃ cakṣurādīnāmindriyabhāvo, manastu na saguṇamindrayamityatrāpi yo viśeṣaguṇo yenendriyeṇa gṛhyate tajjātīyena guṇena saha vṛttiḥ saguṇatvam । grāhyaviśeṣaguṇajātīyavirahaśca manasa iti yadyabhipretaṃ bhāṣyakṛtā tadaitadapi vaidharmyameva, kiṃ tvebhirakṣarairetadapyabhidhātuṃ na śakyate । 
vibhaktivipariṇāmena tu bhāṣyaṃ sugamam ।
tathā hi, indriyabhūtānāmeṣāṃ saguṇatvaṃ grāhyairguṇaiḥ saha saṃbandhaścakṣurādīnām ।
manasastvindriyamūtasyaiva na saguṇatvam, na grāhyena guṇena saha saṃbandha iti ।
tasmādatrāpi śabdadoṣaḥ, na tvabhripāyadoṣa iti mantavyam ।।

nanvanabhimataniṣedhena matasunneṣyata iti śaṅkatena ceti । nirācaṣṭeabhāvasyeti ।

yāvadanabhimataniṣedhenābhimatalābhe garīyo gauravamāpadyeta, tattanniṣedhyam anupanīya niṣedhasya pratipādayitumaśakyatvāt ।
viśeṣavidhau tu śeṣaniṣedho laghīyāniti bhāvaḥ ।।

satrākāravacanasya vivādāspadatvāt kathaṃ tenaiva nirṇaya ityata āheti pūrayati bhāṣyakāra iti ।
śābdetyanena śabdendriyasamāhārajamayamasāvaśva iti jñānaṃ vyavacchedyamabhimataṃ vārttikakṛta iti keṣāñcinmatamapanayatina khalviti ।।

vācyatvena hi viśeṣaṇatayā gṛhītena niśeṣyaniṣṭhena bhavitvayamataḥ kevalavācyatvaprastāve api tathaivodāhṛtam । indriyavyatirekavyabhicārācca tadvyatireko na śaḍkitaḥ । gṛhīte hyaśvatve tadasannikarṣe api yo ayaṃ piṇḍastvayā dṛṣṭo ayamasāvaśva ityupadeśāt kevalādeva vācyatvapratītidarśanāt । 
nasmādindriyasya saṃbandhisamarpaṇa eva vyāpāraḥ ।
evamuttaratrāpi tavyārthaḥ saḍketayiturabhiprāyaviśeṣaḥ ।
yadyapi parābhiprāyastadupahito vārtho nendriyagocaraḥ, tathāpyabhyupagamyāśaṅkateathāyamapīti ।
idamaindriyakamidam atīndriyamiti hi sākṣātkārāsākṣātkāronneyo ayamarthaḥ ।।

tatra spaṣṭagrahaṇarūpatvāt sākṣātkārāparavyapadeśādaindriyakametaditi yuktaṃ syāt, na tvasākṣātkārādapi ।
tayośca ko atra manasā vedyata iti bhavāneva paribhāvayatu ।
tatra sākṣātkāritvapakṣe pratyakṣamevedamato na vyavacchedanīyam, asākṣātkāritvapakṣe ca nedam aindriyakamiti prathamapadeneva vyudastam ।
nāvyapadeśyapadasyāvakāśa iti gāthāpāṭhasyārthaḥ ।।

kimarthaṃ tarhyavyavadeśyapadam, kaścāsya vārttikasyārtha ityata āhavyavasāyātmakapadena tviti ।
ekapadaparigrahaṃ sphuṭaṃ manvāno api dvipadaparigrahaṃ vyācaṣṭadvipadeti ।।

uttaraprabandhopayogaṃ darśayannāhatadevamiti । lakṣaṇamidamanumānam । tacca tadābhāsād vivekena sugamaṃ bhavati । sa ca tadābhāseṣu āviṣkṛteṣu bhavatītyāśayavataḥ ayamārambha ityarthaḥ । tator'thādityatra hi pañcamyā hetutvamarthasya vijñānaṃ pratidarśitam । 
tatparaśca evakāraḥ evaṃ saṃbadhyatesa vyapadeśakor'tho hetureva yasya na punaraheturapi tadvijñānaṃ pratyakṣamiti ।
evaṃ cāyogavyavaccheda eva ।
tathāpyanyayogavyavacchedo api vārttikakṛtā nirākartavya iti vyākhyāyāmubhayaṃ darśitavān ।
yadi tata eva tabhdavati, nārthāntarādityavyapadeśakādityato na virodhaḥ ।।

nanvanumānaviśeṣastāvat kaścidavyapadeśakādevotpadyate । tato na tasya vyudāsaḥ kṛta ityata āhatator'thādityatra hīti । pratyakṣajāteridaṃ lakṣaṇam । tasyāśca pratiyoginyanumānādijātireva, tathā ca tasyā eva

jātervyavacchedo vivakṣitaḥ ।
sa caitāvataiva siddha ityarthaḥ ।।

yatraiva yajjātīya eva । tadayogastasya vyapadeśakasya hetutvenāyogastadapratyakṣamiti । tena vyapadeśo hi tadupādhikaṃ nirūpaṇami vivakṣitam । na ca jñānaṃ kartrā karaṇena vā nirūpyate, api tu karmaṇaivetyarthaḥ । abhidhānāparyavasānāt śabdavyāpārāparyavasānāt । tacchabdasya pūrvaprakrānta evārthe saḍketitatvāt, tadanabhidhāne avācakatvaprasaḍgāditi bhāvaḥ । pūrvaprakrāntaśca vyapadeśaka eva । sa cārtha eveti viśeṣyaḥ prāpyate, nāntarīyakatvādityarthaḥ । naivaṃ vārttikamityata āhaabhyupetya tviti । anumānādivyudāsārthaṃ hyayogavyavacchedaḥ । sa

cānyayogavyavacchede api sidhyatītyarthaḥ ।।

nanvanyogavyavacchedo aśakya eva, indriyāderavyapadeśakasyāpi tatkāraṇatvādata āhaanyavyavacchede apīti ।
indriyādayo hyavyapadeśakā api vyapadeśakādhipatyenaiva jñānajanakā ityavirodhitayā na te vyavacchedyāḥ ।
liḍgādayastu vyapadeśakādhipatyanirapekṣatayā tadvirodhina iti ta evānye vyavacchettavyā ityarthaḥ ।।

nanu sarvaṃ ca svaviṣayāditi vārttikamasaṅgatameva, smṛtyanumitibhrāntīnāṃ svaviṣayāpanutpatterata āhayatsaṃvṛtitveneti । nanu bhrāntijñānamapi na vyapadeśakam antareṇa bhavati, tat kutaścodyamatasmādapītyata āhapurovartīti । 
atasmādapītyatra yadyapi na śrūyate, tathāpi vyapadeśakādapi na bhavatīti boddhavyamityarthaḥ ।
tadidamuktamyena viśeṣarūpeṇa tasya vyapadiśyate na tatastabhdavatīti ।
tasmād yattata eva bhavati tato bhavatyevetyarthaḥ ।
atataśca na tataścetyarthaḥ ।।

nanu vyapadeśakādanutpatterityavyapadeśakādutpatteriti vā codyamupakrābhyāśakte rajatāt notpadyata iti vākchalamātrāmityata āhana hyatasmādāropitād rūpāditi । mithyājñānanirāso hyanyayogavyavacchedena vā, ayogavyavacchedena vā? na tāvadādyaḥ, anyayogavyavacchedasya tatrāpi bhāvāt । tadā hi sa na syāt । yadyavyapadeśakasyaiva, vaṇigvīthyāṃ svatantrasya rajatasya hetutvaṃ syāt । tadidamuktamna hyatasmādāropitāt tatrāsatastanmithyājñānaṃ bhavati । nāpi dvitīyaḥ, vyapadeśakasya hetutvādeva । rajataṃ vyapadeśakaṃ na heturiti cet? kathaṃ punā rajataṃ vyapadeśakaṃ svātantryeṇa purovartyātmanā vā? na tāvadādyaḥ,

sāmānādhikaraṇyānupapatteḥ, svamithyātvaprasaḍgācca । purovartyātmanā ca pratyantare tad bhavati vyapadeśakam । sa ca purovartyātmā heturevetyayogavyavaccheda eva । tadidamukamāropitaṃ tu rajatamasya viṣayo dṛśyamānākāratayeti । 
ayaṃ tvabhiprāyaḥ syāt, yādṛśākāreṇa vyapadeśakor'thaḥ tādṛśādutpannaṃ jñānaṃ pratyakṣamiti ।
na tvayaṃ lakṣaṇapadānāmarthaḥ ।
na cābhiprāyaviśuddhimātreṇa paraḥ pratipādayituṃ śakyate, pratyabhijñāsvasaṃvedanāvyāpakatvācca ।
etacca jaiminīye sphuṭībhaviṣyati ।।

tadetallakṣaṇamābhiprāyikamapyasmannaye kadācit saṃbhāvyeta, tvannate tu viruddhamasiddhaṃ cedamuktaṃ vārttikakṛtā । tadetad vyutpādayatiyadyapyetaditi । 
vyapadeśako hyartho vartamānatayā sarvatra pratyakṣasya viṣayaḥ ।
sa ceddheturevaivamatītaḥ syāt ।
tathā ca pratyakṣatve sādhye apratyakṣatvameva sidhyatīti bhavati viruddhatvamityarthaḥ ।
atha vartamāna eva vyapadeśakastadā samānakālatayā tator'thādityasiddhamāhatatsamāneti ।।

yattu kenacit pralapitamaparokṣajñānāvabhāsitaiva vartamānateti, tat tucchamityupekṣitavān ।
tathā hyaparokṣaikasarvajñavijñānāvabhāsitayā sarveṣāmarthānāmekakālatvāt savyetaragoviṣāṇavat kāryakāraṇabhāvavārtaivocchidyeta ।
pūrvoktaścānuyogastadavastha eveti ।।

bhinnakālaṃ kathaṃ grāhyam

ityādinā kāryakāraṇabhāvaviśeṣa eva grāhyagrāhakabhāvaḥ ।
sa ca bhinnakālayoreva bhavatīti svabhāṣayā samarthitaṃ pareṇa ।
na ca vayaṃ bhinnakālayoḥ kāryakāraṇabhāvaviśeṣam avajānīmahe; kiṃ tvatītasya vartamānatayāvabhāsanaṃ tasya vā satyatvam ।
na ca tadanena samarthitamityarthaḥ ।।

nanu jñānākārārpaṇakṣamamiti vadataiva samarthitametat । anene hi na pratibhāsamānatayārtho grāhya iti vyavahniyate । kiṃ nāma? ākārārpakatayeti darśitam । ākāra eva tvavabhāsamamānatayā grāhyaḥ, sa ca jñānātmabhūtatayā vartamāna eveti na kaścid virodha ityata āhaanahaḍkāreti । vijñānād bhinnasya nīlāderanubhavo

yadi satyo, na jñānagatākāravedanam ।
asatyaścenna pratayakṣaṃ pramāṇamiti seyamubhayataḥ pāśā rajjurityarthaḥ ।।

api ca bhavatvākāravedanam, bhavatu vārthasyākārārpakatvaṃ vā, tathāpi

tator'thādvijñānaṃ pratyakṣam

ityasiddhaṃ lakṣaṇam ।
tathā hi pratibhāsamānasyaiva jñānaṃ vyapadiśyate, na tvapratibhāsamānasya ।
ākāraśca pratibhāsane na tu janako apyarthaḥ ।
tasmād vyapadeśakona janakaḥ, janakaśca na vyapadeśaka iti ।।

atra śaṅkatena ceti । pratibhāsamānākāradvārārtho vyapadeśako janakaścetyapi na cetyarthaḥ । kutaḥ?

bhāktatvaprasaḍgāt ।
kimato yadyevamityata āhana ca gauṇamukhyeti ।
yathā hyavinābhāvamantarbhāvyaiva gaḍgāśabdastīre, lakṣyamāṇaguṇayogamantarbhāvyasihaśabdo māṇavake vartate, na tathā dhūmapratyakṣamagnau siṃhapratyakṣaṃ māṇavake, pramāṇāntarocchedaprasaḍgādityarthaḥ ।
tadidamuktambhinnaprasthānatvāditi ।।

etenaitadapi nirastam, yadāhuḥpratyakṣasiddhenākāreṇa artho anumīyata iti phalataḥ pratyakṣor'tha iti ।
anumīyata iti kor'thaḥ? anumitau parisphuratīti, tacca bauddhanaye svapne api durlabham, anumiterapi svākārālīkayorevānyatarasmin paryavasitatvāt ।
yaśca sarvathaiva jñānāgocaraḥ sa vyavahniyata iti kutaḥ? tasmādākāravādapakṣebāhyor'tho heyaḥ, tadabhyupagame vā ākāravāda ityanenābhiprāyeṇāhatasmānnirākāramiti ।।

śaṅkata iti । na hi kiñcid vastubhūtaṃ vācyaṃ nāma saugatānāṃ samasti, lakṣaṇavākyena tu vyavahāramātraṃ prasādhyate, sa cātadvyāvṛttiniṣṭha ityarthaḥ । jñānasya kalpanāpoḍhasya pratyakṣatayā vyutpādyamānasya kathaṃ sarver'thā pratyakṣatayā prasajyerannityata āhana hīti । dignāgasyātivyāpakatayā alakṣaṇam, kīrtestvavyāpakatayā vikalpapratyakṣānavarodhāt, tasya ca pratyakṣatayā vyutpādanāt, aniṣṭamātrasyātiprasañjakatvāditi siddhāntaḥ । 
svadarśanasamādhitsayā vārttikamiti darśayituṃ codayatinanu yadīti ।
sāmānyānvitam, abhidhīyata iti vārttikaśeṣaḥ ।
manuṣyatvajātimānityartha iti ।
manuṣyaśabdasya brāhmaṇo brāhmaṇatvādijātimattayā avācyo api manuṣyatvajātimattayā vācya evetyarthaḥ ।।

paunaruktyaṃ pariharannāhaathāścakarṇeti ।।

nanu vyatyaye api satsaṃprayoga iti syāt, na tu tattacchabdasya prakṛtatayā viṣayaḥ kaścidastītyāhabuddhyeti । yadyapi pratyakṣajñānamapyanena lakṣaṇena svātmani pratyakṣaṃ na syādeva, tathāpīndriyārthasannikarṣajanyatvamātraṃ tāvat tatrāpyastīti kadācit paro brūyādityata āhaanumānādīti । etena tator'thādityasyābhiprāyaśeṣo dūṣitaḥ, pratyabhijñānasvasaṃvedanayoravyāpakatvāditi

।।
atha tatpūrvakaṃ trividhamanumānaṃ pūrvavaccheṣavatsāmānyatodṛṣṭaṃ ca ।।
।।

sūtraṃ paṭhati । vyākhyātumiti śeṣaḥ । sūtrāvatāramātramasahamānaṃ pratyāhaatreti । sādharmyeṇa hi niyamavateti

śeṣaḥ । upalakṣaṇaṃ caitat । vaidharmyeṇetyapi draṣṭavyam । aprāmāṇyavidhānaṃ prāmāṇyaniṣedha eva । nāpratyakṣaṃ pramāṇamityanena hi viśeṣaniṣedhena kaṇṭhataḥ anumānaprāmāṇyaniṣedhor'thataḥ pratyakṣaprāmāṇyavidhiśca vivakṣitaḥ । na caitadubhayamapi pramāṇam antareṇa sidhyati । na cātra pratyakṣameva prabhavatīti cintitamādivākye । nāpi śabdopamāne, svapratyaye tayoranavakāśāt, parapratyaye api dharmyasiddheḥ । siddhāvapi parasyāptatvāniścayāt । 
tasmādatīndriyavidhiniṣedhayoranumānamanaḍgīkṛtyāśakyatvādaśakyāpahnavamanumānamityarthaḥ ।
dṛṣṭasādharmyaṃ ca niyatamiti śeṣaḥ ।
kathaṃ tenaiva tasyāprāmāṇyamiti vyāghātamātraṃ vivakṣitam? tenāyamarthaḥyadyanu mānamapramāṇam, kathaṃ tenaiva vidhiniṣedhasiddhiḥ? atha tena vidhiniṣedhasiddhiḥ, kathaṃ tasyāprāmāṇyamiti? kiṃ cānumānamanaḍgīkṛtya parapratyāyanāya śabdaprayogo apyayamaśakyaḥparavedanapratipatterava tadantareṇāśakyatvāt ।
na cet parapratyāyanam, nūnamaunmattyamāviṣkaroti vakturityāhaapi ceti ।।

sūtre vibhāgo apyastīti vyavacchidyāhalakṣaṇasūtratātparyamāheti । 
syādetadativyāpakamiti ।
atrāvyāpakaṃ cetyapi draṣṭavyam, ata ubhayavyutpādanopasaṃhāravirodhaḥ ।
vigrahatrayapradarśanaṃ vigrahatrayaṃ draṣṭavyamityarthaḥ ।
vyāptismṛtisahāyād dvitīyaliṅgadarśanādevānumitisiddheralaṃ tṛtīyaliṅgadarśanakalpanayeti yathāśrutabhāṣyānusāriṇaḥ tān risyati na ceti ।।

sa eṣa saṃskārodbodhamadhikamabhyupagacchato doṣa uktaḥ । yastu sahakārilābhādanyo na kaścidudbodho nāmeti manyate, taṃ pratyāhavinaśyadavasthasyeti । na hi vyāptismaraṇamātrādanumitiḥ, nāpi liṅgadarśanamātrāt । kiṃ tarhi?

vyāptiviśiṣṭaliṅgadarśanāt । na ca vyāptiviśiṣṭaṃ liṅgamekaikasyobhayasya vā gocaraḥ, kiṃ tu svatantramubhayamubhayasya । na ca svatantrobhayajñāne api viśiṣṭajñānaṃ bhavati । tadidamuktamparasparavārtānabhijñatayā svatantrasvasvaviṣayaparyavasitatayā । mitho ghaṭanāyogo viśiṣṭapratyayayoga ityarthaḥ । na ca svatantrametadubhayamekātmasamavāyamātreṇānumiti bhāvayiṣyatīti vācyam । dvitīyaliṅgadarśanaṃ hi vasatugatyā liṅgaviṣayamityetāvataiva vyāptismṛteḥ sahakāriliṅgatvarūpollekhitayā vā? na tāvadādyaḥ, dūrād dhūmaviṣayavastutvajñānasyāpi prakārāntarāyātavyāptismṛtiṃ prati sahakāritvaprasaḍgāt । dvitīyastu dvitīyaliṅgadarśane

nāstyeva ।
tadidamuktamvṛttyā salvayaṃ ghaṭayet, vyāpāreṇa na rūpato nobhayasamavāyitāmātreṇātiprasaḍgāditi ।।

tasmāt liṅgatvollekhi tṛtīyaṃ liṅgadarśanamāstheyamittyāhatasmāditi । iha tādātmyatadutpattisvarūpādiniścaye pratibandhaniścayastadā na syāt yadi te eva pratibandhaḥ, tābhyāṃ samānopāyo vā pratibandhaḥ, tayoreva vā pratibandhaparyavasānam, te eva vā pratibandhaniścayopāyaḥ । tatropāyatvaṃ sahacārāvasāye vā, vyabhicāraśaḍkānirāse vā, vyabhicāraśaḍkāpyupādhidarśanād vā, upādhiśaṅkayā vā, bhūyo bhūyaḥ sahacaritayoḥ apyulabdhayoḥ kayościdarthayorvyabhicārānusandhānamātreṇa veti? tatra ca sahacārāvasāyaḥ tāvadindriyasannikarṣādhīnotpattiḥ tadutpattyaniścaye api vahnidhūmayoḥ sidhyati, vyabhicāraśaḍkāpi darśanayogyopādhyadhīnā yogyānupalambhabādhādeva nirastā । atīndriyāstu upādhayaḥ anyatra pramāṇaparidṛṣṭāḥ śaḍkitā api yathā nivartante, tathā vakṣyāmaḥ । pramāṇapathānavatīrṇopādhiśaḍkā tu tadutpattiniścayamapyāskandatīti kathaṃ sā

tena nivartanīyetyāhaatrocyata iti । sahacaritayorvyabhicāradarśanamātreṇa tu vyabhicāraśaḍkā kāryakāraṇayorapi samānā, tadutpattilakṣaṇaviśeṣasiddhau vipakṣe bādhakapramāṇavṛttyā śaḍgānivṛttiriti yadi, tadāsmākamapi svābhāvikasaṃbandhasiddhau vipakṣe bādhakapramāṇavṛttyaiva śaḍkānivṛttiriti samaḥ samādhiḥ । viśeṣastu svābhāvikasaṃbandhasya vyāpakatvam, avyāpakatvaṃ tu tadutpattyāderityāhaapi ceti । tadidamuktamsa ca yo vā sa veti । 
na ca samānopāyatvādubhayoranyatarāniścaye nānyataraniścaya iti sāmpratam, pratibandhāniścaye api hutāśabhasmanoḥ kāryakāraṇabhāvāvadhāraṇāt ।
kāryakāraṇabhāvāniścaye api dhāmadhūmayoḥ pratibandhāvabodhāt ।
yadanatītameva vahnimanumimata ityāhaapi ca kāryāditi ।
tayoreva pratibandhaḥ paryavasyatīti pakṣaṃ nirācaṣṭeapi ca rasāditi ।।

yattu bhede sati vyāpyavyāpakābhāva eva kāryakāraṇabhāva eva kāryakāraṇabhāva iti vyudapādi prajñākareṇa tat pāpādapi pāpīyaḥ । tathā hi niyāmakavirahe bhinnāyoravyabhicāraḥ śaḍkākalaḍkāḍkitatvāt duravadhāraṇa iti tāmapanetuṃ kāryakāraṇabhāvo anenopanītaḥ, sa ced rūpa eva kathaṃ tanniścayenaivāvyabhicāraniścayaḥ?

na caitat kīrteranumataṃ yad rasena rūpānumāne anyathābhyupāyamāhayadi ca sarvalokasiddhamativāhya svayaṅkṛtalakṣaṇairvyavahāraḥ, tadā bhede satītyetadapi parihīyatām । avyabhicāramātraṃ tadutpattirityevāstu । 
laghu caivaṃ sati lakṣaṇaṃ syāt ।
tadātmano api etadastīti cet? astu śiśapāpi vṛkṣakāryam ।
kathaṃ tenaiva tatkartavyamiti cet? ko doṣaḥ? asiddhaṃ siddhena sādhyate, natu tadeva siddhamasiddhaṃ ceti cet? hantaivamanāgatamapi kathaṃ vyāpakatāmātreṇa kāraṇamasiddhatvāt? vartamānamapi kathaṃ vyāpyatāmātreṇa kāryaṃ siddhatvāt? evaṃ samānakāle api kathamavinābhāvamātreṇa kāryakāraṇabhūte, asiddhāvasthāyāmubhayorapyasādhakatvāviśeṣāt, siddhāvasthāyāmubhayorapyasādhyatvāviśeṣāt? tasmāt pūrvakālabhāvaniyamaḥ kāraṇatvaṃ kaścādbhāvitāniyamaḥ kāryatvam ।
avinābhāvastu niyamamātramityeva jyāyaḥ ।।

api ca rasarūpayoḥ kāryakāraṇabhāvaniścayo vahnidhūmayoriva pratyakṣānupalambhasādhyo vā syāt, kṣaṇabhaṅgasiddhau puñjāt puñjāntarotpāttiriti nyāyena vā? ādyastāvat kṣaṇayoraśakya eva, tayoreva pratyakṣānārohāt ।
tatra tasyāniścāyakatvāt, santānayorapi duravabodhaḥ ।
na hi vahneriva rūpasya pūrvakālatāniyamaṃ dhūmasyeva rasasya praścādbhāvitāniyamaṃ laukikāḥ pratipadyante ।
kṣaṇabhaṅgasiddhinyāyastu na laukika iti vastuto laukikānāṃ rasato rūpānumānaṃ na syādityāhalaukikānāṃ cedamiti ।।

api ca ityanena te eva pratibandha iti nirastam । tādātmyaṃ tu gamyagamakabhāve pratyuta viruddhamityāhaapi ceti । na hi tadeva karma niśceyam, kartṛ ca svaniścayena niścāyakaṃ ca, niścitāniścitayoḥ parasparavirodhādityarthaḥ । 
bhavatvabhede api gamyagamakabhāvaḥ, tathāpi na śiśapātvena vṛkṣatvānumānamanavasaradusthātvāt ।
na hyasti saṃbhavaḥ sāmānyamaniścitaṃ niścitastu viśeṣa ityāśaḍkya kenacit samarthitam utthāpya dūṣayatiyatviti ।
bhinnayoreva vyāvṛttyorgamyagamakabhāvaḥ kiṃ tvabhinnādhyavaseyasaṃbandhāt tayorapi tādātmyaṃ vyavahniyata iti ।
sa yadyabhinnadevadattasaṃbandhāt, chatrakuṇḍalayorapyabhedaṃ vyavaharati ko vārayitā? kevalaṃ pramāṇaprayojanayorvyāvṛttirlaukikavirodhaścetyanenābhiprāyeṇopasaṃharatitasmādita ।।

asyedaṃ kāryaṃ kāraṇamityekaḥ saṃbandhaḥ । svābhāvikaṃ saṃbandhamupasaṃhṛtya tasya svarūpamāhatathā hīti । svābhāviko nirūpādhirityarthaḥ । yadyapi vyabhicārāvyabhicāravyāpte aupādhikatvānaupādhikatve, tābhyāṃ ca

vyabhicārāvyabhicārāviti niyamaḥ । tau hi na tāvannirnimittau sārvatrikatvaprasaḍgāt, niyataviṣayau copalabhyete । nāpyanimittau । sopādherapyavyabhicāre nirūpādherapi vyabhicāre aniyamaprasaḍgāt,, tathā sati kāryātmanorapi kāraṇātmavyabhicāraḥ prasajyeta । tasmādupādhāvavaśyaṃ vyabhicāro anupādhau avaśyamavyabhicāraḥ । vyabhicāre avaśyamupādhiravyabhicāre avaśyamupādhyabhāvaḥ । tathāpi yatra sphuṭo vyabhicārastatra niṣphalamupādhyanusaraṇaṃ tadarthatvāt tasya । asphuṭe tu vyabhicāre tasyopayogaḥ । 
na tūpādhitadamāvasiddhaye vyabhicārāvyabhicāraparyeṣaṇamupayujyate ।
vyabhicārādisiddhau satyāmupādhitadabhāvaparīkṣāyā niṣphalatvāt ।
tasmādanyonyavyāptipradarśanamātraprayukto vyabhicāramudbhāvyāpyupādhimāhayadā tviti ।
yato na svābhāviko na nirūpādhikaḥ, tato na niyato nāvyabhicārītyarthaḥ ।।

atha dhūmādīnāmapi vahnyādibhiḥ kathaṃ svābhāvika ityata āhasvābhāvikastviti । nanvasphuṭe vyabhicāre

saphalamupādhyanusaraṇam ।
tat kimatra nāsau sphuṭa ityata āhakvacidvyabhicārasyādarśanāditi ।
nanu kvacit kadācid vyabhicāro api syādayogyatvācca na dṛśyetāpītyata āhaanupalabhyamānasyāpi kalpanānupatteḥ, anupalabhyamānavyabhicārakalpanādvārībhūtopādhyabhāvādityarthaḥ ।
ato niyataḥ avyabhicārītyarthaḥ ।।

nanūpādhyabhāve anupalabhyamānavyabhicārakalpanānavakāśaḥ, sa eva tūpādhyabhāvaḥ kutastya ityāśaṅkatena ceti । pariharatiavaśyamiti । upādhirhi pramāṇapadavīmavatīrṇa eva vaktavyaḥ । anyathā sarvaiḥ pramāṇaiḥ sarvadā sarvatra sarveṣāṃ jātyā kaścit anupalabhyamāno api syādupādhiriti śaḍkā tadutpattāvapi brahmaṇāpyapanetumaśakyā । nānāpramāṇagocarārthasākṣātkāravataḥ sarvajñasyāpi svabhāvata evānupalabhyaḥ kaścidartho bhavet, bhavecca sarvapramāṇāpoḍhamapi kadācidadvaitam, prakṛtipuruṣau vā, niḥsvabhāvatā vā jagataḥ, vedānāṃ vāprāmāṇyam । tat kathaṃ caityavandanādāvapi bhikṣuḥ pravarteta? arthasandehāt pravṛttiriti cet? yatra pramāṇāni paribhūya śaḍkāpiśācī prasarati kutastatrārthasaṃbhāvanāpi? āstāṃ tāvat paralokapravṛttiḥ, ihalokapravṛttirapi na

syāt ityāhaantata iti ।।

yadyapi viśiṣṭāhārānantaraṃ bhūyo bhūyaḥ puṣṭidhātusāmyādi daśyate, maraṇaṃ taṃ rogādyanantarameva, tathāpi āhāraviśeṣo maraṇasyaiva hetuḥ kadācid bhavet, kathamanyathānte tadantaramasyopalambhaḥ । yattviyantaṃ kālaṃ na māritavān

tanmantrapratibaddhavahnivat, kenacit pratibaddhatvāt । 
sa eva pratibandhakaḥ puṣṭyādiheturityapi saṃbhāvyeta ।
rogādikameva ca puṣṭyādihetuḥ, tattu puṣṭyādikāle adṛśyatvādeva nāpalabhyate ।
na hi puṣṭyādikāraṇairdṛśyaireva bhavitavyamityapi kadācit syāt, yathā cāprāmāṇikopādhiśaḍkyā vyabhicāritvaśaṅkayā vā anumānanivṛttiḥ, tathāprāmāṇikānarthaśaṅkayaiva viśiṣṭāhārabhojanādinivṛttirityarthaḥ ।
tasmādutprekṣitārthaniścayavat tacchaḍkāpi bandhyaiva, pramitasyaiva tu niścayavat śaḍkāpi samīhopayoginītyāhatasmāditi ।।

tadayaṃ saṃkṣepaḥ । vyabhicāra eva pratibandhābhāvaḥ । upādhereva vyabhicārāśaḍkā । 
pramāṇaniścita evopādhitvena śaṅkanīyaḥ ।
sādhane sopādhiḥ sādhye nirūpādhireva upādhitvena niśceyaḥ ।
ato anyaścānyathātveneti ।
pramāṇaparidṛṣṭeṣveva kaścidupādhirbhaviṣyatītyata āhaprayatneneti ।।

ayaṃ prayatnārthaḥ । pratyakṣopalabhyāstāvad yogyānupalabdhereva nirastāḥ । pramāṇāntaraparidṛṣṭānāmapi vyāpakānāmupādhitve vahneḥ sārvatrikatvaprasaṅgaḥ । avyāpakānamapi nityānām upādhitve bahneḥ sadānuvṛttiprasaṅgaḥ । anityāstu trividhāḥ ubhayāvyabhicāriṇaḥ, ubhayavyabhicāriṇaḥ, anyatarāvyabhicāriṇaśceti । tatra prathamadvitīyā upādhilakṣaṇābhāvādeva nopādhayaḥ । anyatarāvyabhicāriṇaśca dvividhāḥdhūmamātrāvyabhicāriṇo vahnimātrāvyabhicāriṇaśceti । pūrve lakṣaṇābhāvādeva nopādhayaḥ । vahnimātrāvyabhicāriṇo api dvividhāḥ, vyāpyamātrarūpā ubhayarūpāśceti । ubhayarūpāstu sāmagrītaḥ । 
nāpi pare vidyante ।
sā ca na kvacidupādhiḥ, dhūmasya vahnineva tayāpi svabhāvasaṃbandhāt ।
vahnijananasāmagryāṃ vahnerapyantarbhāvācca ।
na ca kṛtakatvānuṣṇatvayoḥ saṃbandhe tejojātīyetaratvavadihāpi sādhyadharmajātīyetaratvamupādhiḥ, tasya pramāṇabādhaikamātraniyatatvāt ।।

ata eva upādhimapaśyanto api virodhipramāṇasadasadbhāvaniścayavyagratayā muhūrtam anumitau vilambāmahe ।
tadevaṃ sarvathopādhyanupalambhāt tadabhāvaniścayo yathā dhūmasaṃbandhe tathānyatrāpi draṣṭavyaḥ ।
tarkaśca sarvaśaḍkānirākaraṇapaṭīyān vijayata iti ।।

nanu pramāṇasiddhe vastuni svabhāvo avalambanam, na tu svabhāvāvalambanenaiva vastuvyavasthetyāśayavān pṛcchatikena punariti । prathamadarśanenaiva vahnidhūmayoḥ avyabhicāragrahaṇam, dvitīyādibhistu śaḍkāmātramapanīyata iti keṣāñcinmatamapanayanneva prakṛtaṃ prapañcayatiyadā tāvaditi । atra caiṣa paramārthaḥ । yo ayamupādhimādāya yena saha saṃbadhyate sa nirūpādhyavasthāyāṃ tasyāgamako yathā vahnirdhūmasya । sopādhyavasthāyāmapyupādheḥ, kevalasyaiva sāmarthye sa eva gamako na tūpahitaḥ । yathāhārapariṇatibhedasyaiva gamakatve maitratanayatvam । 
yatra tūpādhiḥ kevalo vyabhicārī tatra sopādhirapi gamaka eva ।
yathārdrendhanavān vahnirdhūmasyeti ।
tat kasya hetoḥ? viśiṣṭasya nirūpādhitvāditi bhūyodarśanamiti ।
tajjanitasaṃskārasahitamindriyamityarthaḥ ।।

agre caitadeva sphuṭīkṛtamityavirodhaḥ । maṇibhedatattvavaditi । yathā maṇiryairyairviśeṣaiḥ tattadvyavahāraviṣayo bhavati, dhārayituśca tattatphalabhedasaṃpādakaśconnīyate, te te sūkṣmā viśeṣāḥ parīkṣakairbhūyobhirdarśanairūnnīyante, tathātrāpīti । tathā

hi, prathamatastāvad bhūyodarśanaṃ kākatālīyanyāyavyudāsāya । tataḥ sātatyordhvagatyādiviśeṣāvasāyāya । tata upādhiśaḍkānirāśāya । atra ca na vāraṃsakhyāniyame abhyupayogaḥ, mṛdumadhyādhimātrabuddhibhedena puṃsāṃ vicitraśaktitvāt । 
na caivaṃ sati lakṣaṇaśāstravaiyarthyam, aniyatavāraviśiṣṭatattvasākṣātkārāvadhiyogābhyāsopadeśavadihāpi nirūpādhisaṃbandhabodhāvadhiniyamāt ।
kāryakāraṇabhāvāvagame apyayameva mārgo, na tu pañcapratyakṣānupalambhāḥ ।
anyato anāgatasya tatrāsatastadanantaram upalambhe api tato anyasmādanutpatteḥ bhāvamātreṇa niścetumaśakyatvāt; kākatālīyanyāyenāpi saṃbhavāt ।
bhūyaḥpravṛttau tu yadi na vyabhicāropalambhaḥ, upādhyupalambho api na syāt, dvayopagame tu tanniyataḥ saṃbandha iti ।।

syādetat । dhūmādīnāṃ maitratanayatvādīnāṃ ca bhūyodarśanatvāviśeṣe api kuto viśeṣādekasya gamakatvamaparasya natyata āhana ceti । yat tvatroktam, yathā hyanārdendhane vahnau na dhūma iti vahnestatsaṃbandhe tathāvidhamindhanamupādhiḥ । tathā yadi maitrājjātasyāpi kasyacid vivakṣitāhārapariṇativiraheṇa śyāmatopālapsyata sa

upādhirniraceṣyata ।।

na tvetadasti । tathā satyapi copādhivādo vyarthaḥ, vyabhicārādeva maitratanayasyāhetutvāditi ।

tadidamanavadhāritopādhilakṣaṇasya sādharmyavaidharmyābhyāṃ pratyavasthānaṃ na kiñcideva ।।

tathā hi nopahitasya niścita eva sādhyavyabhicāraḥ, upādherlakṣaṇaṃ kiṃ nāma? sādhanāvyāpakatve sati sādhyavyāpakatvam । tacca sādhyābhimatadhūmaśyāmatve prati vyāpakatvem ārdrendhanānnapānapariṇatibhedayoraviśiṣṭam, aviśiṣṭaṃ ca sādhanābhimatadahanamaitratanayatve prati tayoravyāpakatvam । iyāṃstu viśeṣaḥ, vahnerdhūmenevārdrendhanenāpi sākṣādeva vinābhāva upalabhyate । maitratanayasya tu śyāmatvenevānnapānapariṇāmenāpyupādherevonnīyata iti । nanu vajre lohalekhyatvaṃ prati pārthivatvahetoḥ ka upādhiḥ? praśithilāvayavatvam । tarhi tannivṛttau paveriva sphaṭikādāvapi lohalekhyatvanivṛttiprasaṅgaḥ । na khalu nibiḍāvayavatvena ubhayoḥ kaścid viśeṣaḥ । na mṛdādibhyo nibiḍāvayavatve api sphaṭikasya praśithilāvayavatvādeva । na hyadbhyo medinī nibiḍeti na praśithilāvayavā । yathā yathā śaithilyāpakarṣastathā tathā lekhituḥ prayatnaprakarṣaḥ । yadi tu śaithilyamaprayojakaṃ tadā mṛtkāṣṭhapāṣāṇādiṣu prayatnaprakarṣo api viphalaḥ, pārthivatvasya sarvatrāviśeṣāt । sphaṭike kathameṣā pratipattiriti cet? lohalekhyatvādeva । 
lohalekhyatvapraśithilāvayavatvayoḥ samavyāptikatvāt ।
ata evānayorekatarapravṛttinivṛttyorevānyatarapravṛttinivṛttī, na tu pārthivatvapravṛttinivṛttyoreva lohalekhyatvapravṛttinivṛttī, vajre adarśanāt; jalādau darśanācca ।
vahnāvanuṣṇatvasādhanasya tu kṛtakatvasya tajjātīyetaratvalakṣaṇamupādhiḥ, sa ca bādhaikaniyataviṣaya iti nātiprasaṅga ityuktam ।
tadetatsarvaṃ hṛdi nidhāyāhaityādaya iti ।।

yadyapi dvitīyaliṅgadarśanasya smṛtyā saha vinaśyadavasthasyaiva parāmarśajanakatvaṃ kvacit, tathāpi yatra dṛṣṭamātra eva vahninivṛttau nivṛtto dhūmaḥ kālāntare jijñāsāvaśāt parāmṛśyate, tatra dvayorapi liṅgadarśanayoratītatvamityāśayavatoktamyadyapītyādi ।।

yena ca parāmarśo neṣyate tena vākyasya caturtho avayava apanayo api neṣitavyaḥ । pakṣadharmatāpratipādanena tasyopayogaḥ parārthānumāne । svārthānumāne tu sā dvitīyaliṅga darśanādevāvagateti kiṃ parāmarśeneti cetna, pakṣadharmatā hi vyāptyā saha pratisaṃhitānumānopayoginī, tādṛśī copanayena pradarśyate, na tu dvitīyaliṅgadarśanena ।

tasya tu vyāptyanusandhānarahitaṃ pakṣadharmatāmātrameva gocaraḥ । 
na ca tadanumānopayogi ।
tasmādupanayārtho na dvitīyaliṅgadarśanaviṣayaḥ ।
tataḥ svārthānumāne yadyasti tasyopayogaḥ, nūnaṃ parāmarśo api tṛtīyaḥ svīkartavyaḥ ।
nāsti cet, parārthānumāne api liṅgaparāmarśaikārthaḥ upanayo api nādaraṇīyaḥ, tulyaviṣayatvādityāśayavān saṃkalayyānayoḥ samānaviṣayatvamāhasaṃbandheti ।।

nanu vyāpārānubandhitayā viṣayatvam, viṣayatve ca vyāpārānubandha iti parasparāśrayatvam ।
atha vyāpārānubandhitayaiva viṣayatvam? tathāpyasaṃbaddhatvāviśeṣāt kathaṃ tasyaiva vyāpārānubandhitetyāśaḍkya pariharatina cātiprasaṅga iti ।
na dhūmajñānasyāgniḥ svatantrasya vyāpāraviṣayo yenāsaṃbaddhatvāviśeṣādatiprasaṅgaḥ syāt, kiṃ tu jñeyaviśeṣaṇasya, tasya ca jñāyamānasya dhūmasyāgninā saha niyāmakaḥ svabhāvasaṃbandha eva, ato nātiprasaṅgaḥ ityarthaḥ ।।

pūrvaṃ lakṣyapadārthapraśnāvasare anumīyate aneneti kāraṇārtha ityuttaraṃ dattam । idānīmanumitiḥ kasyāñcidavasthāyāmanumānaṃ pramāṇaṃ bhavena veti vijñāsāpraśne bhāvaḥ karaṇaṃ vetyuttaram । ato na virodho aśataḥ, paunarūktyaṃ vā । ataḥ ṭīkākṛd api vyāpāratvenāpramāṇyaṃ pūrvapakṣayitvā phalāntarahetutvena prāmāṇyaṃ samarthayati sma । iha yadyapi vijñānapramāṇayoranyatarādhikāreṇa saṃskāranirṇayayorvyudāsaḥ, vijñānādhikāre hi tatpūrvakam anubhavakāraṇamanumānamiti sūtrasaṃbandhaḥ । na caivaṃbhūtau saṃskāranirṇayaviśeṣau, tayoranubhavaṃ pratyahetutvāt । pramāṇādhikāra'pi phalataḥ sa evārthaḥ, tatpūrvakaṃ pramākaraṇamanumānamiti sūtrasaṃbandhāt । tathāpi vivakṣābhedāt vikalpenobhayamubhayatra saṃbhantsyata iti vivakṣitvā ekaikakaniṣṭhatayaikaikaṃ darśitamiti tathaiva vyākhyātavān । vastutastu ubhayamubhayatra saṃbaddham iti nigarvaḥ । vipakṣāvṛttiriti vārttike bahuvrīhisamāsasthito viśeṣaṇatayā vyatireko niṣkṛṣya svapradhānatayā tatpuruṣapadena pradarśito vipakṣāvṛttirvyatireka iti । ato na vārttike hetusāmānādhikaraṇyavirodhaḥ । vyatirekābhāvaṃ vyatirekanirūpaṇābhāvam ityarthaḥ । ihāvastuno vidhiniṣedhavyavahāraviṣayatvaṃ laukikasamīhānurodhād vā,

śuktirajatavadrajjusarpavacca pramāṇānurodhād, vā gandhaṃ prati pṛthivīvadudakavad vā, vacanamātrānurodhād vā pradhānavat śaśaviṣāṇavacca, mūḍhapraśnānurodhād vā dharmāntaraṃ prati pūrvavadeva svavacanavirodhabhayād veti ।।

tatra prathamastāvadavastunyasaṃbhavī, laukikapravṛttinivṛttyorvastumātraviṣayatvāt dvitīyādiṣveva ca paramparayā praviśatīti na

pṛthak nirākriyate ।
dvitīyanirākaraṇāya prāmāṇikaniṣedhavyavahārarītimāhasadbhyāmiti ।
yadi tadviviktetarasvabhāvo abhāvo yadi comayathātiriktasvabhāvaḥ, ubhayathāpi niṣedhyaniṣedhādhikaraṇābhyāmeva nirūpyate, na tvekena satā niṣedhyena niṣedhādhikaraṇena vetyarthaḥ ।।

nanu sata eva kutaścit pramāṇapratītānnivartsyatītyata āhapakṣādanyasyeti । tadanenāsatyadhikaraṇe nivṛttinirūpaṇaṃ pratiṣiddham, nivṛttau tu mūkataivociteti hṛdayam । nivṛttireva pratiṣiddheti । bhrāntastu codayatina nivartate cediti । nirūpaṇam ādāyaiva pariharatiyasyeti । yatra khalu bhāvaḥ sarvathaiva na nirūpitaḥ tadadhikaraṇatayā

tasyānyatropalabdhasyābhāvo nirūpyata iti dṛṣṭam, yathā gavi dṛṣṭasya śruṅgasya śaśe ।
yatra tu śṛḍgābhāvo api gaganakamalādau nirūpayituṃ na śakyate, tatra śṛṅgameva nirūpyata ityalaukikamityarthaḥ ।
punarbhrāntaḥ śaṅkatetat kimidānīmiti ।
svavacanavirodhabhayamāśaṅkatenanu ceti ।।

taduktaṃ jñānaśriyā

dharmasya kasyacidavastuni mānasiddhā

bādhāvidhivyavahṛtiḥ kimihāsti no vā ।

kkāpyasti cet kathamiyanti na ḍhūṣaṇāni

nāstyeva cet svavacanapratirodhasiddhiḥ ।।

iti ।

yadyapi svavacanavirodhabhiyāpi sarvathāvicārāsahor'thaḥ svīkartuṃ na śakyate, vacanād vicāro garīyāniti nyāyāt, anyathā vikalpaśabdau na vastugocarāviti svavacanavirodhādeva parihartavyam । tathā hi svalakṣaṇasyāsādhāraṇyenāśakyasamayagocaratayā, śabdasya ca samayādhīnapravṛttikatayā vikalpasya ca tadekaviṣayatayā

na tayorvastugocaratvamiti vicāre,

śabdasya kācidapi vastuni mānasiddhā

bādhāvidhivyavahṛtiḥ kimāhāsti no vā ।

astyeva cet kathamiyanti na dūṣaṇāni

nāstyeva cet svavacanapratirodhasiddhiḥ ।।

iti tulyā vibhīṣikā ।
tathāpi tattvaṃ nirūpayan pariharatina vai tattvata iti ।।

nanu yadi naikataraniṣedho vidhirvā tat kimubhayavidhiḥ niṣedho vā? tathā sati atitarā durghaṭamāpadyetetyata āhano khalviti । nanu sarvavyavahārābhājanamityapi niṣedhavyavahārabhājanatvenaiva nirvahet, anyathā punarapi svavacanapratirodha ityata āhaupayoge veti । svavacanapratirodhabhayāddhi tadā niṣedhavyavahāragocaratvasvīkāraḥ syād

yadi tathā sati bhayaṃ nivarteta । no khalu sakalavyavahārābhājanaṃ ca tanniṣedhavyavahārabhājanaṃ ceti vacanaṃ

parasparamavirodhi । vidhivyavahāramātrābhiprāyeṇābhājanatvavyavahāre kuto virodha iti cet? hanta ! sakalavidhiniṣedhavyavahārābhājanatvena kiñcid vyavahniyate na vā? ubhayathāpi svavacanavirodhaḥ । 
ubhayathāpyavastunaiva tena bhavitavyam, vastunaḥ sarvavyavahāravirahānupapatteḥ ।
neti pakṣe sakalavidhiniṣedhavyavahārābhājanamityanenaiva vyavahāreṇa virodhāt, avyavahṛtasya niṣeddhumaśakyatvāt ।
vyavahniyata iti pakṣe tu viṣayasvarūpaparyālocanenaiva virodhāt ।
na hi sarvavyavahārābhājanaṃ ca vyavahniyate ceti ca ।।

api ca yadyavastuno niṣedhavyavahāragocaratvam, vidhivyavahāraviṣayatāpi kiṃ na syāt? pramāṇābhāvasyobhayatrāpi tulyatvāt । bandhyāsutasyāvaktṛtve acetanatvādikameva pramāṇam, vaktṛtve tu na kiñciditicetna, tatrāpi sutatvasya vidyamānatvāt, na hi bandhyāyāḥ suto na sutaḥ । tathā sati svavacanavirodhāt । vacanamātrametanna tu paramārthataḥ suta evāsāviti cet? acetanasyāpyevaṃrūpatvāt, cetanādanyat

svabhāvāntaram evācetanamityucyate । caitanyanivṛttimātrameva vivakṣitamiha, tacca saṃbhavatyeveti cetna tatrāpyasutatvanivṛttimātrasyaiva vivakṣitatvāt ।

asutatvanivṛttimātrasya svarūpataḥ kṛtijñaptyorasāmarthye samarthamarthāntaramavaseyam anantarbhāvya kuto hetutvamiti

cetna, acaitanye apyasya nyāyasya samānatvāt । vyāvṛttirūpamapi ca tadeva gamakaṃ yadatasmādeva, yathā śiṃśapātvam । bandhyāsutastvasutādiva ghaṭādeḥ, sutādapi devadattādeḥ vyāvartate, ato na heturiti cet? nanvacaitanyamapyasyaivaṃ rūpameva । na hi bandhyāsutaścetanādiva devadattāderacetanādapi kāṣṭhāderna vyāvartate । ato na heturiti । vaktṛtvaṃ vastvekaniyato dharmaḥ sa kathamavastuni sādhyo virodhāditi cet? sa punarayaṃ virodhaḥ kutaḥ pramāṇāt siddhaḥ, kiṃ vaktṛtvaviviktasyāvastuno niyamenopalambhāt, āhosvit vastuviviktasya vaktṛtvasyānupālambhāditi? na tāvadavastu kenacit pramāṇenopalambhagocaraḥ । tathātve vā nāvastu । nāpyuttaraḥ samānatvāt । na hyavaktṛtvamapi vastuviviktaṃ kasyacit pramāṇasya viṣayaḥ । tadviviktavikalpanamātraṃ tāvadastīti cet?

tatsaṃsṛṣṭivikalpane api ko vārāyitā?

nanu vaktṛtvaṃ vacanaṃ prati kartṛtvam, tat kathamavastuni, tasya sāmārthyavirahalakṣaṇatvāditi cet? athāvaktṛtvamapi kathaṃ tatra, tasya vacanetarakartṛtvalakṣaṇatvāt ।
sarvasāmarthyavirahe vacanasāmarthyaviraho na viruddha iti cet? atha sarvasāmarthyaviraho bandhyāsutasya kutaḥ pramāṇāt siddhaḥ? avastutvādeveti cet? nanvetadapi katham? sarvasāmarthyavirahādeveti cet? soyaṃ kevalairvacanairitastato nirdhanādhamarṇika iva sādhūn bhrāmayan parasparāśrayadoṣamapi na paśyati ।।

kramayaugapadyavirahāditi cet na, tadvirahasiddhāvapi pramāṇānuyogasyānuvṛtteḥ । sutatve ca parāmṛṣyamāṇe tadavinābhūtasakalavaktṛtvādidharmaprasaktau kutaḥ kramayaugapadyavirahasādhanasyāvakāśaḥ? kutastarāṃ cāvastusādhanasya? kutastamāṃ cāvaktṛtvādisādhanānām? tataśca pramāṇameva sīmā vyavahāraniyamasya, tadatikrame tvaniyama evetyanenābhiprāyeṇedamuktam । upayoge vā niṣedhavyavahāropayoge vā । na nirūpākhyo na vidhivyavahārāviṣayaḥ । yasmin kiñcinniṣidhyate pramāṇena, tasmin kiñcid vidhīra'pīti niyamādityarthaḥ । tatra praṣṭurūttare vaktavye na

viruddhamanarthakaṃ vā vaktumucitamityāśayavānāhakasatarhīti ।
uttaramatheti ।
anuttaraviṣaye ahṛdayairyadevottarīkriyate, tadeva viruddhamityarthaḥ ।।

na ca kevalamatrottaradaḥ, praṣṭāpyahṛdaya eva । na hyapratīte devadattādau sa kiṃ gaurakṛṣṇo veti vaiyātyaṃ vinā praśnaḥ । tatrāpi yadyeko apratītaparamārthaviṣaya evottaraṃ dadāti na gaura iti, aparo api kiṃ na dadyād gaura iti? na caivaṃ sati kācidarthasiddhiḥ, pramāṇābhāvavirodhayorūbhayatrāpi tulyatvāt । tadidamuktamahṛdayavācāmiti । 
nanvapratīte vyahārābhāva iti yuktam, kūrmaromādayastu pratīyanta eva ।
na hyete vikalpāḥ kañcidarthabhedamanullikhanta evotpadyante ।
na ca pramāṇāspadameva vyavahārāspadamityasti niyama ityata āhana cātyanteti ।
yadyapi sarvathāpratīte vyavahārābhāva iti vadato bauddhasyāpi svavacanavirodha eva, tathāpyayaṃ virodhaḥ prāgevodbhāvitaprāya ityenamupekṣya śaḍkāmātraṃ samarthitam ।।

tathā hi śaśaviṣāṇamiti jñānamanyathākhyātiḥ syādasatkhyātirvā? na tāvadādyaste rocate, tathā sati kiñcidāropyaṃ kiñcidāropaviṣaya iti syāt । 
tathā cāropaviṣayastatraivāstyāropaṇīyaṃ tvanyatreti jitaṃ naiyāyikaiḥ ।
nāpi dvitīyaḥ, kāraṇānupapatteḥ ।
indriyasya jñānajanane svaviṣayādhipatyenaiva vyāpārāt, liṅgaśabdābhāsayorapyanyathākhyātijanakatvāt ।
apahastitasvārthayoścāsatkhyātijanakatve śaśaviṣāṇaśabdāt kūrmaromādivikalpānāmapyutpattiprasaṅgaḥ, niyāmakābhāvāt ।।

sa hi saḍketo vā syāt, śabdasvābhāvyaṃ vā? na tāvadādyaḥ, saḍketaviṣayāpratīternirākṛtatvāt । ata eva pratīteritaretarāśrayatvam । padasaḍketabalena tu pravṛttau svārthāparityāgāt । tathā cānanvitāḥ padārthā evānvitatayā parisphurantīti viparītakhyātirevāvartate । svārthaparityāge tu punarapyaniyamaḥ, asāmayikārthapratyāyanāt । śabdasvābhāvyāt tu niyame vyutpannavadavyutpannasyapi tathāvidhavikalpodayaprasaṅgaḥ । vāsanāviśeṣāditi cet? athāsadullekhinaḥ pratyayasya vāsanaiva kāraṇamuta vāsanāpi? na tāvadādyaḥ, śaśaviṣāṇādipratyayānāṃ

sadātanatvaprasaḍgāt । kadācid vāsanāyāḥ, prabodhāt kadāciditi cetna, prabodho api sahakāryantaraṃ vā, atiśayaparamparāparipāko vā? ādye vāsanaiveti pakṣānupapatti । dvitīyo api yadārthāntarapratyāsattestadā pūrvavat । svasantatimātrādhīnatve tu bāhyavādavyāghātaḥ, nīlādibuddhīnāmapi vāsanāparipākādeva utpādāt । vāsanāpīti pakṣe tu

tadanyo api kaścaddheturvaktavyaḥ ।
sa vicāryamāṇaḥ pūrvaṃ nyāyaṃ nātivartata iti ।।

na ca śaśaviṣāṇādiśabdānāmasadarthaiḥ saha sambandhāvagamo api । tathā hi parabuddhīnāmanullekhāt tadviṣayasyāpyanullekha eva । na cārthakriyāviśeṣo apyasti yato viṣayaviśeṣamunnīya tatra saḍketo gṛhyatām । na ca

saḍketayitureva vacanāt tadavagamaḥ । tadviṣayāṇāṃ vacanānāṃ sarveṣāmevāpratītaviṣayatvenāgṛhītasamayatayā apratipādakatvāt । na ca śaśaviṣāṇaśabdamuccārayataḥ kaścidabhiprāyo vṛttaḥ, tadviṣayo asya vācya iti sugrahaḥ samaya iti vācyam । na hyevamākāraḥ samayagrahaḥ । gāṃ badhānetyukte apratītaśabdārthasya abhiprāyamātrapratītau samayagrahaprasaḍgāt । na ca viśeṣāntaravinākṛtaḥ kalpanāmātraviṣayo asya vācya iti sāmpratam, ghaṭakūrmaromādīnāpi tadarthatvaprasaḍgāt । na ca sarve pratipattāraḥ svavāsanayā asadarthaśabdasambandhapratipattibhāja iti sāmpratam । parasparavārtānabhijñatayā aparārthatvaprasaḍgāt । na hi svayaṅkṛtaṃ saḍketamagrāhayitvā paro vyavahārayituṃ śakyate । na ca vyavahāropadeśāvantareṇa grāhayitumapi । na ca gāṃ badhānetivat śaśaviṣāṇāpadārthe vṛddhavyavahāraḥ । na cāyamasāvaśca itivadupadeśaḥ । 
na ca yathā gaustathā gavaya iti vadupalakṣaṇātideśaḥ ।
na ceha prabhinnakamalodare madhūni madhukaraḥ pibatītivat prasiddhapadasāmānādhikaraṇyam ।
tadamūḥ śaśaviṣāṇādikalpanā nāsatkhyātirūpāḥ, tathātve kāraṇābhāvāt bhūkasvapnavadasāvyavahārikatvaprasaḍgācca ।
tasmādanyathākhyātirūpā eveti naitadanurodhenāpyavastuno niṣedhavyavahāragocaratvamityarthaḥ ।।

bhavatu tathāpi nāsau siddhyupālambhayogītyāhakalpitagocaraśceti । tathā hi ko ayaṃ vyatireko nāma? yadyato vyatiricyate tasya tatrābhāvo vā, tadabhāvasvabhāvatvaṃ vā? tatra na tāvat kramayaugapadyayoḥ śaśaviṣāṇe abhāvaḥ pramāṇagocaraḥ, vṛkṣarahitabhūbhṛtkaṭakavat kramayaugapadyarahitasya śaśaviṣāṇasya pramāṇāviṣayatvāt । nāpi kramayaugapadyābhāvarūpatvaṃ śaśaviṣāṇasya prāmāṇikam, ghaṭābhāvavat śaśaviṣāṇasya pramāṇeṇa anupalambhāt ।

ghaṭābhāvo api na pramāṇagocara iti cetna, tasya tadviviktetarasvabhāvasyāpi pramāṇata eva siddheḥ । asiddhau vā tatrāpyavyavahāra eva । ghaṭastāvat svābhāvavirahasvabhāvaḥ pramāṇasiddhaḥ tādrūpyeṇa kadācidapyanupalambhāt । etāvataiva tadabhāvo api ghaṭavirahasvabhāvaḥ siddha iti cetna, ghaṭābhāvasya tadvirahasvabhāvatvānabhyupagamāt । na cānyasya svabhāve pramāṇagocare tadanyo api siddhaḥ syāt, atiprasaḍgāt । evaṃbhūtāveva ghaṭatadabhāvau yadekasya paricchittirevāparasya vyavasthitiriti cetna, ghaṭavad ghaṭābhāvasyāpi prāmāṇikatvānabhyupagame svabhāvavādānabhyupagamāt । pramāṇasiddhe hi vastuni svabhāvavādālambanam । na tu svabhāvavādālambanenaiva vastuparicchittiriti hi bhavatāmeva tatra tatra jayadundubhiḥ । yaduktaṃ vārtikālaḍkāre,

yaktiñcidātmābhimataṃ vidhāya

nirūttarastatra kṛtaḥ padeṇa ।

vastusvabhāvairiti vācayamitthaṃ

tadottaraṃ syād vijayī samastaḥ ।।

tat kimidānīṃ svābhāvavirahasvabhāvo ghaṭaḥ pramāṇānaiva siddhaḥ? tava dṛṣṭyā evametat । 
ghaṭo hi yādṛktādṛksvabhāvastāvat pramāṇapathamavatīrṇaḥ tasya yadi paramārthataḥ abhāvo api kaścit syāt, paramārthataḥ so api tadvirahasvabhāva iti tathaiva pramāṇāveditaḥ syāt ।
na caitadabhyupagamyate bhavatā ।
tasmād ghaṭavat tadabhāvasyāpi prāmāṇikatvenaivānayoḥ parasparavirahalakṣaṇavyatirekasiddhiḥ ।
aprāmāṇikatve vā anayorapi na tathābhāva iti śaśaviṣāṇādiṣvapīyameva gatiḥ ।।

nanu kālpanikarūpasaṃpattirevāstvanumānāṅgamityata āhatasyāḥ sarvatra sulabhatvādita । dahanavattvādisādhane prameyatvādau śabdānityatvādisādhane cākṣuṣatvādau nityatvādisādhane kṛtakatvādāvityarthaḥ । nanu pakṣasapakṣavipakṣāstāvad vastvavastubhedena dvirūpāḥ । tatra ye kalpanopanītāḥ, tatra kālpanikā eva

pakṣadharmatvānvayavyatirekāḥ । pramāṇopanīteṣu tu prāmāṇikā eveti vibhāgaḥ । tadiha kālpanikānniragneryadyapi prameyatvādervyāvṛttiḥ kālpanikī siddhā, tathāpi prāmāṇikāt jalahnadādeḥ prāmāṇikyevaiṣitavyā, sā ca na siddheti kutastasya hetutvam? evaṃ prāmāṇikāt śabde api pakṣīkṛte prāmāṇika eva hetusadbhāvo । vaktavyaḥ na cāsau cākṣuṣatvasyāstīti so api kathaṃ hetuḥ? evaṃ kṛtakatvasyāpi vastvekaniyatasya dharmasya vāstava evānvayo vaktavyaḥ । vastuno vipakṣācca vāstava eva vyatireko vaktavyaḥ । na ca tasya tau staḥ । tat kathamasāvapi heturiti । na hi niyāmakamantareṇa saṃpadaṃ prati kalpanā tvarate, vipadaṃ prati tu vilambata iti śakyaṃ vaktum । tathā ca niragnikamapi kūrmaroma sadhūmamiti kalpanāmātreṇa vipakṣavṛttitvād dhūmo nāgni gamayet । vāstavyāṃ rūpasaṃpattau kimamena kālpanikadoṣeṇeti cet? tarhi vāstavyāmasaṃpattau kiṃ kālpanikyā tayeti samānam । virodhāvirodhau viśeṣa iti cet? kuta etat? ubhayorekatra vastvavastutvādanyatrāvastuvaditi cet? tat kiṃ kālpaniko api

dhūmo vastubhūto yena kūrmaromṇastena saha virodhaḥ syāt?

kvacid vastubhūta iti cet? nirdhūmatvamapi kvacid vastubhūtamiti tenāpi virodha eva ।
tasmād yathā kālpanikī vipattirna doṣāya, tathā kālpanikī saṃpattirapi na guṇāyeti tasyāśca sarvatra sulabhatvāditi ṭīkārthaḥ ।
etaccābhyupetyoktamvastutastu na na nirūpākhyaṃ kasyacid vyavahārasya bhājanamiti ।।

nanu yadyāvayorakuśalatayā svavacanavirodhaḥ, atha praṣṭuḥ kimuttaraṃ vaktavyamityavaśiṣṭamupasaṃharan pariharatitasmāditi ।
yatra vacane sarvathaiva virodhasatatrāvacanameva śreya ityarthaḥ ।
etena mūkatāhetuvikalpāḥ parihṛtā boddhavyā iti ।।

nanvekarūpamavikalamidaṃ kathaṃ gamakam? gamakatve vā vyatirekavikalavad rūpāntaravikalamapi tathā kiṃ na syādaviśeṣādityāśaḍkyāhana caitāvateti । rūpāntaravaikalyavanna vyatirekavaikalyamavinābhāvakṣatimāvahatītyarthaḥ । 
evaṃ tarhi satyapi vipakṣe vyatireko na paryeṣaṇīya ityata āhavipakṣasambhave tviti ।
vipakṣe sati tatra vṛttiśaḍkā, tatastannivṛttyarthaṃ tadupayogaḥ ।
vipakṣābhāve tu śaḍkaiva nāsti, yathoktaṃ prāk ।
na hi tāyābhyavaharaṇe apyasamarthasya mumūrṣoḥ śaṣkulībhakṣaṇaṃ śaṅkate cetana ityarthaḥ ।।

svamate tviti ।
asya tu kālpaniko api vipakṣaḥ pareṇābhidhātuṃ na śakyate, abhidhāne sapakṣatvāpatteḥ asapakṣatve anabhidhānaprasaḍgāt, tataścābhidheyatve sādhye yaḥ kaściddheturūpādīyate, tasya kiṃ vipakṣe vṛttiravṛttirveti praśne anenottarakovidena kiṃ vaktavyam? mūkībhūya tiṣṭhāsostu na kaścit pratimalla iti svayamevollapitamanena ।
na tvevaṃbhūto ahetureva doṣābhāvāt, arūcimātrasya sarvatra sulabhatvāditi bhāgāsiddhinirākāraṇāya vyāptyeti vadataḥ ।।

pūrvavadityatiśāyane matupo vidhānam । atiśayaśca vyāptirevetyāśayaḥ । tadidam uktaṃ ṭīkākṛtāasti gandhavatvasya sādhyaṃ na tu vyāptyeti । nanu sādhyasajātīye śeṣaśabdasya na kācid vṛttirityata āhasādhyasyopayuktatvāditi । paunarūktyabhramamapākarotipadāni vibhajyeti । na mantarbhāvya vyākhyāne sāmānyatodṛṣṭapadamevaṃ yojanīyam, uktaviśeṣarahitatvena vipakṣa eva sāmānya ityucyate । tatrādṛṣṭam । yogyadarśananivṛttyā ca dṛśyanivṛttirvivakṣitā, tena vipakṣe asadityarthaḥ । ataḥ siddhavat

trirūpasaṃpattimabhyupetya rūpadvayasaṃpade cakāramavatārayatitathā ceti ।।

tadevaṃ tatpūrvakamityanena liṅgaparāmarśo anumānamiti lakṣaṇārthe vyākhyāte, atha kiṃ liṅkam, katividhaṃ veti jijñāsāyāṃ trividhamityavacchedena vyākhyāya, kiṃ lakṣaṇam iti jijñāsāyāṃ pūrvavadityādyekavākyatayā vyākhyānena parāmarśaviṣayaḥ saṃjñito vibhakto lakṣitaśca । 
viṣayaviṣayiṇorabhedavivakṣayā ca sāmānādhikaraṇyamiti mantavyam ।
evam anyānyapīti ।
tadyathā, manojñamattakāśinīsaṃdarśanena saṃsārirāgānumānam, śatrudarśanena krodhānumānam, viṣayabhogena sukhānumānam, rogādinā duḥkhānumānam, avikalendriyasya yogyaviṣayāvadhānena jñānānumānam, śraddhāvatāṃ yathāvidhi yāgādyanuṣṭhānena dharmānumānam, niṣiddhācaraṇenādharmānumānam, paṭvabhyāsādarapratyayaiḥ saṃskārānumānam, mithyāpratyayena bhaviṣyatsaṃsārapravāhānumānamityadhyātmam ।
bāhye ca jvalantaṃ tṛṇarāśimupalabhya bhaviṣyadbhasmānumānam, tathāvidhavṛṣṭyā bhaviṣyannadīpūrādijñānam, prakārāntarāvagatena vāyunā tvarāvatā vṛkṣādisaṃkṣobhānumānamityādi neyam ।।

duravabodhamiti । sāmānyatodṛṣṭasvarūpasyaivāvivecanādityarthaḥ । udāharaṇadvāreṇa tadvivecanaṃ

bhaviṣyatītyāhaśeṣavadudāharaṇānatargataṃ ceti । śeṣavallakṣaṇayoge api tadudāharaṇāntaravailakṣaṇyenedameva sāmānyatodṛṣṭapadārthe bhaviṣyatītyata āhāna caitāvateti । na tāvadaśvakarṇādiśabdavadayaṃ sūryavrajyānumāne vartate, anyatrāpi vṛddhaprayogāt । nāpi sūtrakārasyaiva paribhāṣeyam, niṣprayojanatvāt । 
tasmādudāharaṇavailakṣaṇyamātravivakṣayedamucyate ।
tathā cātiprasaṅga ityarthaḥ ।
tasmād bhāṣyakāravyākhyānaviruddhodāharaṇamātrākhyānamarocayamānaḥ sāmānyatodṛṣṭapadaṃ vyākhyāyānyathodāharaṇamāheti yojanā ।
kṣayavṛddhipratyayāviṣayatve satīti spaṣṭārtham, prāḍmukhopalabhyatve parivṛttya tatpratyayaviṣayatvāditi paryālocanayaivāvināśasya prāptatvāt ।।

na hyupalabdhavināśe upalabdhaṃ pratyabhijñāyate bhrāntāvapyanupalabdhamevopalabdhatayeti । prāḍmukhopalabhyatve cetyasya ṭīkayā sphoritasya prāḍmukhopalabdhasya prāḍmukhenānupalambhe satītyarthaḥ । narāntarasya tatsamānadeśasthasyeti mantavyam । anyathā mārtaṇḍamaṇḍalasyāpi lokāntaravartipuruṣāpekṣayā prāḍmukhopalabhyatā durvāretyasiddhaṃ viśeṣaṇaṃ syāt । tadetat narapadena sūcitam ।

tadabhimukhadeśasaṃbandhāditi śiṣyahitatayā vyabhicāraupayikapādaviharaṇajñāpanāya ।
na hi yathātathā pādavihāraṇamātramasya hetoḥ kṣatimāvahatīti ।
satyavināśe iti ca draṣṭavyam sati draṣṭavyatva iti veti śeṣaḥ ।।

iha yadyapi diśaḥ pratyakṣatve sādhye aḍgulyā nirdeśo vyadhikaraṇaḥ, tarūnagarādiṣu evāḍgulyā vyapadeśāt । diśaḥ sāmānādhikaraṇyaṃ tvaḍgulīvyapadeśasya na tadadhikaraṇatāsādhanamanyathāsiddhatvāt । tathāpi yasyāṃ diśi ete taravaḥ sā prācīti tarvādibhedena apyaḍgulyā vyapadeśo astīti na vyadhikaraṇatvamāhatyābhidhātuṃ śakyata ityanenābhiprāyeṇa anyathāsiddhimeva vārtikārthamāhaanyathāsiddhatayeti । upalakṣaṇaṃ caitat, calantīṃ patākāmupalabhyāyaṃ vāyurvātīti aḍagulīnirdeśasyācākṣuṣe vāyāvapi gatatvena vyabhicārasya api saṃbhavāt । rūpeṇa sparśānumānamityādāvādigrahaṇena rasena rūpānumānam, gandhena rasānumānamityādi । vṛkṣādarśane sandehe vā na śiśapādarśana niścayo vā tato anavasaraparāhatamevānumānam । vṛkṣaśabdaprayogalakṣaṇavyavahārānumānaṃ tu na svārtham, aviditasamayenāśakyatvāt; viditasamayasya ca vyarthatvāt । paro api yadi vyutpanno, yadi viditaśabdapravṛttinimittaḥ,

tadā svayameva vyavaharet । viparītastu śiśapātvamapi na pratīyāt । avyutpannaścet, samayamagrāhayitvā vyavahārayitumaśakya eva । 
na cāyaṃ samayagrahaprakāraḥ ।
tathā sati śiśapātvādayaṃ vṛkṣo vyavahartavyaḥ iti śiśapātvameva vṛkṣaśabdapravṛttinimittamākalayet ।
na ca śiśapātvādayaṃ vṛkṣaśabdapravṛttinimittavāniti vākyārthaḥ, viditatannimittaṃ prati vyarthatvāt; viparītaṃ pratyapraddhiviśeṣaṇatvaprasaḍgāt, sāmānyopakrame samayagrahānupapatteḥ; puruṣecchāmātrādhīnatvācaca samayasya pakṣadharmatayā niyantumaśakyatvāt; aviditasamayaṃ prati cānvayopakramasyāyuktatvādityata āhaśruteneti ।
tadanena ye cānye sādhyasamānakālāḥ, te sarve sāmānyatodṛṣṭānumānasaṃgrāhyatvena upalakṣitā iti ।।

svamatena vyākhyānāntaram, na tu tātparyāntaramityarthaḥ, pūrvaṃ sādhyaṃ tadyasya vyāptyetyanenaikatātparyatvāt । anenaivābhiprāyeṇāhaatrāpi yathāsaṃbhavamiti । nānantarbhāvacakāranirapekṣate cāsmin vyākhyāne pūrvasmād viśeṣaḥ । sāmānyena kāryaṃ vā kāraṇaṃ vā anubhayātmakaṃ vā avinābhāvitayā dṛṣṭaṃ niścitaṃ sāmānyatodṛṣṭameva ca yojanā ।

tadidamuktamasandigdhatāmāheti ।
tatra tatpūrvakamiti ।
svarūpavipratipattinivṛttiḥ svalakṣaṇasāmarthyena nyūnādhikasaṃkhyatvāśaḍkānivṛttiḥ prathamaṃ tātparyam ।
niyamajñāpane tvaśakyalakṣaṇatvaśaḍkānivṛttistātparyamiti na paunarūktyamiti vṛttavartiṣyamāṇānukīrtana phalam ।।

yadyapi pratipannaṃ pratyanumānasya na saṃśayaviparyayanivṛttirajñātajñānaṃ vopayogaḥ, tathāpyadhyavasitābhyanujñānaṃ vastubalāyātamapekṣite viṣaye anupekṣaṇīyameveti tasyāpyanumānapratipādyeṣu gaṇanā ।
tenādivākye pratipannaḥ pratipādayiteti pratipanna eva pratipādayitā, na tu pratipannaḥ pratipādayitaiveti boddhavyam ।।

punaḥ paunarūktyaparihārārthaṃ vṛttavartiṣyamāṇe anukīrtayatipūrvaṃ siddhavaditi । sākṣātkṛtyanumityoḥ kriyayostulyatā viṣayagatā draṣṭavyā । tenāyamarthaḥ । vyāptigrāhakapramāṇayogyo dharmo yatrānumīyate tat pūrvavadanumānam । tadayogyastu yatra tat sāmānyatodṛṣṭamiti । dhūmatvaikārthasamavāyibhiriti । satātparyaṃ viśeṣaṇam । na hi saṃtatamūrdhvagamanamātreṇāgniranumātuṃ śakyate, dhūlīpaṭalādau vyabhicārāt । ekadravyatvādityasya sapakṣe rūpādāvanvayasya

spaṣṭatvāt vipakṣavyatireka evoktaḥ । na tvatrānvayābhidhānamātreṇa kevalavyatirekiśaḍkā kartavyā । 
samānajātīyārambhakatvaṃ śabdasya asiddhamataḥ sādhayatikāryatvāditi ।
kāryatvaṃ punarasyānupalabdhikāraṇabhāve sati anupalabdhasyopalabhyamānatvād vā pratyakṣād veti ।
sarvatropalabdhiprasaḍgādityasya viparyayeṇa hetuḥ ।
prayogastvevamavyāpyavṛttiḥ śabdaḥ, āśrayāprāptāvapi kvacidanupalabhyamānatve sati kvacidupalabhyamānatvāt saṃyogavaditi ।।

yadyapi caitāvanmātreṇa guṇatvaṃ sidhyati, tathāpi bhāṣyakārīyo heturūpekṣitaḥ syādityato avyāpakatāmātraṃ prasādhyaiva prakṛte lagayatikarṇeti । 
atrāpi prayogaḥ, śabdo vīcītaraṅganyāyena karṇaśaṣkulīmantamākāśadeśamāsādayati, prakārāntarāsaṃbhave satyupalabhyamānatvāditi vyatirekī ।
udāharaṇārthaṃ vivecayatiidaṃ tviti ।
sadādyabhedaḥ sattāyogaḥ, anityatvam, kāraṇavattvam, sāmānyaviśeṣavattvamiti ।
sādhyadharmiṇyasmadādibhiḥ kadācit pratyakṣeṇānupalambhādityarthaḥ ।।

ābhiprāyiko hyarthaḥ pakṣadharmatāyā viṣayaḥ । sa evābhiprāyeṇa vyāpyate, yena vinā pratijñātor'tho nopapadyate । ubhayathā saṃbhāvanāyākekataratra bādhakopapattāvanyataraḥ pramāṇāntaragocaraḥ, tatra vidhāyakapramāṇābhāve kevalavyatirekiṇo avatāraḥ । tathā hi

kṣityādikaṃ sakartṛkaṃ kāryatvādityatra sarvajñatvamantareṇa kṣityādīnāṃ kartṛtvameva nopapadyate, paramāṇvadṛṣṭādīnāmajñāne tadadhiṣṭhānānupapatteḥ । tadadhiṣṭhāne vā asarvajñatvānupapatteḥ । tasmāt sarvajñatvamantareṇa pratijñātārthānupapattau tadabhiprāyavyāptam । ābhiprāyikatvācca pakṣadharmatāgocaraḥ । icchādayaḥ paratantrā guṇatvādityatra punarātmā nābhiprāyavyāptaḥ । na hīcchādīnāṃ kṣityādipāratantryamasaṃbhāvit, api tu mānasapratyakṣavedyatvādibhaḥ bādhitam । 
dhūmagatanīlatveneva dhūmasyāpālālatvam ।
tasmādubhayathāpi saṃbhavādātmā naivābhiprāyavyāptaḥ, tadavyāptatvācca na pakṣadharmatā tamaṅkamāropayitumarhati, api tvicchāsaṃbaddhaparamātramādāyaiva nivartate ।
etaduttarakālaṃ kṣityādau bādhite tadanyāsiddhau vidhāyakapramāṇābhāvānniṣedhamukhena vyatirekī pravartate ।
tamimaṃ viśeṣaṃ hṛdi nidhāyoktambādhakairapanīte dravyāṣṭakaguṇatva iti ।।

nanu sāmānyatodṛṣṭād yadrūpaṃ siddham, na tat kevalavyatirekiṇā sādhyam । yādṛśaṃ ca tena sādhyam, tādṛśaṃ

na kvacit siddham । 
tathā cāprasiddhaviśeṣaṇaḥ pakṣaḥ ।
na ca tathābhūte sandeho api kāraṇābhāvāt ।
samānāsamānadharmavipratipattīnāmanupalabdhacarāviṣayatvādityata āhayadyapi cāyamiti ।
svarūpeṇa asādhāraṇarūpeṇetyarthaḥ ।।

na hi vākyārthasayāpūrvatayā padārthānāṃ viśeṣaṇaviśeṣyabhāvo vihanyate । tathā sati, anvayinopyanutthānamiti pralīnamanumānena । na ca dravyāṣṭakātiriktādipadārthā evāpūrve, yenāprasiddhaviśeṣaṇatā syāt pakṣasya । na caivaṃ sati śaśaśṛṅgadhanurdharādāvapi prasaṅgaḥ, tatrāpi tadārthamātrāprasiddheḥ sarvatra sulabhatvāditi vācyam । sāmānyatodṛṣṭapūrvakatvaniyamasīmāyāḥ durlaḍghyatvāt । anyathā sāmānyato apyasiddhaḥ kathaṃ niṣpramāṇakaśabdasāmarthyamātramāśritya parāmṛśyeta । aparāmṛṣṭaśca kathaṃ pramāṇavyavahāramavatārayet । tadidam uktamadūraviprakarṣeṇa parāmṛṣṭa iti । viśeṣasiddheḥ sāmānyasidbhiradūraviprakarṣaḥ, tadasiddhistu tadviparyaya

ityarthaḥ ।।

evaṃ ca saṃśayo apyatra vādivipratipattereva sugamaḥ, icchādīnāmubhayavādisiddhe sāmānyato adhikaraṇe dravyāṣṭakātiriktānatirekakoṭyorūbhābhyāṃ samutthāpanāt । 
athavā pratyekotthitaḥ saṃśayaḥ samudāye viśrāmyatīti nyāyaḥ ।
tathā hi guṇatvaṃ pṛthivyāśrite gandhādau, tadatiriktāśrite snehādau ca dṛṣṭam, icchādiṣu ca dṛśyate ।
tat kimicchādayaḥ pṛthivyāśritā, uta tadatiriktāśritā ityanenākāreṇa sarvadravyeṣu bhavan sandehaḥ samānadharmadarśanādeva dravyāṣṭakatadatiriktakoṭyoreva paryavasito bhavati ।
tadidamuktamdharmiṇi cetyādi ।।

vibhāgavacanādevetyādibhāṣyavakravyākhyāyāḥ śaḍkāpoṣaṇe tātparyam । nanu sadasatī tattvamityatra sadasacchabdābhyāṃ bhāvābhāvāvuktau । tadiha vartamānāvartamānārthatvavyākhyānaṃ tadviruddhamapi kuta upādīya ityata āhapratyakṣaṃ hīti । atha tathaiva kiṃ na syādityata āhayadyapīti । na viśeṣaṇtvaṃ svātantryeṇa svātantryābhidhānenetyarthaḥ । āho nyāyopyastītyasyākṣarārthena naḥ saṃbandhānupapatteḥ, tātparyārthenasaṃbandhamāhana sandeha

iti । 
nyāyābhāvena hi tarkasya niścayāparyāptau sandehastadavastha ityāśaḍkitam, atastanniṣedha evottaraṃ yuktamiti ।
astyeva nyāyaḥ, sandehavirodhiniścayasamartho yata iti śeṣaḥ ।
nimittatvaṃ yadi viṣayatvaṃ tannātmani dṛṣṭānte ।
athopādānatvam, na tatsādhye samavāya ityata āhanimittatvaṃ kāraṇatvamiti ।।

nanu vyāpakatvaṃ paramamahatparimāṇayogaḥ, sarvasaṃyogisamānadeśatā vā । tadubhayamapi samavāye na saṃbhavatītyata

āhasatyupalabdhīti । upalabhyatetyucyamāne ghaṭāderapi vyāpakatvaprasaṅgaḥ । ata uktaṃ sarvatreti । deśasyāvacchedakatāmātreṇa saptamyā nirdeśo vane sihanāda itivat । tathāpyasiddhaṃ lakṣaṇam, na hyātmādayaḥ sarvatropalabhyante ityata uktamsatyupalabdhikāraṇa iti । tathāpi viṣayasyāpyupalabdhikāraṇatvād yatra yatra ghaṭādiparamāṇvantāḥ svopalabdhisāmagrīsahitāḥ, tatra tatropalabhyanta eveti taireva vyabhicāra ityata uktamantareti । etacca dravyarūpakāraṇāntarābhiprāyeṇa draṣṭavyam । anyathā yatra ghaṭādayo na santi, tatra tato anyasya tadupalabdhikāraṇasya tadindriyasaṃyogasyābhāvādeva teṣāmanupalambhaḥ, tatsadbhāve tu sarvatropalambha eva ityetadapyāśaḍkyeta । tathāpi paramāṇvādiguṇaireva yāvaddravyabhāvibhirāśrayādhīnanirūpaṇairvyabhicāraḥ, tannivṛttyarthamanekasaṃbandhitve satīti draṣṭavyam । 
etacca sarvatretyanena ṭīkākṛtā sūcitam ।
yadyapi ca sarvatrāstitvaṃ vyāpakatvam, tathāpi lakṣaṇamantareṇa tad duravabodhamiti tadevoktamiti ।
nyāyetikartavyatābhūtaṃ tarkaṃ pṛcchati ।
kartrā avyāpāryamāṇasya karaṇasya svayaṃ vyāpārāyogādityāśayavāniti bhāvaḥ ।।

athoktamanavasthānaprasaṅgamavatārayituṃ kimityanādhāratvaprasaṅga ucyate, yāvatā svatantra evāyaṃ prasaṅgaḥ kiṃ

na syāt? na hi kāryasyānādhāratvamasyeṣṭamevetyata āhasyādetaditi । paścāt turyā saṃyukta iti śeṣaḥ । 
na hyutpanno apyasaṃyukta eva turyā prathamekṣaṇe paṭa iti kasyacinniścayaḥ, atha ca pramāṇabalādiṣṭa evāyamarthaḥ, tathotpanne api prathame kṣaṇe tantuṣvasamaveta eveṣyata iti pādau prasārya tiṣṭhato nedamuttaramityarthaḥ ।
tasmādanavasthāprasaḍgāvatāraṇāyaivedamuktamityāhasamavāyaścetīti ।
yadyapyupādhikathanenaiva vṛttimattvasya prāptidharmatvaṃ nirākṛtam, tathāpi prāptitvasyānaikāntikatvasūcanāya punarapyanavasthāprasaṅgamavatārayatiatheti ।
anavasthābhiyā avaśyamantataḥ kācit prāptiśca na ca vṛttimatīti svīkartavyam, tataśca tathaiva prāptimattvamanaikāntikamityarthaḥ ।।

athānavasthāsvīkāre ko doṣa ityāśaḍkya nirākarotinanviyamiti ।
anāditāyāṃ hyaḍkurotpādānuguṇasamayasaṃbhavinā bījena janite aḍkureṇa janite bīje vartamānaṃ bījatvaṃ tasyāḍkurapūrvakatāmavagamayatīti yujyate, avikalasya hetoḥ pramāṇasya vidyamānatvāt ।
idaṃprathamatāyāṃ tu kāryotpādānuguṇasamaye bhaviṣyatpravāhasyāsattvāt prathamasyānutpāde tadāśrayasya hetostasminnasatyāśrayāsiddhatayā sarvasyāgamakatve pramāṇābhāva ityarthaḥ ।।

abhyupetakaṇādāptatvasya śāstravirodhaścetyādi । kāryamakṛtakasaṃbandhavaditi pratijñāyāṃ ghaṭāderbhūtalādināpyakṛtaka eva saṃbandhaḥ syāt, sa cāniṣṭa iti pratijñāṃ viśinaṣṭisvopādāneneti । svasamavāyinetyarthaḥ । kāryamiti ca samavetamātropalakṣaṇaparam, anyathā jātyādiṣu vipakṣeṣu saṃbhave hetorvirodhaḥ syāt । athavā pratijñā yathāśrutaiva, ādhāravattvādityatrādhāraśabdena nāśrayamātraṃ vivakṣitam, kiṃ tvadhikaraṇaṃ kārakam ।

tenādhikaraṇakārakavattvād ityarthaḥ । na ca vācyamkārakavattvamātreṇaiva paryāptau kimadhikaraṇagrahaṇeneti, pradhvaṃsena virodhaprasaḍgāt । na kāryasya kāryaḥ saṃbandha ityarthaḥ । mithaḥ saṃbadhyete । ādhāryādhārabhāvenāvatiṣṭhete ityarthaḥ । so api samavāye nāsti samavāyāntarābhāvādityarthaḥ । 
sannapyasau na kāryamādhāravat karoti, svasamavāyenaiva tasyādhāravattvāt, tadabhāve tvekārthasamavāyo api na syādityarthaḥ ।
sahotpāde kāryamanādhāraṃ syāt ।
sarvadeti śeṣaḥ ।
samavāyikāraṇābhāve asamavāyikāraṇaśaḍkāpi nāsti, tatpratyāsannasvabhāvatvāt tasyetyabhiprāyavatā tadupekṣya nimittamātrādutpattirāśaḍkya nirākṛtā ।।

nanu vidhīyamānaniṣidhyamānavyatirekeṇa jagati na svatantro nāma । tat kathaṃ dharmatraividhyamityata āhaatra ceti । vidhīyamāno vartamāna ityarthaḥ । pratiṣidhyamānaḥ avartamāna ityarthaḥ । tatra ye vartamānāḥ, teṣāṃ kaścit paratantro vṛttimānityarthaḥ । kaścit svatantro vṛttirahita ityarthaḥ । pratiṣidhyamānāstu paratantrā na santi, asattvādeva iti । tadevaṃ vidhīyamānaḥ svatantro vidhīyamānaḥ paratantraḥ pratiṣidhyamānaḥ svatantraśceti tisro vidhā ityarthaḥ ।

tadevamavartamāno gharmaḥ pratiṣidhyamānatayaiva vyavahriyate, na cāsau pratyakṣaviṣayaḥ, kiṃ tvanumānaviṣaya iti darśitam । taccānupapannamiti śaḍkāvārttikārtham āhananviti । asannityuddeśyam । tenāyamarthaḥ, asannavartamāno na kevalaṃ pratiṣedhavyavahāraviṣayaḥ, kiṃ tu vidhīyamāno api, vidhivyavahāraviṣayo api । evamasau na kevalam anumānaviṣayaḥ, pratyakṣaśca । kvacit pratyakṣaviṣayaścetyarthaḥ । kketyata āhayatheti । kathamasau vidhīyamāna ityata āhajāyamāna iti । kathamasau pratyakṣaviṣaya ityata āhavisphāriteti । 
kathamasāvavartamāna ityata āhana cāsāviti ।
asattayā sattayā vānabhyupagamāditi sattāyā jāyamānatayā virodhāt, asattayā vidhiviṣayatayeti bhāvaḥ ।
kathaṃ nābhyupagamyate na hi sattāsattābhyāmanyaḥ prakāro astītyata āhaniṣedhaviṣayatayā tviti ।
vidhīyamānatāpakṣe hi jāyamānatābhyupagame ubhayathāpi virodho, na tu pratiṣidhyamānatāpakṣe apītyarthaḥ ।।

tasmāt jāyamāne ghaṭe na vidhāyakapratyakṣapravṛttiḥ, virodhāt । niṣedhakaṃ taṃ pratyakṣaṃ pravartamānamapi tanniṣedhameva gocarayet, na tu niṣedhyaṃ ghaṭam । tataḥ siddho viṣayabheda iti sāram । upapādanīya iti satkāryavādamapanīya । 
apare tviti ।
arthātirekamātram ।
arthapadātirekamātram ।
evamuttaratrāpi ।।

nanu kenaitaduktam, yadubhayapadavyabhicāra eva viśeṣaṇasamāso bhavatītyata āhaviśeṣaṇamiti । nanu tathāpyubhayorapi pṛthivīdravyaśabdayorūbhayavācitvāt kathaṃ viśeṣapratipattirityata āhana ceti । na hi bhavati pṛthivītvaṃ dravyatvamityupalakṣaṇam । 
pṛthivītvaṃ dravyam, dravyatvaṃ ca pṛthivītyapi na bhavatītyapi draṣṭavyam ।
na ca nāntarīyakārthaśabdayorapīyameva gatirastviti vācyam, aniyamaprasaḍgāt ।
nāntarīyakatvārthayorapi sāmānādhikaraṇyādarthatvanāntarīkayorapīti ।
tatastadvyavacchedārthaṃ punarapi prayatnāntaramāstheyam ।।

tasmādanekārthatve api viśeṣapara evāyaṃ nāntarīyakaśabda ityakāmenāpyabhyupeyam । tathā ca pūrvadūṣaṇānivṛttiriti । nanu aniyataprasareṇāsati nāstīti sahiteneṣṭalābho yadyapi tathāpi sarvathā sapakṣāvṛttirasādhāraṇo api nivartayitavyaḥ, na hi pakṣavyāpako vipakṣe ca nāstyevaitāvataiva tasya nirākaraṇam, tasyāpyevaṃbhūtatvāt । tasmāt tattulye sadbhāva iti kartavyamevetyāśaḍkyāhaprasaktamapratiṣiddhamanumatameveti । prasaktasya pratiṣedhādupādāne tadviparītasya hānamarthāyātamityarthaḥ । na cāsaṃbhavo api prasakto, yenāniṣedhāt

tasyāpyupādāne tadviparītahānaṃ saṃbhāvyeta । prathame pade saṃbhavasya vidheyatvena ivāsaṃbhavasya niṣedhyatvenānupādānāditi । samuccīyamānetyādi vaicitryeṇa hi nipātasaṃbandhe vākyabhedaprasaṅgaḥ, athaikavākyatvamicchannavaicitryeṇaiva nipātasaṃbandhamicchedityarthaḥ । etadevānūdyamānasamuccayamāśaḍkyamānaḥ sphuṭayatina ceti । uditaṃ hyanūdyate, natvanuditam na cobhayatvaviśiṣṭaṃ havirūditam । kiṃ tu havirmātram । tathā cānuvādapakṣe ubhayatvamavivakṣitam । ubhayatvavivakṣāyāṃ tu nāyamanuvādaḥ, kiṃ tu vāda eva । tathā ca vākyabhedaḥ । evaṃ dārṣṭāntike api yadi sādhyāyogavyacchedaviśiṣṭo heturūditaḥ, yuktamidānīṃ yattathāsāvanūdyate, na tvetadasti । hetumātraṃ tvaviśiṣṭamuddiṣṭam । 
viśiṣṭasya tu tasyāyameva prathamo vādāvatāraḥ ।
tadyadi yasyetyayamanuvādo, nūnamanumeye sadbhāva evetyavivakṣitaṃ viśeṣaṇam, vivakṣite tasminnanenaiva vākyena viśiṣṭo vādaḥ kartavyaḥ ।
paścādidamevāvṛttyānuvāda iti vākyabheda ityarthaḥ ।
so ayaṃ prayatnāntarīyasthānaśabdasyārthaḥ ।।

nanu yadyanūdyamānamaśakyaṃ viśeṣṭum, athārtirapi kathaṃ haviṣā viśeṣyata ityata āhaatra hi yadyapīti । 
ananyagatikatvāt prāptena haviṣā viśeṣaṇamārteḥ ।
ubhayatvasya tu na pūrvaprāptatvam, nāpi tadantareṇārtiraśakyapratipattiḥ, sādhyāyomavyavacchedaḥ api hetorīdṛśa ityarthaḥ ।
yadyevamubhayavacanaṃ kimarthamityata āhapratīyamānamapi ubhayatvamavivakṣitam ।
viśeṣaṇatayeti śeṣaḥ ।।

ayaṃ vākyārthaḥ ।
ārtiviśeṣaṇatayā havistāvadupādātavyam, tasya cājyapuroḍāśādyanekarūpatvādubhayatvamapyastīti prāyikatayā tadapyupāttam ।
tenedaṃ siddhaṃ bhavati, ekamanekaṃ vā haviryasyārtimārcchedityādi ।
ubhayatvavivakṣāpakṣe tu naikaikahavirārtau prāyaścittavidhiḥ syāditi doṣaḥ ।।

na caivamastviti vācyam, vākyabhedaprasaṅgasya tādavasthyāditi । na cānumeye sadbhāva eva, tattulya eva sadbhāva iti vākyadvayamevedamubhayavidhāyakamastu, ko doṣa iti vācyam, trirūpasaṃpannasya heturūpasyaikasyārthasyālābhaprasaḍgāt । vākyabhede hyavaśyamarthabheda iti nyāyāt ।

avāntaravākyabhede api mahāvākyasyaikatvāt, vivakṣitaikārthapratilambha iti śaḍkārthaḥ ।।

atra naiyāyikasamādhānamāśaḍkya bauddhaḥ svabhāṣayā nirākarotina ceti । yadyapi tattulya evetyanyayogavyavacchedasya vipakṣamātraviṣayatvaṃ tadā syād yadi viṣayāntarasaṃkocaḥ syāt, sa ca tadekavākyatayeti parasparāśrayadoṣaḥ । 
anyathobhayorapi tattulyānyatvāviśeṣe vipakṣayogasya vyavacchedo na tvanumeyayogasyeti kutaḥ? vihitatvāt tasyeti cet? ata eva virodhādekavākyatvāsaṅgatirityucyate, yasmāt tadekavākyatāyāmeva satyāṃ vipakṣamātraviṣayatvamasya vaktuṃ śakyate ।
sāpi tasmin satyeveti durūttaradoṣāpattiḥ ।
tathāpi bauddhanaye śābddhaṃ vyavahāramāśritya samuccaya eva na nirvahet, kṛtamanayā virodhe sūkṣmekṣikayetyāśayavānāhaanyāpoheti ।
so ayaṃ sādhāraṇo api nyāyo aprastutatvabhiyā viśeṣaniṣṭhatayāvatārita iti ।।

।।

yathoddeśaṃ ca lakṣaṇāditi bhāvapadam । lakṣaṇamāha ityanayormadhye itiḥ pūraṇīyaḥ । atrāpītyapiśabdaḥ pratyakṣalakṣaṇopakṣayā । nanu sādhyate aneneti sādhanamityevāstu, saṃbhavati cāyamartho jñānasya karaṇatāyām, tasya prasiddhasādharmyasamutthatvādityata āhatadetaditi । na sāmānyātiriktaṃ sādṛśyam, anāśritasyānyāśrayatve dravyatvaprasaḍgāt, ananyāśritasyāpyayutasiddhobhayavyaḍgyatve samavāyatvaprasaḍgāt, gogavayādiyutasiddhaniṣṭhābhivyaktyanupapatteśca । yutasiddhābhivyaḍgyatve abhāvatvaprasaḍgāt, ayutasiddhāvayavyavayavādiniṣṭhābhivyaktyanupapatteśca । nityasyānekāśrayatve jātitvaprasaḍgāt ekāśrayatve tasya nāśe anāśrayasyāvasthānānupapatteḥ nityatve pramāṇābhāvaprasaḍgācca । sāmānyaṃ hyekāśrayanāśe api āśrayāntare tādrūpyeṇaiva

pratyabhijñānāt nityamiti vyavasthāpyate । idaṃ tu na tatheti kathaṃ nityamiti jñātavyam?

pratyutānityaikāśrayatvādevānityatvamevānumīyate, nityaikavṛttitve tu svarūpasato viśeṣatvaprasaṃgāt । sattāsato guṇatvāpatteḥ । anityeṣu ca sadṛśavyavahārahānaprasaḍgāt, anityasya tvanekāśrayatve guṇavato dravyatvaprasaḍgāt; nirguṇatve guṇatvaprasaḍgāt । ekāśrayatve saṃyogavibhāgayoranapekṣakāraṇasya karmatvaprasaḍgāt । tadviparītasya tu guṇatvaprasaḍgāt । guṇeṣu ca karmasu ca sādṛśyavyavahāro na syāt, teṣāṃ samavāyikāraṇatvābhāvenānityadharmāyogāt । 
āśrayasādṛśyena tadvyavahāropapattau visadṛśāśrayāṇāṃ guṇakarmaṇāṃ tadvyavahārānupapatteḥ, kāraṇatrayavicārānupapatteścetyarthaḥ ।
sādharmyaprasiddhirapi draṣṭavyeti ।
sūtre sā ca karmadhārayasamāśrayeṇa ।
ityāptavākyāditi vākyādārabhyaṃ pratyakṣaparyanteneti hṛdayam ।।

prajñāpanīyasya gavayaśabdavācyatayeti vadatā atideśavākyasyākṛtasamayasaṃjñāsamabhivyāhāro darśitaḥ । tathāpi karaṇavyutpattyā sādhanapadavyākhyānasya parityāge na kācidupapattirdarśitā, prajñāpanapadasyāpi karaṇavyutpattisaṃbhavādata

āhapiṇḍasya hīti । pratyakṣāt sādṛśyāt prajānan tena prajñāpyata iti vadan sādṛśyasyaiva prajñāyamānasya kāraṇatvamabhipraiti । tathā ca tena saha sādhyasādhanapadasya vyadhikaraṇatvādanyasya ca karaṇasyābhāvāt sādhyasādhanapadamanarthakamāpadyeta, yadi bhāvasādhanaṃ na syāt । na ca tajjñānamevāstu karaṇamiti vācyam, avāntaravyāpāravirahiṇaḥ karaṇatvāyogāt । asamīcīne api sādṛśyajñāne tathābhāvaprasaḍgācca । tadapi hi sādṛśyajñānameva । pramāṇānuvṛttyā tannivṛttirityapi na vācyam, vṛttaireva padaiḥ samīhitasiddhāvanuvṛtteranavakāśāt । 
sāpi hi granthavaicitryamāpādayantī padāntaravṛttireva ।
tathāpi prajñānaṃ prasiddhipadārthona tu prajñāpanamityata āhaityetadarthe ।
pramāṇasya vyāpāro avyavadhānena phaloparaktā prātisvikī kriyā ।
jñāyamānasya sādṛśyasya karaṇatvamāviṣkartuṃ tasyānyatra acaritārthaḥ phalānuguṇo vyāpāro darśita iti tātparyār'thaḥ ।।

tatreti । tātparyārthākṣarārthayoḥ । lakṣyapadaṃ hi lakṣaṇavyavasthāpakaṃ na bhavati parasparāśrayatvamagatirveti doṣāt । nanu upasthāpakamapītyāśayavānāśaḍkya dvitīyapadopādānatātparyamāhayadyapīti । nanvevaṃ sati prathamaivāstu, na ceyamaśokavanikā, tasyāḥ prathamatvādeva prathamaṃ buddhāvupanipātāt । na sādhyasādhanapadena phalavācinā sāmānādhikaraṇyānupapatteḥ । astu tarhi tadapi karaṇasādhanam । 
evaṃ yata ityadhyāhārakaṣṭasṛṣṭirapi na syāt ।
satyamevaitat, kintu phalābhāvenaiva hetunopamānasya prāmāṇyamapanīyate pareṇa ।
tasmāt tadavabodhāya niṣkṛṣya phalamasya darśanīyamiti tathaiva sūcitavān ।
etaccāgre sphuṭamiti neha ṭīkākṛtā darśitam ।।

bhāṣyavārttikayoḥ virodhamāśaḍkyāhavārtikakāreṇeti, tṛtīyāsamāsa ityupalakṣaṇam arthasiddhaḥ

karmadhārayasamāso api na nirasta iti draṣṭavyam, aviruddhatvāt । prasiddhaṃ sādharmyaṃ yasyeti bahuvrīhāvapi karmadhārayārthasya praviṣṭatvāt । evaṃ prasiddhena sādharmyamityatra tṛtīyātatpuruṣasya praveśād virodhāntaramāśaḍkyāhabhāṣyakāreṇa hīti । nāyamartho bhāṣyākṣarebhyaḥ śrūyata ityata āhaākṣipreti । praścānniṣkṛṣyābhidhānaṃ kṛtam, samayapratipatteḥ phalasya । tathāpi kimāyātaṃ vārttikavirodhasyetyata

āhaetadeveti ।
pratipadyatāmayamityādiśaḍkottarārtha sūtroktaṃ karotiprasiddhasādharmyādityatreti ।।

atropamānasya phale vipratipadyamānān prati sāśaḍkaṃ jarannaiyāyikajayanta prabhṛtīnāṃ parihāramāhayadyapīti । saṃjñākarma saṃjñākaraṇam । mānāntaraṃ śabdo vā śabdārtho vā liṅgabhūtaḥ । tatra liṅgapakṣe, upalakṣitaḥ pratipāditaḥ । śabdādavagatena gosādṛśyena pratipādyamānaḥ piṇḍa samānāsamānajātīyebhyo vyavacchinnaḥ śakyamavaganatumiti saṃbandhaḥ । śabdapakṣe, tu gosādṛśyenopalakṣito viśiṣṭaḥ śabdādavagamyamānaḥ piṇḍaḥ samānāsamānajātīyebhyo vyavacchinnaḥ śakyo avagantum, guṇakarmādivat sādṛśyasyāpi samānasamānajītīyavyavacchedakatvāditi sugamam । gosadṛśo gavayaśabdavācya iti tāvadastu । atha gosadṛśa eva ka ityāśaḍkānivartanāsāmarthyamateḥ pariplavaḥ । 
enamevārthaṃ kaścidityādinā darśitavān ।
tatreti ।
tarhi viśiṣṭaiva pratipattirvākyādastu ityata āhana ceti ।
pratyakṣamātrād bhaviṣyatītyata āhana ceti ।।

etena vākyapratyakṣasamāhāro api nirastaḥ । sa hi pramāṇasamāhāro vā syāt, phalasamāhāro vā? ādye api pramāṇatve sati samāhāraḥ, samāhṛtayorvā prāmāṇyamiti? na tāvat prathamaḥ, phalānekatve sati samāhārānupapatteḥ,

tasyaikaphalaṃ prati parasparādhipatyarūpatvāt । nāpi dvitīyaḥ, vākyapratyakṣayorbhinnakālatvāt । vākyatadarthayoḥ smṛtidvāropanītāvapi gavayapiṇḍasaṃbaddhenāpīndriyādinā tadgatasādṛśyānupanaye samayaparicchedāsiddheḥ । phalasamāhāre tu tadantarbhāve anumānaśabdayorapi pratyakṣatvaprasaṅgaḥ । tat kiṃ tatphalasya tatpramāṇabahirbhāva eva, antarbhāve vā kiyatī sīmā? tattadasādhāraṇendriyādisāhityam । asti tarhi sādṛśyādijñānakāle api vistāritasya cakṣuṣo vyāpāraḥ? na, tasmin sati

tasyānupayogāt । 
upalabdhagosādṛśyaviśiṣṭagavayapiṇḍasya vākyasmṛtimataḥ kālāntare apyanusandhānabalāt samayaparicchedopapattiriti ।
tadetat jarannaiyāyikamatamāskandatinanviti ।
pūrve hi yathā gaustathetyeva vākyaṃ gavayapadenāpratītasamayenāpi prayogamātropayoginā sahitaṃ saṃbandhapratipattihetuḥ, pratisaṃbandhinastu śabdād vopalakṣaṇād vopasthāpanamityāhuḥ ।
ādhunikāstu pratisaṃbandhyupasthitiḥ pūrvavadeva, samayaparicchedastu prayogānumānādityāhuḥ ।।

avācakaprayogasya vākyānaṅgatayeti tadvirahiṇaśca saṃbandhyupalakṣaṇaparyavasānāditi manyamānā etadeva

prayogamāropya darśayantiyo hīti । etenaiva pariplavo nirastaḥ । 
yadi hi saṃbandho viditaḥ, kaḥ pariplavārthaḥ? atha na vidita iti tatrākāḍkṣānuvṛtterevamucyata iti cettadapyayuktam ।
na hi viśeṣaniṣṭhaḥ samayaḥ, tathā satyaśakyagrahatvāt, api tu kiñcit nimittīkṛtya deśakālādiviśeṣavinākṛtavyaktimātraniṣṭhaḥ ।
tadeva nimittaṃ nāvagatamiti cet? avagatireva tarhi saṃndhasya saṃbandhino anavagamāditi kiṃ pariplutaṃ pramātuḥ? na caiṣa paramārthaḥ, sādṛśyaviśiṣṭapiṇḍopakṣepe nimittasyāpyupakṣepāt ।
anyathā piṇḍopakṣepe api nimittānupakṣepe manodharmādiśabdānāṃ jātiśabdatvaṃ na syāt, avācakatvameva vā syāt, tajjātīyānāṃ nityaparokṣatvāditi ।।

atrocyate abhinavanaiyāyikaiḥ, pañcadhā hi vācyavācakabhāvavyavasthā । nimittopalakṣaṇarahite śṛṅgagrāhikayā caitramaitravat । nirnimitte antarbhūtopalakṣaṇe nirvacanikayā pācakādiśabdavat । nirnimitta eva taṭasthopalakṣaṇe paribhāṣaṇikayā ākāśādiśabdavat । sanimitte taṭasthopalakṣaṇa evaṃprakārikayā pṛthivyādivat । viśeṣavannimitte nimittasaṃḍkocanikayā svargādivaditi । tatra prathamadvitīyayorasaṃbhāvitatvādiha viditavṛttāntatayā tṛtīyaṃ prakāraṃ nirasya pañcamaścaturthamupayātīti caturthaṃ vyavasthāpayatina tāvaditi । aviditagavayaśabdavṛttāntasya tu yad bhaviṣyati, tadanantarameva vakṣyati । tadidamuktamiti । paramārtho vastugatiḥ । tataśca tathābhūta eva piṇḍe saṃbandho grāhyo,

na tu sādṛśyopalakṣaṇopanīte piṇḍamātra ityarthaḥ ।।

nanu nimittamapyavagatamityata āhana ceti । na ca gosādṛśyenopalakṣyata iti upalakṣaṇamanumāpanam, smāraṇaṃ vā । ubhayamapyadṛṣṭasaṃbandhe anupapannam । smaraṇamātrāpekṣayā daṇḍapuruṣodāharaṇam । etāvadeva ca syāt । yaduta

gavayaśabdo vā gavayatvaṃ gamayet, yathā gauḥ tathā gavaya iti । śabdārtho vānumāpayet avyabhicārapakṣe । vyabhicārapakṣe tu smārayediti । nanu sādṛśyameva jātibhedamanantarbhāvya pratyetuṃ na śakyam, tasya bhinnapradhānasāmānyavyaktiguṇāvayavakarmasāmānyabāhulyarūpatvāt । 
tasmāt sādṛśayathātathādiśabdā eva tasya pratyāyakāḥ ।
kevalaṃ prasiddhāprasiddhasandeho avāśiṣyate ।
tatra hastitvādikaṃ gośabdena nirastam ।
mahiṣatvādikaṃ tu anucitaviṣayatayā, anyathopamānasvīkāre apyapratīkārāt ।।

tadayaṃ gosadṛśa ityasyārthaḥ । goto bhinnajātīyaḥ, tadgataguṇāvayavādisāmānyabāhulyavāniti । naitadapi sādhīyaḥ, darpaṇa iva candraḥ, candra iva mukham mukhamivāravindam, ado aravindamivedamaravindamiti caturdhā sādṛśyagatau bhinnapradhānasāmānyaniyamāyogena tadanantarbhāvyaiva sādṛśyapratipattyupapatteḥ । kvacid dṛṣṭamiha smaryeta tāvaditi cet? smaryatāṃ tāvadatrāvagatam, na tviha tadavagatamiti brūmaḥ । tasmād gosāmānyenopalakṣyamāṇaḥ piṇḍaḥ kiṃ tadvāneva gavayaśabdasya vācyo bhavatu? pacikriyayopalakṣyamāṇaḥ karteva pācakaśabdasya, āhosvit taṭasthameva gosādṛśyam, tadupalakṣita eva piṇḍa ākāśavat tasya vācyo bhavet? kiṃ vopalakṣaṇaṃ vihāya gandhāpalakṣitapṛthivītvajātimāniva gosādṛśyopalakṣitajātiviśeṣavāneva piṇḍo asya vācyo bhaviṣyatītaraniyatakoṭisaṃśayatiraskāreṇa koṭitrayāvalambī sandeha eva jarannaiyāyikairūpaplutaḥ saṃbandhapariccheda ityucyate, etāsvavaśyamanyatamā koṭirgavayapadārtho bhaviṣyatīti nirdhāraṇasaṃbhāvanāṃ hṛdi nidhāya । aitena manodharmādipratibandigrahaḥ pratyuktaḥ । tatrāpyanumānenonnīyamānānāṃ manovyaktīnāṃ samānaguṇatayā samānārthakriyākāritayā

samānajātīyatvānumānāt ।
sāmānyānavagatau tu tatrāpyaśakya eva samayagrahaḥ ।
sāmānyaṃ vā na tasya pravṛttinimittamiti ।।

tadidamuktamsarvathānupalabdheriti । yadyapi gavayatvāvagame api saṃjñāsaṃjñisaṃbandhānavagame tatra prayujyamānatvāditi heturasiddha eva । na hyasati vṛttyantare tadviṣayatayā prayogaḥ saṅgatimavijñāya jñātuṃ śakayate, prāgeva pramāṇāntarāt tadavagame tu kimanumānena sādhanīyam? ata eva pratyakṣe api gavaye anumānamanavakāśameva । tathāpi saṃbandhyavagame gavayapadasamabhivyāhṛtaṃ vākyameva saṃbandhaṃ bodhayiṣyati । avācakasyāpi ca samabhivyāhāra upayokṣyate upamānapakṣa iva । tadapi hyatideśavākyaṃ

vākyameveti matvā tannirāsārthaṃ saṃbandhina evāpratipattirūpapāditā ।।

ata evāhakuto vākyād veti । ata eva vākyasya vyāptiparatāpi nirākṛtā, saṃbandhino anavagamāt । na ca vyatireke tātparyam, saṃketayiturabhiprāyopādhikatvāt, satpratipakṣatvācceti । yadyapi vinigamanāyāṃ hetvabhāve api nopamānasya kācit kṣatiḥ, ubhayorapi vācyatve saṃbandhasya tadānīmavadhāraṇāt, tathāpi vastugati vivecayatitathāpi

kim ityādi tadanujānāti ityantaṃ karabhavṛttāntam । pariharatisādhyarmyagrahaṇaṃ ceti । upalakṣaṇapadaprayogaścāvāntarabhedasaṃsūcanāya teneyaṃ sūtragatiḥ । 
prasiddhasādharmyāt sādhyasādhanamupamānam ।
sa ca prasiddho dharmaḥ samānaḥ pratiyogitayā tadupakṣipto asamānaśceti ।
bahuvrīhipakṣe tu prasiddhadharmaṇa iti ।
śeṣaṃ pūrvavat ।।

jaranmīmāṃsakamataṃ gosādṛśyaṃ gavayasthaṃ pratyakṣameveti vadatā nirastam । śābaramatamāśaḍkya nirācaṣṭegosthāmiti । jātyantaravarti jātyantarasyeti prāyovādaḥ । tathāpi gavayavyaktyavacchinnasya na govyaktyavacchedo avagataḥ, tatropamānamavatariṣyatītyata āhatasmād yatheti । 
dṛṣṭānte tātparyam ।
prayogastvityādi ।
akṛtasamayasaṃjñāsamānādhikaraṇavākyārthopadhānaṃ pramāṇavailakṣaṇyamiha draṣṭavyam ।
viṣayasvarūpavailakṣaṇyayorasiddhatvādati ।।

।।

iha śabde trividhā vipratipattiḥprāmāṇyato, bhedato, lakṣaṇataśceti । tatra prathamaḥ kalpo vacanavirodhādeva nirastaḥ, tatprāmāṇyamanabhyupagamya vivakṣitārthasya pratipādayitumaśakyatvāt; pratipādane vā tata eva tatprāmāṇyasiddheriti । bhedastu parīkṣāparvaṇi nirūpaṇīyaḥ, leśatastvihāpi । 
vyāvartakadharmayogādeva bhedavyavahāro api ।
lakṣaṇaṃ ca tathā ।
tataḥ tadeva vivecanīyam ।
tatra vipratipadyamānaṃ prati tu parīkṣāvatāra ityāśayavān siddhavat saṅgatibhāṣyaṃ vyākhyāya lakṣaṇamavatārayatiatheti ।।

tatra samayabalena samyakparokṣānubhavasādhanaṃ śabda iti eke । iha cādyena padenānumānam, dvitīyena śabdābhāsaḥ, tṛtīyena savikalpakapratyakṣam, caturthena padārthasmaraṇam, pañcamena kartṛkarmaṇī nirasyete । apare tu

ceṣṭāyāmapi gatametadityativyāpakaṃ mattvā śabdatvasamavāye satītyāhuḥ ।।

atra prācayānāmayamāśayaḥ । yadi ceṣṭā na prāmāṇam, aprasaṅga eva tasyāḥ, kiṃ śabdatvasamavāye satītyanena nirvartanīyam? pramāṇaṃ cet tasyāḥ pratyakṣādyanantarbhāve pañcamapramāṇābhyupagamaprasaṅgaḥ । tasmāt śabda eva ceṣṭāyāḥ praveśaḥ samayabalapravṛtteḥ । śabda eva tu śabdavyavahāro laukikaḥ prāyikatvāt, cākṣuṣe jñānadarśanavyavahāravaditi । te api sthūladṛśvānaḥ । ceṣṭā hyabhiprāyasthaśabdasmaraṇamātropayoginī lipivat । 
śabda eva tu ceṣṭotpāditasmaraṇasamārūḍhaḥ pramāṇam ।
arthena ca smṛtyutpādanāt śabdaviṣayam evāsyāḥ prāmāṇyam, pramāṇaphalasya pramāṇatvāt ।
na ca smṛtirasyāḥ avāntaravyāpāraḥ ।
yadi ceṣṭopadhānamantareṇāvagato api śabdo nārthaṃ gamayedevamapi saṃbhavet, na caitadasti ।।

nanvevaṃ sati ceṣṭayā eḍamūkavyavahārānupapattiḥ, na hyasau tataḥ śabdasmṛtimān, agṛhītasamayatvāditi cet? ata eva taṃ prati samayabalena śabdavadarthe api ceṣṭāyāḥ kuṇṭhatvameva । vyavahārastu anvayavyatirekābhyāṃ niyataviṣayāvinābhāvagrahe pravṛttinimittaupayikaḥ, abhiprāyānumānādeva eḍamūkasya, karituragayoḥ

kaśāḍkuśābhighātādiva ।
atha kṛtasamayāpi ceṣṭaiva kiṃ na syāt, avinābhāvābhāvāt? smārayatu vā padārthān, tathāpi na pramāṇam ।।

dvividhā hi sā samayapramārabhedātkṛtyanvayinī, jñaptyanvayinī ca । tatra kṛtyanvayinī prayojakābhiprāyaṃ smārayantī pravartayati, na tu kiñcit pramāṇayati śaḍkhadhvanivat । ato apramāṇameva । jñaptyanvayinī tu kārakeṣu pratipadikārthapradhānā, kriyāsu vartamānārthapradhānā । tathā ca gauraśvaḥ puruṣa ityādipadairiva svatantreṣu padārtheṣu smāriteṣu parasparānvayayogaḥ । padaikadeśavibhaktiviśeṣavat ceṣṭaikadeśaviśeṣāt prakaraṇādiviśeṣād vā kārakādismṛtiniyama iti cetceṣṭaikadeśaviśeṣābhāvāt । na hyatītānāgatavartamānapākādipratipādakaṃ ceṣṭaikadeśaviśeṣaṃ paśyāmaḥ । prakaraṇādayastu viṣayaviśeṣe śabdān niyamayanti, na tu kārakakālaviśeṣeṣu pravartayanti । tathātve vā gauraśvaḥ puruṣo hastītyādāvapi karmatvādīnyunnīya vivakṣitārthāvasāyaḥ syāt । na hi ceṣṭākalāpe prakaraṇādayaḥ

kārakaviśeṣādīnākṣeptumalam, na tu padakadambka ityasti niyamaḥ ।
tathā ca kālasaṃkhyākārakaviśeṣapratipādakavibhaktisamabhivyāhāravaiyarthyaprasaṅgaḥ ।।

kathaṃ tarhi tato vyavahāraviśeṣāḥ? saṃśayapratibhayoranyatarasmād viśeṣānupalambhe vidūravartini samānadharmiṇi sthāṇvarthina iveti ।
tasmādubhayathāpi ceṣṭā na pramāṇam ।
ataḥ kasya caturṣu praveśāpraveśau cintanīyau? etacca saṃbhāvitaprāmāṇyam aitihyādyantarbhāvayatā ceṣṭāpabhraṃśalipidhvanipadaikadeśān sāvyavahārikānapyakīrtayatā sūtrakṛtā sūcitamapi mandamatayo na gṛhṇantīti tadanukampayā lakṣaṇaṃ vyācakṣāṇa eva kiñcidudbhāvayati ।।

vākyajñānaṃ tadarthajñānaṃ veti । ākāḍkṣāyogyatāsattimatpadakadambakaṃ vākyam । tasya jñānaṃ jñānamānaṃ tadityarthaḥ । yathāśrutamuttaratra । kiṃ tu tatrāpi vākyameva pradhānam, asādhāraṇatvādindriyādivat । sannidhitāratamyavivecane tu sarvasminnayaṃ nyāyaḥ । hānādibuddhiḥ parāmarśalakṣaṇā, itarasyā anumānaphalatvāt । tadanena nirākāḍkṣāyogyānāsannāni padāni nirasyātā ceṣṭādayo api nirastā bhavantīti vijātīyavyudāsaḥ । 
svārthadvārakaṃ cākāḍkṣādikamiti saṃgatigrahapadapratisandhānatadarthasmaraṇayogyatādyanusandhānaprakaraṇādikamuktaṃ bhavati ।
anenaivābhiprāyeṇoktampadārthasmṛtyādayastviti ।
tadanena pratyakṣādeḥ samānajātīyasya vyudāsaḥ ।
anāptavacasāṃ cāptagrahaṇena nirākaraṇamiti sāmānyalakṣaṇalābhaḥ ।।

nanu nāyamupadeśaśabdasyārtho yathāśruti cāvyāpakatā siddhārthāsaṃgrahādivadityata āhayadyapīti ।
na kevalaṃ bhūtārthāsaṃgrahaḥ sādhyārthamapi na kiñcit saṃgṛhṇātītyāhayadyapi ceti ।
nanu pravartakatvena vidherājñādhyeṣaṇayoḥ ko viśeṣaḥ, yenānayorūpadeśapadenāsaṃgraha ityatastābhyāṃ vidhervaidharmyaṃ pratipādya tayorapi tato vaidharmyamuktamte hīti ।
tat kimājñādhyeṣaṇāsaṃgrahe api prayatnaḥ kartavyaḥ? netyāhatathāpīti ।।

ayamāśayaḥ । yadyapi lakṣaṇayā te api saṃgrahītuṃ śakyete parasthāne prayoktṛpadaṃ prakṣipya, tathāpi nāstyasmākaṃ tadasaṃgrahe api kācit prayojanakṣatiḥ, svargāpavargopāyaviṣayasya śabdaviśeṣasya lakṣaṇārambhāt śāstrasya tadadhikāreṇa pravṛtteḥ । sāmānyalakṣaṇe tvakṛte viśeṣalakṣaṇānavatāra ityataḥ prathamaṃ tathaiva vyākhyātam । vakṣyati ca

dignāganirākaraṇaprastāve । parapadamapahāya prayojanavānityeva vākyārthapratipattiḥ phalamiti ca lākṣaṇikapadaprayogasya cāyamevopayogo yadubhayalakṣaṇalābhaḥ । 
prayojanamarthagatamasādhāraṇaṃ grāhyaṃ ca ।
sādhāraṇaṃ tu śabdasya svārthapratipādakatvam ।
tacca parasyaiva ।
tataḥ tadapekṣayā pareti viśeṣaṇamanarthakaṃ syāt ।।

nanu yadi upaniṣadaḥ prayojanavatyaḥ, nūnaṃ kañcidarthaṃ pratipādayantyaḥ kvacit paraṃ pravartayeyuḥ pravṛttyaḍkitatvāt prayojanasadbhāvasya । na cet paraṃ pravartayeyuḥ kathaṃ paraprayojanavattyaḥ pravṛttivirahāḍkitatvāt prayojanābhāvasyetyata āhayadyapīti । na kvacidityādau sākṣāditi śeṣaḥ । buddharṣabhādīnāmanāptatve kārako heturmāyāmohanimittatvam । jñāpakastu pramāṇāviruddhasarvadharmakṣaṇikanairātmyādivacanam । 
yathāśrutaṃ bhāṣyamavyāpakaṃ manvāna āhasudṛḍheneti ।
sudṛḍhaṃ parito nirastavibhramāśaṅkam pramāṇaṃ pramā ।
tathāvadhāritā viṣayīkṛtā iti ।
neyaṃ nityānityavyāptimabhisandhāya ।।

nanu kāraṇamadhitiṣṭhata eveśvarasyāpi kartṛtvam । tathā ca sthānakaraṇādīnāmanvayavyatirekābhyāṃ varṇanipatti prati sāmarthyāvagamāt, tadadhiṣṭhānaśūnyatayā tasya nāgamakartṛtvaṃ bhavet । na ca śarīramantareṇa tasya

sthānakaraṇādisaṃbhavaḥ, teṣāṃ tālvādivivṛtādirūpatvādityāśayavānāśaṅkatetathāpīti ।
bhāṣyamuttarayatiata āha upadeṣṭeti ।।

na vayamasya bhagavataḥ kāryaviśeṣeṇānuvihitabhāvābhāvatayopakaraṇaṃ śarīraṃ nirākurmaḥ, tryaṇukādiniṣpattaye dvyaṇukādivaccharīrānvayavyatirekānuvidhāyikāryaniṣpattaye tadupagrahasyāpīṣyamāṇatvāt ।
api tvāyatanatayā kartṛtvanirvāhakatayā vyāpakatayā ca tat tasya neṣyate bhogābhāvāt, kartṛtvasya nityatvāt, kāryasya kartrā nirūpādhisaṃbandhāt, śarīrasyavyabhicārāccetyabhiprāyavato vivaraṇamsthānakaraṇeti ।
tadevaṃ rūpa āptaḥ kutaḥ pramāṇāt niścetavyaḥ, paracittavṛttīnāmapratyakṣatvāt? kāyavāgvyāpārayośca buddhipūrvakam, anyathāpi saṃbhavādityāśaḍkya mlecchā api hītyādinā bhāṣyatātparyaṃ bruvāṇaḥ tanniścayopāyamapi leśato darśayatihetudarśanaśūnyā iti ।।

ayamāśayaḥ । dvividho hi puruṣo asarvajñaḥ sarvajñaśceti । tatra pūrvasya tāvat sattvaprasādhakādeva pramāṇād rāgadveṣamohavirahasiddhāvanāptatvaṃ nirastam । uttarasyāpi jñānecchāprayatnasthānakaraṇapāṭavāni tāvadupadeśamātreṇaiva niścīyanta iti

tatra sarveṣāmavivāda eva । jñānaṃ tu yathārthamayathārthaṃ vā syāt । icchāpi pratipipādayiṣā vipralipsā vā syāditi sandeho avaśiṣyate । tatrāpyabhyāsadaśāpanne ayamartho asyeti sāmānyato niścaye bhavatyeva tajjñānasya yathārthatvaniścayaḥ, yathābhyāsadaśāpannamidamaraṇyamamīṣāṃ mlecchānāmataḥ asminnete mārgāmārgavibhāgajñā iti pānthānāmevaṃ niścayaḥ । vipralipsā ca hetudarśanena vyāptā hetau sati syāt । 
sa ca dvirūpaḥ, svopakāraḥ paropakāro vā? tatra tāvat pāntheṣu vimārgeṇa pratiṣṭhamāneṣu mlecchādīnāṃ na kaścit svopakāraḥ, svasya gṛhītatvāt śarīramātrasya ca karaṇīyāntarābhāvāt, bhāve vā aparityāgāt ।
nāpi dvitīyaḥ, na hyanunmattā anapakāriṇamapakurvate ।
nāpi parāpakāramātraṃ puruṣārthaḥ tathā sati sarvaḥ sarvamapakuryādityevaṃ vipralipsāpi nivāryate ।
anabhyāsadaśāpannaviṣaye tu pravṛttisāmarthyāt pramāṇāntarasaṃvādād vā mohavipralipsayornivṛttiriti ।।

mlecchā apyāptā bhavanti yataḥ pratītigocarāḥ, tataḥ kaḥ sandeho mahādhiyām āryāṇāṃ ca tattvāvadhāraṇa iti apiśabdārthaḥ । etena yad yena rūpeṇa na niścitam, na tat tena vyavahriyate, yathā rathyāpuruṣaḥ sarvajñatvena, na pratīyate cābhimataḥ puruṣa āptatveneti vyāpakānupalabdherasiddhatvamuktam । pareṣām avyāpakamāptalakṣaṇam, yathāśrutasyāryamlecchayoḥ abhāvāt । viśeṣaṇāntaraprakṣepe tvasmallakṣaṇābhyupagama ityarthaḥ । 
viparyastasyāyaṃ praśnaḥ, viparyāsaśca pramāṇābhāsamūlaḥ ।
atastamāhaastīti ।
bhāgāsiddhatāmāśaḍkyāhaatra yāvatīti ।
nanu paraprayogamadūṣayitvā svātantryeṇa prayogāntaropādānaṃ prakaraṇasamājātiḥ, satpratipakṣatayā cet svargādīnāṃ pratyakṣatvaṃ kutaḥ setsyatītyata āhayogaje tviti ।।

hetvabhāve phalābhāvāt pramāṇe asati na pramā,

cakṣurādyukta viṣayaṃ paratantraṃ bahirmanaḥ ।।

iti ।
tasmādāpātatastāvat satpratipakṣā evaite hetava ityata āhaasmākaṃ tu sabhyañca iti ।।

ayamāśayaḥ, dṛśyate hi tāvad bahirandriyoparame apyasannihitadeśakālārthasākṣātkāraḥ svapne । na ca vācyaṃ smṛtirevāsau paṭīyasīti । na hi smaraṇānubhavavibhāge api sākṣī praṣṭavyaḥ । kiṃ tarhi? idaṃ smarāmīdamanubhavāmīti pratītyā svasākṣiko ayam arthaḥ । na cāropitaṃ tatrānubhavatvamabādhānāt, smṛtitvānullekhanāt anupalabdhasya svaśiraścchedāderavabhāsanācca । smṛtiviparyāso asāviti cet? yadi smṛtiviṣaye viparyāsa ityarthaḥ, tadānumanyāmahe । 
atha smṛtāvevāyamanubhavatvaviparyāsa ityarthaḥ, tadā prāgeva nirastaḥ ।
na ca saṃbhavatyapi, na hyanyenākāreṇa vyavasāyaviṣayībhūto ayamartho anyena jñānāvacchedakatayānuvyavasīyate ।
tathā ca sa ghaṭa ityutpannāyāṃ smṛtau bhrāmyatastaṃ ghaṭamanubhavāmīti syāt, na tvimaṃ ghaṭam, na hyayaṃ ghaṭa iti smṛterākāraḥ ।
tasmādanubhava evāsau svīkartavyaḥ ।।

asti ca svapnānubhavasyāpi kasyacit satyatvam, saṃvādāt । tacca kākatālīyamapi na nirhetukam, sarvasvapnajñānānāmapi tathātvaprasaḍgāt । hetuścātra dharma eva । 
sa ca karmajavad yogajo api yogavidheravaseyaḥ, karmayogavidhyostulyogakṣematvāt ।
tasmād yogināmanubhavo dharmajatvāt pramā, sākṣātkāripramātvāt pratyakṣaphalam ।
dharmājanakabhāvanāprabhavastu na prameti vibhāga iti ।
tatsāmagrīrahitatvādityasiddho heturiti sūktam ।।

asmākaṃ tu sabhyañca iti bahavaśceti anvācaye cakāraḥ ।
yadyapi cāsmākaṃ paramasarvajñasiddhāvavāntarasarvajñe na sidhyatyapi na kācit prakṛtahāniḥ, tathāpi tatsadbhāve api pramāṇasadbhāvāt so api nopekṣāmarhatīti ।।

iha dignāgena bhāvasādhanatvakarmasādhanatvābhyāmupadeśapadaṃ vikalpya dūṣitam karaṇasādhanatvapakṣastvasmadamito api kuta upekṣita ityata āhaanyasmādanyasyeti । arthena hi sākṣāt pratibandhaḥ pratyakṣasyaiva, paramparāpratibandho anumānasya । 
tadasya śābdasya vijñānasya sākṣādarthapratibandhe pratyakṣatvaprasaṅgaḥ, paramparāpratibandhe tvanumānatvāpattiḥ ।
apratibandhe tvaprāmāṇyameva ityasaṃbhava eva karaṇavyutpattipakṣasyeti manyata ityarthaḥ ।
atra bhāvavyutpattipakṣe āptatvaniścayaḥ śabdaphalam, taddvārā vākyārthaniścayo vā ।
nanvāptatvena niścitānāṃ kimaparamavisaṃvāditvamavaśiṣyate, yanniśceyamityata āhaupadeṣṭadṛṣṭṭṭaṇāmityartha iti ।।

arthasya sākṣātkāraḥ pratyakṣatvamiti varṇayojanā । āptopadeśaḥ tasminnevāpte niścayaṃ kurvan

śabdaḥ pramāṇam, atha vā āpte niścayaṃ kṛtvā tatsahāyo vākyārthaniścayaṃ janayannityubhayaṃ dūṣayatītyāhaimamiti । anumānātkarūṇābhyāsahetudarśanaśūnyatvādeḥ karmasādhanatvapakṣamutthāpayatidvitīyamiti । atrāpyupadarśitārthaprāptiniścayaḥ, taddvārā arthatathātvaniścayo vā śabdasya phalam । tatra prathamaṃ darśayatiyasmāditi । dvitīyaṃ darśiyatievaṃ ceti । upadiśyamānor'thaḥ prāptaḥ, prāptatvena niścito yasmāditi vā । tathātvena niścita iti vā sūtrayojanā, ubhayamapi

dūṣayatītyāhadūṣayatīti ।।

nanvarthaprāptyā arthatathātvaṃ niścīyamānaṃ liṅgabhūtayaiva niścīyate ।
tat kathamāha pratyekṣeṇetyata āhaāptyā hīti ।
āptiniścaye api śabdasya vyāpāro nāstīti darśayitumarthatathātvaniścayo api pratyakṣeṇetyuktam, mūlabhūtatvāt tasyetyarthaḥ ।।

nanu śabdopalabdhasyārthasya kvacidanumānemāpi pratipattirastītyata uktamprāyeṇeti । atra cobhayorapi pakṣayorāptoktatvapravṛttisāmarthyahetupradhānayoḥ śabdasya prāmāṇyaniścayaḥ phalamiti śaḍkitumucitamapi na śaḍkitam, prāmāṇyaniścayāvinābhūtatvāt arthaniścayatattathātvaniścayayoḥ, tasya tayorevāntarbhūtatvāditi manyamāneneti । 
tamimamiti ।
nāptatvasahāyo nāptatvaniścayasahāya ityarthaḥ ।
prāptyā ।
prāptiniścayenetyarthaḥ ।।

nanvanabhyupagatebhyaḥ pakṣebhyo na kañcidabhyupagatasya viśeṣaṃ paśyāma ityata āhaetaduktaṃ bhavatīti । nāptatvahetukaṃ nāptatvaniścayahetukam । avisaṃvāditvam avisaṃvāditvaniścayaḥ । anena sūtreṇāgamārthatayā āgamaphalatayā pratipādyate । nāpyarthatathātvamarthatathātvaniścaya iti neyam । 
upalakṣaṇatayā ca vidhādvayamudāhṛtam ।
yathā tu pūrvapakṣe vyākhyātam, tathātrāpi draṣṭavyam ।
kiṃ tarhi phalamasyetyata āhakiṃ tviti ।
anenollekhenānuvyavasāyena ya pratipattirviṣayīkriyate setyarthaḥ ।।

yadyevaṃ tarhi kkāptoktatvaniścaya upayujyata ityata āhaāptatvaṃ ceti । āptoktatvaṃ cetyarthaḥ । nanu prāmāṇyamarthāvyabhicāraḥ । sa khalu kathamarthamapratyāyya pratyāyayituṃ śakyet? tataśca punarāptoktatvenārthaniścaya āyāta ityata āhana ca yata iti । prameyamiti svātantryeṇeti śeṣaḥ । avacchedakatayā tu tasyāpi sphuraṇamiṣyata eva,

manasaiva ।
ghaṭasyetyarthaḥ ।।

tadayaṃ saṃkṣepaḥ । bhūtārthopadeśakatvaṃ hi prāmāṇyam । 
tadeva prameyamanupadarśayataḥ śabdasya na syāt ।
tathānāptoktatvenāpi hetunā kiṃ niścīyeta? tathā ca kasyāvacchedakatayā artho api parisphuret? tasmād yathā sattāmātrāvasthitairaduṣṭairindriyaiḥ pratyakṣaṃ janyate, jātāduṣṭatvaistu pramāṇatayā niścīyate, tathā sattāmātrāvasthitenāptena pramāṇaṃ śabdo janyate ।
jñātāptatvena tūpadeṣṭrā tathātvena niścīyata iti pratyakṣavat svaviṣaye vyavastheti jñānamātramanumāpayet ।
avyutpannamiva vyutpannamapīti śeṣaḥ ।।

ayamāśayaḥ । asti tāvad vākyādarthaviśeṣāvasāya ityavivādam । na cāyaṃ laiḍgikaḥ, vacanamātrasyānaikāntikatvāt, āptoktatvasya prāgevāsiddheḥ । na ca vacanasya liṅgatvapakṣe sādhyamapyasti । tathā hi, na tāvat tādātmyatatprāptī saṃbhavataḥ । nāpi tadutpattiḥ, āptavacasāmapyatītānāgatagocarāṇāṃ paramparayāpyarthādanutpatteḥ । tasmādarthajñāpakatvameva śabdānāmarthavattvam । na ca tadevānumeyam, tasya svātantryeṇa bhavadbhiranabhyupagamāt । abhyupagame vā vivādavicchedāt । 
na ca liṅgasya svātmano laiḍgikajñānajanakatvamevānumeyam, tasya liḍgāntaraviṣayatvāt ।
tasmād vacanamātraliṅgapakṣe yad vacanaṃ tad buddhipūrvakamityudāharaṇīyam ।
buddhistu kiñcidullikhantī jāyata iti svabhāvādevollekhyamātrapratilambhaḥ, na tu tatrāpi bhūtābhūtavibhāgo, na tu tarāṃ prakāravibhāgaḥ ।
tasmāt jñānamātramanumāpayediti sūktam ।।

kimato yadyevamityata āhatathā ceti । vyavahārānubhavābhyāṃ vyavasthāpitāpi nānurodhitā syāt । vyutpattiprayāsavaiyarthyaprasaṅgaścetyarthaḥ । nanu jñānaviśeṣādevārthaviśeṣaḥ setsyatītyata āhana ceti । jñānenārthaḥ sādhayitavyaḥ । 
tasya ca na kaścid viśeṣor'thāhitākārādilakṣaṇaḥ samasti ।
sākāratve apyatītānāgatādigocarasya tasyārthādanutpatteḥ ।
tasmādullekhyatayārtha eva viśeṣo vaktavyaḥ ।
sa cet jñānasiddhāvantarbhūtaḥ kimaparaṃ tena sādhanīyam? na cedantarbhūtaḥ punarapyaviśiṣṭameva jñānamityarthaḥ ।।

syādetat । tajjñānasiddhyarnbhata evārtho avacchedakatayā sidhyatu । yadyapi vacanamātramarthaviśeṣollekhi

jñānapūrvakatāṃ vyabhicarati, tathāpi yaḥ padakadambakaviśeṣo yatpadārthajātaṃ smārayati, sa tatsaṃsargajñānapūrvaka ityasti niyamaḥ । evaṃ ca samayagrahasyāpyupayoga iti cetna, gauraśvaḥ puruṣa ityādipadakambakena vyabhicārāt । viśeṣaṇaviśeṣyabhāvenāvasthitau na vyabhicaratīti cet? so ayaṃ viśeṣaṇaviśeṣyabhāvo na tāvat svarūpataḥ, padānāṃ parasparaṃ svātantryāt । nāpyarthataḥ, tasyānavagamāt । avagame vā kastato aparaḥ padārthānāṃ saṃsargo, yo jñānāvacchedakatayā anumātumiṣṭaḥ? ākāṅkṣādimattve satīti viśeṣaṇānna vyabhicāra iti cet? atha keyamākāṅkṣā? na tāvadavinābhāvaḥ svarūpator'thataśca, tasyā abhāve api

vākyārthapratipatteḥ ।
bhāve apyapratīteḥ, vākyārthapratipādanena vināparyavasānamākāṅkṣeti cet? evaṃ tarhi vākyārthaviśeṣapratipādakaṃ yat padakadambakam, tat tatsmāritārthasaṃsargajñānapūrvakamiti prayogārthaḥ ।
tathā ca prāgeva sādhyaviśeṣasiddhaye hetuviśeṣasiddhimicchatā vākyādeva vākyārthaviśeṣapratyaya eṣitavya ityupasaṃharannāhatasmāditi ।।

syādetat । tathāpyasaṃbaddhasya prakāśakatve atiprasaṅga ityata āhana ceti nanu na hi saṃbandha ityeva gamako atiprasaḍgāt api tvavinābhāva eva । sa ca śabdasyārthena nāstītyata āhana cāvineti । yat tvatroktam, cakṣurapi rūpakāryatvādeva rūpaṃ prakāśayatīti, tadayuktam । yadi hi tatkṛtatvādeva tad gamayet, rūpamiva rasādīnapi gamayet । avanābhāvajñānaṃ vā apekṣeta । na hyavinābhāvasyaiṣa mahimā yadayaṃ sattāmātreṇaiva gamayati । tathātve vā dhūmādapi cakṣuṣa iva sattāmātrāvasthitādevāgniḥ pratīyeta । api ca jñānasamasamayo vārthaḥ prakāśate, anantarasamayo vā । tasmācca na cakṣuṣo janma, svakāraṇādevāyamasya svabhāvabhedalābho yadanātmānamapyakāraṇamapi kāraṇatvāviśeṣe api vā rūpamevājñātameva satprakāśayatīti rūpolabdhilakṣaṇakāryadarśanabalenaiva tadvyavasthāpyate । tasyāśakyāpahnavatvāditi cet? tarhi yasya yatra pratibandho nāsti, na tasya tatra prāmāṇyam, yathā dahane apratibaddhasya rāsabhasyeti vyāpakānupalabdhistvayaivānaikāntikī kṛtā । kimasmābhiratra vaktavyam? kiṃnibandhanastarhi pramāṇavyavahāraḥ śabde, yannibandhanaścakṣurādiṣu । tatraiva kiṃ nibandhana iti cet? idaṃ mahāpāṇḍityaṃ yat siddhamātṛkāyāmapyadyāpi sandehaḥ । bhūtārthānubhavajanananibandhano hi pramāṇavyavahāraḥ sarvatreti bālo apyāha । tabdalenaiva śabdasyāpi tadanuguṇaḥ sa

svabhāvabhedaḥ svakāraṇādāyāto vyavasthāpyate ।
yataḥ tattatsaḍketopadhānasūtramarthaṃ pratipādayatīti, tathāpi samayasya puruṣāyattatvāt kimayaṃ sāṃvyavahārikasaḍketāneva śabdān prayuḍkte? kiṃ vā svayamidānīmarthabhedeṣu saḍketyeti sandeho na nivartata iti cetna, ubhayathāpyasaṃbhavāt ।
yadyasau pratipādakaḥ kathaṃ svahṛdayaguhānikṣiptasamayāneva śabdānuccārayet? jānātyeva hyayaṃ nāviditasamayā ete pratipādakā iti ।।

atha vipralambhakaḥ, tathāpi samayāntarakaraṇe ka upayogaḥ, prasiddhasamayaireva vipralambhasaṃbhavāt ।
yatrāpi hi guptasamayairvyavahāraḥ, tatrāpi na pratipādyaṃ prati samayo gopyaḥ, api tvaviśvastān pratīti hṛti nighāyāhatasamāditi ।।
na dvividho dṛṣṭādṛṣṭārthatvāt ।।
।।

svacchāḥ svabhāvaśucayo atiśayena gurvyo

durbandhadurdharadurāgrahadurvibhāvyāḥ ।

ṭīkāgiro viśadapāradavipruṣo vā
yeṣāṃ vaśe nanu vaśe jagadeva teṣām ।।
।। pramāṇanibandhaḥ samāptaḥ ।।

।। iti pramāṇalakṣaṇaprakaraṇam ।।

।। prameyaprakaraṇam ।।

।।

nanu yadi prameyameva mumukṣuṇā pratipitsitam, tadullaḍghya kimiti prathamataḥ pramāṇamamihitamityata āhatacceti । tarhi uktāni pramāṇānīdānīṃ parīkṣayantāṃ kiṃ prameyalakṣaṇenetyata āhalakṣaṇaṃ ceti । tarhi prameyalakṣaṇamevāmidhīyatām । kiṃ

pratyakṣādilakṣaṇenetyata āhana ceti । nanu pramāṇaṃ tāvat prathamata eva vaktavyam ।

taditarasya tadadhīnatvāditi prāgeva saṃgamitametat । idānīṃ tu pañcadaśasu prathamaṃ kimabhidhīyatāmiti jijñāsā । abhidhīyamānasaṃgatiparyālocane ca saṃśayādīnāmanupayogādanabhidhānameva prasaktam, kutaḥ pūrvāparabhāvaspardhetyata āhaaparīkṣitaṃ ceti । etena saṃśayādīnāmupayogaṃ darśayatā vaktavyatā darśitā । etasmād viśeṣāt pramāṇaprakaraṇāt

apakarṣaḥ saṃśayādiprakaraṇebhyaśca utkarṣaḥ prameyaprakaraṇasyeti samudāyārthaḥ । ārabhyatāṃ tahi prameyalakṣaṇam, kimantargaḍunā vibhāgenetyata āhatadiheti । prameyanāntarīkatvaṃ prameyālambnaphalatvam । kiṃ tadarthajātamiti bhāṣyakārīyaḥ praśnaḥ śliṣṭaḥ, ki lakṣaṇaṃ katividhaṃ ceti । asminnarthe vibhāgavat sāmānyalakṣaṇamantareṇāpi viśeṣalakṣaṇānavatārāt । tatra dvitīyesūtrapāṭhe nottaram । prathame tu śabdavyākhyāneneti bhāṣyagatiḥ । 
tadatra dvitīyapraśnārtho vibhāgoddeśasūtramavatārayitumityanena darśitaḥ ।
prathamastu viśiṣṭaṃ prameyamadyāpi na sidhyatīti tadarthaṃ praśna ityanena ।
tatra vārttikakāreṇa tuśabdasūcitaṃ sāmānyalakṣaṇaṃ gṛhītvā vibhāganiṣṭhaḥ praśna ityanena ।
tatra vārttikakāreṇa tuśabdasūcitaṃ sāmānyalakṣaṇaṃ gṛhītvā vibhāganiṣṭhaḥ praśnaḥ kṛta ityāhasa ca viśeṣa iti ।।

nanvayameva ca sūtrārtha iti vibhāga evāsya sūtrāsyārtha iti gamyate । tathā ca na vivakṣitaviśeṣalābhaḥ sūtrāt, evaṃ ca prameyamātravibhāgo anarthako asatyaścetyata āhayeṣāmiti ।

prakṛtopayogiprameyaviśeṣalakṣaṇakroḍīkṛtānāmeva vibhāgo asya sūtrasyārtha iti vārttikārtha ityarthaḥ । yeṣāmityādinā yathāsaṃkhyaṃ lakṣaṇadvayam । naśca tattvapadena saṃbandhaḥ । 
sākṣāditi ca pūraṇīyam ।
apavargo mithyājñānanivṛttiḥ, tadāditvāt ।
saṃsāro rāgadveṣau, tadekadeśatvāditi ।
paramāṇūnāmityupalakṣaṇam, tenāśarīrānindriyā tadartharūpāṇāṃ dvyaṇukādīnāṃ tadguṇakarmaṇāmapīti ।।

nanu yadā digādayo abhihitā evārthata iti samādhānam, tadā tadabhidhāne ka upayoga ityapi samarthanīyamityata āhakauśalamātramiti ।।
।।

nanu pratyakṣamapyātmani pramāṇameva, ahamiti vikalpasya parairapīṣṭatvāt । na cāyamavastukaḥ saṃdigdhavastuko vā, aśābdatvādapratikṣepācca । na cāyaṃ laiḍgikaḥ, ananusaṃhitaliṅgasyāpi svapratyayāt । nāpi smṛtiriyam, ananubhūte smaraṇāyogāt । anādivāsanāvaśādanādirayamavastuko vikalpa ityapi na yuktam, nīlādivikalpeṣvapyevaṃ vaktuṃ sukaratvāt । kādācitkatvena tatra vastukalpanamihāpi samānam । arthakriyāsthiteḥ sūtraprāmāṇyasiddhervastusthitirityapi na yuktam, arthakriyāsthitiniścayasyāpi vāsanāmādāyopaplāvayituṃ śakyatvāt । ata eva pramāṇāntarapravṛtterityapi gatam । tasmād vāsanāvādamātraṃ vihāya āgantukamapi kiñcit kāraṇaṃ vācyam । taccāptānāptaśabdau vā liṅgatadābhāse vā pratyakṣatadābhāse vā? tatra yathā prathamamadhyamaprakārābhāvāt nīlavikalpaśyaramaṃ kalpamālambate, tathāhamitti vikalpo api । tatrāyam,

pratyakṣapṛṣṭhabhāvitve sākṣādeva savastukaḥ ।

tadābhāse tu mūle asya pāramparyāt savastutā ।।

iti । na ca bāhyapratyakṣanivṛttāveva nirmūlatvam, buddhivikalpasyāpi nirmūlatvaprasaḍgāt । tatra svasaṃvedanaṃ mūlam, ihāpi mānasamiti na kaścid viśeṣaḥ । tatkathamātmani pratyakṣapratiṣedhakaṃ bhāṣyamityata āhaahamiti ।

yadyapi savastuko ayaṃ tathāpi śarīrapratyayasāmānādhikaraṇyāt tadvastuka evāyamityapi syāt । ato na tadatirikte vastuni pramāṇayituṃ śakyate tāvad yāvad dehādibhyo bhinna ātmā pramāṇāntareṇa na sādhyata ityarthaḥ । 
tadidamuktamdrāgiti ।
ghaṭādijñānavaditi vyatirekidṛṣṭāntaḥ ।
yathā hi ghaṭādijñānaṃ śarīrādipratyayavaiyadhikaraṇyāt
tadatirikte vastuni drāgevapramāṇayitu śakyate, tathā nedamityarthaḥ ।।

nanu yadi nāma na drāgeva, vicārakrameṇa tu pramāṇayiṣyate । tathā hi, nirūpādhiśarīrabuddhitatsamudāyālambanatvena ahaṃ pratyayasyātiprasaḍgāt svasaṃbandhini śarīrādāvayamahaṃpratyaya iti vācyam ।

tatrātmavyatirekeṇa kaḥ svārtha iti cintanīyam । ananyatvaṃ svatvaṃ sarvabhāvānām । tathā ca yadā tenaiva tadanubhūyate tadā pratyetuḥ pratyetavyādananyatvādahamiti syāt । ata eva ghaṭādayo na kadācidapyananyānubhavitṛkā iti na kadācidapyahamāspadamiti cet? evaṃ tarhi tvanmate apyayamahamiti pratyayaḥ śarīrādāvāroparūpa eva, tataḥ pratyeturanyatvāt । buddhau mukhya iti cetna, tasyāḥ kriyātvenānubhūyamānāyā bhinnasya tatkarturahaṃ chinadmītivadahaṃ jānāmītyanubhavāt nīlādipratyetavyākāravat pratipattrākāro api pratīterevāyamātmā tathā bhāsata iti cet? tarhi pratyetavyākārasamānayogakṣematvena pratipatrākārasyāpi siddhaṃ naḥ samīhitam । astu svopādānamātramiti cetna, tatpratibhāsane tadgatārthākārasyāpi pratibhāsaprasaḍgāt । ākāramantareṇākāriṇo anavabhāsanāt । pravṛttivijñānasaṃtānādanya evāyaṃ buddhisaṃtānaḥ pratipattā, yamālayavijñānamācakṣata iti cet? evaṃ tarhi pravṛttivijñānopādānamanādinidhanaḥ siddho adhikaḥ pratipattā । sa kiṃ saṃtanyamānajñānarūpaḥ, tadviparītarūpo veti cintā pariśiṣyate । tasyāśca raṅgabhūmiḥ kṣaṇabhaṅgabhaṅga ityata āhapareti । dṛḍhataraṃ viśeṣaniṣṭham । smṛtyā saha pūrvāparapratyayayorekaviṣayatvamūkajñānagocaratvam । pūrvānubhūtitatkāryasmṛtitatkāryānubhūtīnāmekenānuvyavasāyena

etena pratisaṃdhānaṃ pratyabhijñānaṃ vā syāt, kāryakāraṇaviśeṣayorekasaṃtānaniyamo vā? ādye tattvataḥ pratyabhijñānamasiddham, abhimānato viruddham, aviśiṣṭamanaikāntikam । dvitīye api virodha eveti nirastam । tadāhatadaneneti । tadatra pratisaṃdhāne kāryakāraṇabhāvaḥ pareṇopanyastaḥ kimupādhitayā vipakṣavyāvṛttisaṃdehamudbhāvayitum? atha svadarśane pratisandhānavyavasthāṃ pratipādayitum? pratisandhānasya tu kṣaṇabhaṅgasādhanameva bādhanamityāśayaḥ । tatra pratyabhijñānaṃ pratisandhānamiti gṛhītvopādhilakṣaṇamapaninīṣān kāryakāraṇabhāvapratisandhānayoḥ paraspareṇa vyāpti khaṇḍayatina hi yatreti । na hi kāryakāraṇabhāvamātraṃ pratisandhānanibandhanamācakṣmahe । kiṃ tarhi? sādṛśyaviśiṣṭamiti śaṅkatevastuta iti । tadidamuktam, sabhāgeṣu iti । etadvyatirekavyabhicāreṇa dūṣayatitanneti । viśiṣṭo api kāryakāraṇabhāvo na pratisandhānaṃ prati prayojako yatastannivṛttāvapi nedaṃ nivartata ityarthaḥ । na ca sādṛśyamātramevāstu tannibandhanamiti sāmpratam, bhedagrahe tasyāpi vyabhicārāt । tadagrahapakṣastu vācya iti tamupekṣyāsmadabhipretaṃ pratisandhānamādāya śaṅkatepūrvāpareti । 
yatra kartari pratisandhānaṃ tatrāvaśyaṃ pratisandhayānāṃ buddhīnāṃ kāryakāraṇabhāvaḥ ।
yatra caiṣa evabhūtaḥ, tatrāvaśyaṃ kartṛpratisandhānamiti na vyabhicaratītyarthaḥ ।
dūṣayatihanteti ।
nairātmyasākṣātkārasātmībhāva iti sarvajñopalakṣaṇaparam ।।

tadayamarthaḥ, sarvajñastāvadubhayavādyavivādaviṣayaḥ । sa kimātmanaḥ pūrvāparapratyayānekakartṛkatayā pratisaṃdhatte na vā? ādye tatpratisandhānādeva pratisandhāturekatvaṃ siddham । jñānānāṃ bhedasya dhiyāmasthairyasya sarvaireva pratīteḥ । pratisandhātuḥ kṣaṇikatāyāḥ sarvajñenāpyapratīteḥ । atha na pratisandhatte, na tarhi kāryakāraṇabhāvanibandhanaṃ kartaryapi pratisandhānam । na hyasti saṃbhavo yadanvaye api yasyānanvayastat tāvanmātranibandhanamiti । saiva ca ityādi sotprāsam । svanibandhanānuvṛttau sattvadṛṣṭerdurapahnavatvāt । 
avaśyaṃ ca tasya pratisaṃdhānena bhavitavyam ।
kathamanyathopadiśet? avaśyaṃ copadeṣṭā svīkartavyaḥ ।
yadi pāralaukiker'the vipralambhakā eva vaktāra iti niścayaḥ, saṃbhāvanayāpi prekṣāvanto na pravarteran ।
tasmādubhayathāpi pratisandhāturekatvaṃ siddham ।।

atra śaṅkateathāsadapīti । tataśca na kāṣakāraṇabhāvo na tasya nibandhanam avyabhicārāt । nāpyanupadeśaprasaṅgaḥ, tannibandhanasya pratisandhānasya bhāvāt । nāpi doṣāvakāśaḥ, svarasavāhinastasya taddhetutvāt । asya tvāhāryatvādityarthaḥ । so ayaṃ kāryakāraṇābhāve satyeva draṣṭavyaḥ । upadeśastu pūrvapratisandhānabalopanītakarūṇābhyāsaprakarṣādeva virodhapratisandhānabalena suptasyeva prabodha iti śaḍkārthaḥ ।

uttarampravṛttīti । na ca sphaṭikavad viṣayoparāgaparihāreṇa buddhiṣu bhedagraha iti yuktam, sphaṭikavadupādhiparihāreṇa buddhīnāṃ pratyetumaśakyatvāt । tathābhāve buddhimātreṇa bhedāgrahe pārthivatayā vṛkṣāt kāṣṭhaṃ kāṣṭhādaḍgāraḥ, tato bhasmādibhedena na gṛhyeta । tasmānnimittavyāvṛttau pratisandhānaṃ na syāt, bhavad vā nimittāntaramākṣipatītyarthaḥ । 
na copadeśaḥ pratisandhānamantareṇa samarthitaḥ syāt ।
sa hi vivakṣāyoniḥ ।
sā ca saḍketitaśabdasmaraṇādiyoniḥ ।
tadeva ca pratisandhānam ।।

nanvālayavijñānabhedāgrahāt pratisandhānaṃ bhaviṣyatītyata āhaālayeti । sa hyālayasantāno ahamāspadaṃ pravṛttivijñānādanya eva syāt, tadantaḥpātikādācitkānekāhaṃpratyayarupo vā? na tāvadādyaḥ, na hyahamahamikayā parasparasvatantrasantānadvayamanubhūyate । satyapi vā parasparamanupādānānupādeyabhāvānna parasparapratyākalitārthānusandhānabandhaḥ । tathātve vā caitramaitrādiṣvapi prasaṅgaḥ । ubhayorvā ubhayopādānatve ekamapyanekāśritamiti kimaparāddhamavayavisaṃyogādibhiḥ? na

cālayavijñānopāttaṃ pravṛttivijñānaṃ na kiñcidupādatta ityapi yuktam । 
tathā sati nimittatāmapi na yāyāt, upādānatvavyāptatvānnimittatāyāḥ ।
evaṃ ca yadi jñānāntaramupādadīta, tadā apūrvānantasantānapravṛttiprasaṅgaḥ ।
tasmānnālayasantāna ānubhaviko na caupapattika ityarthaḥ ।
dvitīye tvāhaahamiti ।।

ayamāśayaḥ । asya hi bhedāgrahaḥ svarūpato vā syāt, viṣayato vā? svarūpato api pūrvāhamiti pratyayamātrād vā, pravṛttivijñānebhyo api vā? na tāvadādyaḥ, ahamityajñāsiṣam, ahamiti jānāmi, ahamiti jñāsyāmītyatītatvādipratīterbhedaniścayamantareṇānupapatteḥ । kathañcid bhedāgrahe api tadarthasyaiva pratisandhānamucitam, na pravṛttivijñānānām । na ca tebhyo api bhedāgraha iti coktameva । nāpi viṣayataḥ । sa hi svākāro vā syāt,

vastvantarameva vā, alīkaṃ vā? nādyaḥ, prāgdūṣaṇenaiva gatatvāt । na hyanena svākāraḥ svātmano bhedenāropitaḥ, api tu svātmaviṣaya eva darśitaḥ । tasya ca bhedo niścita iti । nāpi dvitīyaḥ, svayamanabhyupagamāt । nāpi tṛtīyaḥ, ahamiti vikalpasya savastukatāyāḥ prāgeva prasādhanāt । avastukatve api na tatra prakṛtopayogibhedāgrahasaṃbhavaḥ । sa hi vidyamāna eva bhedo na gṛhyate, avidyamāna eva vā, āropito vā, āropitāsattvo vā? na tāvadādyaḥ, alīkasya ajñāyamānabhedasampattāvanalīkatvaprasaḍgāt । nāpi dvitīyaḥ, pāramārthikasya bhedābhāvasya pāramārthikābhedaparyavasāyitvāt । na ca paramārthata eva nānāvikalpollikhitamalīkamekātmakam anātmakatvāt । tathātve vā kva bhedāgrahasyopayogaḥ, ekatvādevaikatvenānusandhānāt? nāpi tṛtīyaḥ, virodhaparāhatatvāt । 
yadi hi tatra bhedāropaḥ, kathaṃ tadagrahaḥ? tadagrahe vā kathaṃ bhedāropaḥ? na ca bhedārope abhedāropasyāpyavakāśaḥ ।
nāpi caturthaḥ, ātmāśrayaprasaṃgāt, pāramārthikabhedaprasaḍgācca ।
ghaṭapaṭayoryo bhedaḥ pāramārthikaḥ, śaśaviṣāṇanaraviṣāṇayorvā yo bhedaḥ kālpanikaḥ, sa iha na gṛhyate ityabhedānusaṃdhānamiti cetna, anyaviṣayabhedāgrahe anyatrābhedārope atiprasaḍgāt ।
catuṣkoṭivinirmuktavyapadeśyabhedāgrahe tvabhedārope trailokyaikatāropaprasaṅgaḥ ।।

tatra bhedagraho apyastīti cet? tarhi yathābhūto bhedaḥ tatra gṛhyate, tadagrahe evābhedāropa ityeva sādhu । 
na caitadalīkaviṣayatvapakṣe saṃbhavatīti sthiravastugocaratvam eva sattvabuddherjyāyaḥ ।
kṣaṇabhaṅgastu niṣetsyata iti bhāvaḥ ।
tadidamuktarūpaṃ pratisandhānaṃ nimittavattayā vyāptaṃ nirnimittatve niyamānupapatteḥ ।
taccānekakartṛtve nāstīti vyāpakānupalabdhyā vipakṣānnivartamānaṃ nimittavatyekakartṛkatve viśrāmyatīti pratibandhasiddhiḥ ityanenābhiprāyeṇopasaṃharatitasmāditi ।।

tadetatsarvaṃ buddhīnāmupādānopādeyabhāvamabhyupetyoktam । vastutastu tatraivāyaṃ vivādaḥ । tathā hi vyavahitakālā api pratyayā yadyekakartṛkāḥ, kva buddhīnāmupādānopādeyabhāvaḥ? sa cet, kva teṣāmekakartṛkatā? sā hyekopādānataiva । na caikajātīyatve sati tadutpattiḥ evopādānopādeyabhāvaḥ । śiṣyo pādhyāyabuddhyorapi tathābhāvaprasaṅgat । bhedāgrahe satītyapi na yuktam, samastopādhisvīkāraparihāreṇa śiṣyācāryabuddhyorapi bhedāgrahāt । sopādhibhedagrahasya prakṛte api bhāvāt । śarīrabhedāgrahasya janmāntareṇavyabhivacārāt । anupalabdhapitṛkeṇa bālena cāti prasaḍgāt । ghaṭakapālakṣaṇayoratathābhāvaprasaḍgācc । ekādhāratāniyama ityapi na yuktam, tasya vāstavasya kṣaṇikapakṣe viṣayasamayānāṃ kṣaṇānāmabhāvāt kālpanikasya tvatiprasaṃjakatvāt । asti hi sarveṣāmabhimāno yatraiva ghaṭe

gandhaḥ tatraiva rūparasasparśā iti, yatraiva śarīraṃ tatraiva jñānamiti । etena cābhrāntasamataikāvasāyaḥ prakṛtivikriye । tato

hetuphalasyopādānopādeyalakṣaṇamiti nirastam । kāṣṭhasya tu prakṛtervikṛtiraḍgāra iti kuto niścitaṃ bhavatā? yāvatā vahnerevāsau vikāraḥ kiṃ na syāt, vahnisaṃbandhe kāṣṭhādeva tadutpatteriti cetna, kāṣṭhasaṃbandhe vahnereva tadutpattirityevaṃ kiṃ na syāt? pārthivaṃ pārthivopādānakameveti niścayāditi cet? kuta etat? sabhāgeṣu kṣaṇeṣu tathā darśanāditi cet? tadapi kutaḥ? abhrāntasamataikāvasāyāditi cetna, nīlaparamāṇuṣu parasparapratyāsanneṣu nirantaraṃ

jñāyamāneṣu parasparopādānatvaprasaṃgāt । asti hi teṣāṃ tadutpattau satyāṃ mamatā ābhimānikaikatvāvasāyaśca । pāramārthikastu na kvacidapi । astu piṇḍitānāṃ rūparasaparamāṇūnāṃ sarveṣā sarvopādānatvamityapi na yuktam, anekavṛtteḥ ekasya svayamanabhyupagamāt, saprasidhānāṃ samānadeśatvābhāvācca । etena bhrāntasaṃmataikāvasāya iti pāṭhāntaramapāstam, laukikānāṃ bhrāntasaṃmatestatrāpi tulyatvāt । parīkṣakāṇāṃ tu prakṛte apyasattvāt । tasmāt kāryakāraṇabhāvamātramavaśiṣyate । sa ca nopādhiratiprasaṃgāt । kiñcideva svakāraṇasāmagrīvaśādutpadyate jñānaṃ yat kāṃścideva kāraṇasāntānikān pratyayān pratyavekṣate nānyat । nāparānityetadapyasādhīyaḥ, niyāmakamantareṇa śiṣyasyāpyupādhyāyacittapratyavekṣakajñānotpādaprasaḍgāt । tatra teṣāmanabhisaṃskārakatvāt naivamiti cet? kāraṇatvajñānatvāviśeṣe apyetadeva kutaḥ? vicitrā hi kāraṇānāṃ śaktiḥ । tat

kimatinirbandhena? yatra yathā kāryaṃ dṛśyate tatra tathā kalpyata iti cet? tat kimidānīṃ kiṃbhūtasya kutra sāmarthyamityanuyogo anuttara eva । evaṃ tarhi sarvatra jñāpakajanakeṣvanāśvasāt nirīhaṃ jagat jāyeta । kṣaṇabhaṅgasādhanabādhitatvāt pratisandhānahetorevaṃ kalpyata iti cet? athānenaitat kiṃ na bādhayate? tasya nirdeṣatvāditi cet? asya tarhi doṣāntaraṃ vacanīyam । agṛhyamāṇaviśeṣatvādastūbhayoḥ satpratipakṣatvamiti cet? nanvidamapi te vyasanaṃ nivartayiṣyāmo mā tvariṣṭā

ityupasaṃhāraśeṣaḥ ।।

yadi hi sarvajñasya cetaso asmadādicittamālambanapratyayatvenodāhniyate vaisadṛśyād daṇḍaghaṭavanna pratisaṃdhatta ityapi pariharedata uktamyogicittamapīti । tasyāpi yogicittena pratisandhānaṃ syāditi viparyayo hetuviparyāsasyāpi saṃbhavāt । tasyāpi yogicittena pratisandhānaṃ syāditi viparyayo hetuviparyāsasyāpi saṃbhavāt । sahārthe vā tṛtītā । ihānubhavo vā kālāntarabhāvinīṃ smṛtiṃ janayati, jajjanito vā saṃskāraḥ? so apyatīndriyo adhyakṣasiddho vā? atīndriyo api tatkālasthāyī, saṃtanyamāno vā? adhyakṣāsiddho api taduttarabuddhidhārārūpo vā, tadanyo vā, tadviśeṣo vā? viśeṣo apyanubhavaprasavatvamātraṃ vā, anubhavitṛsantānavaijātyaṃ ceti? tatra prathamaṃ dūṣayatina hyajāteti । adhyakṣasiddhastu taduttarabuddhidhārārūpāt, anyastāvadanupalabdhibādhitaḥ, tairanabhyupagataśca । anubhavaprabhavatāmātralakṣaṇastu viśeṣo aviśeṣa eva । na hi karmakarakaropanītam eva bījaṃ kṣitimāsādyaḍkuraṃ kurute । na tu tathābhūtamapi pramādapatitam, tathā nīlādyanubhavasantānaḥ pītādyanubhavena vopanīyatām,

nīlādyanubhavenaiva veti na kaścit svarūpakṛto viśeṣaḥ । evaṃ cānanubhūte api smaraṇaprasaḍgo na cānubhūte apīti vaijātyaṃ tu viśeṣo bhavet । yathā kṣīrāvasekādamlatvaṃ parihṛtya mādhuryamādāyānuvartamānāmalakī kālāntare api phale mādhuryamunmīlayati, lākṣārasāvasekād dhavalatāṃ parihṛtya raktatāmupādāyānuvartamānaṃ kārpāsabījaṃ kusumeṣu raktatām, na caivaṃ prakṛte saṃbhavati । javākusumādyupadhānāt tadrūpatāṃ parihṛtya dhavalimānamupādāyaiva saṃtanyamānasya sphaṭikasyeva jñānasyāpi viṣayoparāgaṃ parihṛtya cidrūpatāmātramupādāyānuvṛtteḥ । sarvākāratvameva sarvavijñānānāṃ kiṃ tu kaścidākāra ḥ

sphuṭaḥ, anye tvapaṭava iti tu svadarśanaśraddhā, yato viruddhadharmādhyāsādapi na bhīḥ । nirākārapakṣe api yāvānartho buddherviṣayastatra sphuṭaiva sā । yatra tvasphuṭā nāsau tasyā viṣayaḥ । tathātve vā viṣayetaravyavasthā na syāt । tasmādatīndriyaḥ saṃskāraḥ pariśiṣyate । sa cet kālāntarasthāyī, nūnaṃ tadupādānamapi tathaiva sthāyi । na hyupādānanivṛttāvapi upādeyamavatiṣṭhata ityāśayavānāhaiti pūrvotpanna iti । saṃtanyamāna evātīndriyaḥ saṃskāro bhaviṣyatītyāśayavānāśaṅkatepunaḥ para ityādi । pṛthaksaṃskārasantāno hi na tāvat parābhyupeto nāpyupapannaḥ, ālayasya prāgeva pratiṣedhāt । tato apyadhikatve tatraiva smṛtyādiphalaprasaḍgāt । tasmāt pravṛttisantāne phalānavakāśāt anyatra saṃskāre anyatra phale atiprasaḍgāt । tasmād pravṛttisantāne phalānavakāśāt anyatra saṃskāre anyatra phale atiprasaḍgāt । tasmād pravṛttisantāne phalānavakāśāt anyatra saṃskāre anyatra

phale atiprasaḍgāt ।
tasmād yatrānubhavastatra saṃskāraḥ, yatra ca sa tatra smṛtyādiphalamiti paramupapadyate ।।

evaṃ ca kṣaṇabhaṅgasādhanaṃ pratirodhakamavaśiṣyate । tatrāhaupapādayiṣyate hīti । etena yo yaḥ saṃskāraḥ kvacit santāna āhitaḥ, sa tatraiva phaladānayogyo nānyatretyādi nirastam, atiriktasya saṃskārasyāśrayāsiddhatvāt, viśeṣalakṣaṇasya ca svarūpāsiddhatvāt, aviśiṣṭottarakāryapravāhalakṣaṇasya ca viruddhatvāditi । anityatvasya hetorviśeṣavyāvartakatvotkīrtanaṃ guṇatvasiddhyupayogāt । ata eva netaretarāśrayatvaśaṅkā,

anityatvena pāratantryaṃ sādhayitvā tena guṇatvaprasādhānāt । 
guṇatvaṃ tu yadarthaṃ sādhitam, tat tatsādhakenaiva sādhitamiti vaiyarthyamavaśiṣyate ।
tadupasaṃharatitasmāditi ।
nanu yadi vaiyarthyamasya hṛdi nihitameva vārttikakṛtā, tat kimathamamumeva hetumupanyastavānityata āha, tadapi pūrvamūktam, na tu prasādhitam ।
na cāsiddhaṃ sādhanaṃ nāmeti kṛtvā iti garbhaśoṣaḥ ।।

ayamarthaḥ । yathā anityatvaṃ dravyapāratantryāvinābhūtam, tathā guṇatvamapi । yathā ca tadicchadiṣu, tathā guṇatvamapīti । na tāvadanayoḥ sādhanatvaṃ prati kaścid viśeṣaḥ । kevalamanumānakālābhāvo vivakṣitaḥ । so api nāsti, ekahetusiddhe api hetvantarajijñāsuṃ prati bhāvāt । ananusaṃhitānityatvamapi tallakṣaṇayogana guṇatvavyavahāriṇaṃ prati ca ।

dṛśyate hīcchādīnāṃ sāmānyavatāmacalanātmakānāṃ guṇāntarāyogaḥ । atra vipratipattau tvanityatvāderūpanyāsaḥ । tadayamaperarthaḥ । 
anityatvena pāratantryamapi sādhayati, tatsādhakaṃ guṇatvamapīti ।
uttaraprabandhopayogamāhana caitaditi ।
dravyapāratantryeṇa viśeṣiteneti śeṣaḥ ।
tadetad viśeṣaṇaṃ kutaḥ siddhamityata āhayadyapīti ।।

ayamāśayaḥ । pratyakṣagrahaṇayogyāstāvadasyāvayavāḥ pratyakṣānupalambhenaiva nirastāḥ । atīndriyeṣvanumānaṃ pramāṇam, tacca dvividhaṃ samavyāptikamasamavyāptikaṃ ceti । tatra yadyapi dvitīyasya nivṛttau na sādhyanivṛttiḥ, tathāpi prathamasya nivṛttāvavaśyaṃ nivarteta । tathā hi, kvacidupalabhyamānasparśavattayā duvyasyārambhakatvaṃ kalpyeta । ārambhake sati ca tat kāryadravyaṃ sāvayavaṃ vyavasthāpyeta, vāyuvat । na ceha kvacidupalabhyamānasparśavattāstīti nārambhasaṃbhavaḥ, tadabhāve na sāvayavatvamākāśavat । tadidamuktamtadavayavakalpanāyāṃ pramāṇābhāveneti । na tāvadaṇviti । vyāpakamityarthaḥ, viśeṣaniṣadhasya śeṣābhyanujñāviṣayatvāt । kuta itya āhatatra tatreti । tathā satyeva hīcchādīnāṃ sārvatrikatvamupapadyate yata ityarthaḥ । tadupapādayatikvaciditi । anyatarat śarīrādi । kvacit svabhāvataḥ kāryadravyotpatterārabhya tatkaraṇasaṃyogādeḥ । atha gatereva kiṃ na taṃ tamāpnotītyata āhagatikalpanāyāṃ pramāṇābhāvāt । gatikalpanāpramāṇaṃ hi mūrtiḥ । tayā aparidṛśyamānāpi gatiḥ kalpyate manasi paramāṇuṣu ca । 
tadabhāvaścātmani ।
tathā hi, na paramāṇvāśrayā icchādayaḥ, anityatve satyasmadādipratyakṣatvāt, śabdavat ।
niravayavadravyāśritatvaṃ ca sādhayatā sāvayāśritatvaṃ prāgeva nirastam ।
ato amūrtatvānna gatisaṃbhavo mūrtergatyā samavyāptikatvāditi pūrvavanneyam ।।

nanu naitadekamapi vārttikasthamityata āhatadetadādigrahaṇeti ।
nanu tathāpi kimanayā kaṣṭasṛṣṭyā, yāvatā guṇatvamanyathāpyamīṣāṃ sādhayituṃ śakyam? tathā hi icchādayo guṇā anityatve satyekendriyagrāhyajātimattvāt, rūpādivadityādinā ityata āhatadanayeti ।।

।।

yasya kṛte apavargo mṛgyate sa tāvallakṣitaḥ । athedānī puruṣasyāpekṣitatamatvāt apavargo lakṣayitumucitaḥ । tat kimantarāle śarīrādilakṣaṇamityata āhaātmānamityādi । apavargasyābhāvarūpatvāt pratiyogyadhīnanirūpaṇatayā duḥkhādapakarṣaḥ । tasyāpi hetvadhīnotpattikatayā taddheturūpebhya indriyādibhyo apakarṣaḥ । teṣāmapi śarīramāśritya tathābhāvāt śarīrādapakarṣa iti saṃgatisaṃkṣepaḥ । 
sākṣāt śarīramāśrityeti ।
indriyāṇāṃ manasaḥ aṃśator'thādeḥ paramparayā tu śarīrāśritatvam ।
buddherdeṣāṇāmarthādyaṃśasya ca ।
asminnevārthe bhāṣyam ityāhatadavatārāyeti ।।

atra hi ceṣṭāyāḥ śarīrāvyabhicārapakṣe arthendriyasamuccayo anupapannaḥ, sambhave vyabhicāre ca viśeṣaṇasyārthavattvāt । samuccayapakṣe vyabhicāradarśinaḥ kathaṃ ceṣṭāśraya iti praśno anupapannaḥ, pratyekavyabhicāre satyeva hi samuccayasambhavāt । ato vikalpaṃ gṛhītvā bhāṣyamutthāpayatiatreti । yadyapi ceṣṭā kāyavyāpārastathāpi tasyaiva lakṣyatvāditaretarāśrayabhiyā vyāpāramātraṃ vaktavyamityāhaceṣṭā vyāpāra iti । prayuktasya iti satātparyaṃ padam । ato vyācaṣṭeprayuktasyotpāditaprayatnasyeti । tena kāraṇadvārā ceṣṭānirūktiḥ । prayatnavadātmasaṃyogāsamavāyikāraṇāntyāvayavikriyā ceṣṭā । phaladvārā tu hitāhitaprāptiparihāraphaleti । tadidamubhayaṃ vivakṣatoktamapi tu viśiṣṭo vyāpāra iti । tena phaladvāranirūktau vyabhicārodāharaṇam । dārūyantrādikāraṇadvāranirūktau tu prāṇākhyo vāyuḥ । manaḥkaracaraṇādayastu antyāvayavipadenaiva nirastāḥ । tatrobhayavyabhicāramudbhāvayan dārūyantrādītyahā । dvayamapi pariharatimūrtāntareti । atra ca sparśavaddravyaparimāṇaṃ mūrtiriti paralakṣaṇābhiprāyeṇa mūrtiśabdaḥ prayuktaḥ । tena ca sparśavaddravyāntarāprayoge satītyarthaḥ । prayogaśca kriyaupayiko guṇaḥ । sa ca dārūyantrādau nodanādiḥ । prāṇe tu prayatnaḥ । tena yadyapi śarīrasya prayojakaṃ mano astyeva, tathāpi na tat sparśavat । yadyapi ca śarīreṇāpi tatra prayatyate, tathāpi na tat tato anyat । tadidam anyaragrahaṇaphalam । ato nāsiddhaṃ viśeṣaṇamiti । etacca yathāśrutaṃ bhāṣyavārttikānurodhena viśeṣaṇam । āgāmivārttikaparyālocanāyāṃ tu ceṣṭāśabda evāyamevambhūter'thaviśeṣe vartata iti na nyūnaṃ sūtramāśaṅkanīyam ।

pāṣāṇetyādi ।
na ca tasyāpi prāṇitvenocchvāsaniḥśvāsānumānāt nayanodarādyavayavasaṃkocavikāśalakṣaṇā ceṣṭāstīti vācyam, ucchvāsaniḥśvāsāvakāśābhāvāt antyāvayavino niṣkriyatvācca ।
api ca mṛtaśarīrāvyāptiparihārāya yogyataiva śaraṇam ।
na codāharaṇamādaraṇīyamiti ।।

nanu yadyapīndriyāṇi śarīre na samavayanti, tathāpi saṃyujyante । tāvataiva āśrayārtha upapanna ityato vārttikakārasya bhāvamāviṣkarotisaṃyogitayā tviti । yadyapi golakasyābhidhāte api cakṣurūpahanyate tadanugrahe cānugṛhyate, tathāpi viśeṣānupādānāt sarvendriyābhiprāyametad draṣṭavyam । na hi golakamātrasyopadhāte anugrahe vā tvagādīnyupahanyante anugṛhyante vā ।

yathā jarāyauvanādinā śarīropaghātānugrahābhyāṃ sarvāṇi vikalāyante paṭūni vā sampadyanta iti । tadetad bhāṣyavārttikakārābhyāmevānugṛhyante upahanyanta iti bahuvacanaprayogeṇa spaṣṭaṃ darśitamityupekṣitavān । na svarūpeṇa śarīram āśrayanta iti । avyāptyativyāptī vihāyeti śeṣaḥ । nanu sukhādyupalabdhihetutvamarthānāṃ kāryopahitaṃ rūpam, na tu tadeva kāryamityata āhaprayojanaṃ tadadhikāreṇa tatra pravṛtteriti । tadayaṃ lakṣaṇārthaḥ । yadavacchinne ātmani arthā bhogaṃ janayanti taccharīram । tena nātmanā vyabhicāraḥ । na

hyātmātmanaivāvacchidyate । nāpi manasā, tasya śarīrānavacchedena pravṛtterabhāvāt । nāpīndriyaiḥ, tadavacchedena tatra bhogotpattau bahirapi bhogaprasaṅgaditi । tadetat tasya bhogadhiṣṭhānamiti vadatā bhāṣyakṛtā eva prāk darśitaṃ sphuṭamiti

neha vitanyate । arthagatiṃ samarthya śabdagatāviti śeṣaḥ । ceṣṭādayaḥ sāmānyaśabdā iti vārttike bahuvacanaṃ dṛṣṭāntabrahmaṇādiśabdāntarbhāvena । āśrayaśabdāvṛttibhedavivakṣayā vetyato mandāśaṅkatvādupekṣitam । aśeṣabrāhmaṇabhojanasyāśakyatvādityanupapattivarṇanaṃ sampātāyātamasya pakṣasyāgre varṇanīyatvāt । ata eva tadupekṣya prakṛtopayuktaṃ vivṛṇotiviśeṣeṇeti । 
bubhukṣitatvādinā sannidhīyamānamityanena sambandhaḥ ।
atrānayoḥ prakaraṇādītyādipadasaṃgṛhītayormadhya ityarthaḥ ।
pramāṇāsambhavo anupapattirbādha ityarthaḥ ।
yasyāpi pramāṇena śarīratvaṃ bādhitaṃ bhavati, tatrāpi vyāpāraśrayatvaṃ gatamiti ।।

atha samavāyābhiprāyeṇeti । atra hīndriyāśraya iti ṣaṣṭhītatpuruṣo bahuvrīhirvā । tatra samavāyābhiprāyeṇobhayaṃ dūṣayatitathāpīti । upalakṣaṇaṃ caitat । śarīrasyendriyeṣvityapi draṣṭavyam । prathamapakṣe mūrtānāṃ samānadeśatāprasaḍgāt, ekasya dravyasya anārambhakatvāt, pṛthivyā abādidravyānārambhakatvācca । dvitīyapakṣe tu vijātīyānām anārambhakatvāt । śrotramanasordravyānārambhakatvādityarthaḥ । indriyaviśeṣaṃ gṛhṇātighrāṇasyeti । atrāyamanuyogaḥ । śarīrāvayavāntareṇa ghrāṇasya samavāyo vā saṃyogo vā? prathame api dvayī gatiḥ, ghrāṇasya vā śarīrāvayave samavāyaḥ, tasya vā ghrāṇa iti । tadetadanuyogadvayamabhipretyāhana tasyeti । śarīrāvayavasamavāyikāraṇatvena śarīre asamavāyāt । na hi kāraṇaṃ kāryakārye samavaitītyarthaḥ iti ṣaṣṭhatatpuruṣapakṣe । bahuvrīhipakṣe api śarīrasyāsamavāyāt । na hi kāraṇakāraṇe kāryaṃ samavaitītyarthaḥ । ghrāṇasya śarīrāvayave samavāya iti tu na sambhavatyeva, mūrtayorekāśrayatvānupapatterityatra ṭīkā sphuṭā । saṃyogapakṣaṃ gṛhṇātiatha tadādhāramiti । tatra saṃyuktamityarthaḥ । atrāpi dvayīgatiḥ, ārambhakatayā anārambhakatayā vā । tatra prathamaṃ dūṣayatitathāpīti । ārabhyamāṇaṃ hi dravyamaindriyakairevāvayavairārabhyate yathā ghaṭaḥ । atīndriyaireva vā yathā dvyaṇukādikam । na tu miśrairiti vyāptiḥ, tāmupobdalayitumapratyakṣatvaprasaṅga uktaḥ । anārambhe tu saṃyogidravyamātra syāt keśādivat । tathā ca na tatra śarīrasamavāyasambhava iti kimanena śaḍkitenāpītyupekṣitavān । etena śarīrasamavetametaditi nirastam, atīndriyadravyasyaindriyakeṇānārambhāt, ekadravyasya ca dravyasyābhāvāt । alpaparimāṇasya mahatānārambhāt । śarīravyāpakatve ca tasya sarvatra gandhopalabdhiprasaḍgāt । api ceti । yadyarthaśabdo rūpādimātravacanaḥ, tadaivaṃ dūṣaṇam । 
yadā tvindriyaviṣayavacanaḥ, tadā vāyavīyaśarīrāvyāptiḥ ।
yoginastadapi tatheti yadi tadendriyaparamāṇubhireva vyabhicāraḥ, teṣāmapi tathābhāvāditi ।
tadetatsarvaṃ śabdagatimupekṣya carcitam ।
paramārthatastu yadi dvandvānantaraṃ bahuvrīhiḥ ka liṅgasaṅgatirarthasaṅgatiśca? atha prathamata eva bahuvrīhiḥ kkaikapadyamiti? ।।

।।

indriyasyeti । kenacidupādhinā śarīrādīnāmeva phalatvamiti svabhāvikarūpapratītyadhīnatvāccaupādhikarūpapratīteḥ tebhyaḥ phalasyāpakarṣaḥ । śarīrādīnāmeva dharmaḥ pretyabhāvo dharminirūpaṇādhīnatvācca dharmasya tebhyaḥ pretyabhāvasyāpakarṣaḥ । arthādīnāṃ doṣāntānāṃ śarīramāśritya duḥkhahetutvāviśeṣe api paramparayā śarīrāśriyatvādindriyāṇāṃ tu sākṣāt tathābhāvādebhyasteṣāmapakarṣaḥ । manasastvevaṃrūpatve satyapi bāhyendriyavaidharmyajñāpanārthatvāt buddhikramānumeyatvācca buddheḥ sakāśādapakarṣaḥ । tadidamuktamupanāyakatveneti । sākṣāccharīramāśritya pratiniyataviṣayādyupanayadvārā duḥkhahetutvenetyarthaḥ । śarīrasaṃyuktaṃ saditi śeṣaḥ । 
ato nobhayāvadhāraṇe bhāgāsiddhamasiddhaṃ veti doṣaḥ ।
sarpamaṇipradīpādīnāṃ tu saṃskārapadenaiva nirāsaḥ ।
etāvāṃstu viśeṣo yadañjanādīnāmindriyasaṃskārakatvam ।
pradīpādīnāṃ tu viṣayasaṃskārakatvamiti ।।

nanu bhāṣyakṛd āhabhogasādhanānīti, tatkathametat tena sūcitamityata āhasākṣāditi । yadyapi bhujyeta

iti bhogau sukhaduḥkhe iti sākṣādeva bhogasādhanatvaṃ sarveṣāṃ sambhavati, tathāpi bhogo buddhiriti tatra tatra bhāṣyadarśanāt tadanusāreṇa vyācaṣṭepāramparyeṇa ceti ।।

yathā ca sāmānyalakṣaṇamantareṇa na viśeṣalakṣaṇāvasaraḥ, tathā vibhāgamantareṇāpīti so api vaktavyaḥ syāt । tadetadevaṃlakṣaṇakamindriyaṃ bāhyamābhyantaraṃ cetīndriprakaraṇāt mano anyatra nayatā sūtrakṛtā eva sūcitam ।

bāhyamapi pañcadheti । gandharasarūpasparśaśabdā iti pratiniyatārthavibhāgaṃ kurvatā sūtrakṛtā eva darśitam । yadi hyaparamapi bāhyam indriyaṃ syāt, kathaṃ pañcaiva pratiniyatā viṣayā iti tadeva vyavacchedyaṃ darśayanneva manāk smārayati,

rasanādi pratiniyataviṣayam, mana ādi sarvaviṣayamiti ca । ādigrahaṇena ātmaśarīre । na tvātmādiprameyoddeśasūtre sāmānyenendriyamātramuddiṣṭam । iha tu ghrāṇetyādyucyate । tat kathaṃ tato na viśeṣa ityata āhapramāṇādyudyeśeneti । 
uddeśaviśeṣeṇa ।
atha vibhāgasūtratve api lakṣaṇasūtraṃ kiṃ na syāt? na hyanayoḥ kaścid virodha ityata āhalakṣaṇaṃ hīti ।
jñātaṃ coddiśyate vidhiviṣayatayā anūdyata ityarthaḥ ।
ajñātaṃ ca vidhīyate jñāpyata ityarthaḥ ।।

parārthānumāne virodhamuktvā svārthānumāne apyāhanāpi lakṣyalakṣaṇatve iti । lakṣyasya pakṣarūpatayā sādhyatvāt, lakṣaṇasya ca liṅgarūpatayā siddhatvādityarthaḥ । tathāpi kathamebhya eva padebhyo vivakṣitobhayalābha ityata āhaatra ceti । kvacit kvacit sāmānyaviśeṣa iti । jātirūpe sādharmyarūpe cetyarthaḥ । tena śrotrapadamapyavayavārthaṃ nimittīkṛtya nabhaso viśiṣṭādṛṣṭopagṛhītakarṇaśaṣkulyavacchinnatve vartata iti । tarhi yoga evāstvityata āhaavayavārthayoge apīti । tathāpyubhayābhidhāyakatvāviśeṣe kathaṃ lakṣyalakṣaṇapadavyavasthetyata āhatathā ceti । nanu kevalenāvayavārthena lakṣaṇe ativyāptiḥ, ghrāṇatvādisahitena tu itaretarāśrayatvamityata āhana ceti । sāmānyalakṣaṇayuktasyeti । yāvatā vyabhicāro nivartate tāvadupalakṣaṇaparam, na tu samuccitaṃ padaṃ nirūcyate tvakpadaṃ tvanavayavaṃ vṛddhikṣayavaddravyasahajāvaraṇamātre vartata ityabhiprāyavatā bhāṣyakṛtā lakṣaṇaṃ tadbījaṃ ca darśitam । tathāpi na prakṛtasiddhiḥ । na hyevamapi lakṣya-lakṣaṇavyavasthā sidhyatītyata āhanirvacanagrahaṇeneti । kriyātvāditi kāryatvād ityarthaḥ । saṃyogādhāratvāditi grāhyasya mṛgamadādigandhasya tatrāsamavāyāt mṛgamadādīnāṃ svāvayavasamavāyena samavetasamavāyābhāvāt । svātantryeṇa grahe viśeṣaṇatvābhāvat aprāptasya cāgrahaṇāt । itarasannikarṣatrayasya saṃyogagarbhatvāt saṃyogaḥ siddha evetyupakramaḥ । atha ko niyamārthaḥ? kiṃ yajjātīyaṃ yadindriyaṃ tattajjātīyasyaiva guṇaviśeṣaṃ gṛhṇāti? atha yajjātīyaṃ yadindriyaṃ tajjātīyasya tenaiva guṇaviśeṣo gṛhyate ityata āhana caivamiti । yadyapi prathamamapyavadhāraṇaṃ ghrāṇaśravasoḥ saṃbhavati, tathāpi rasanādiṣu vyabhicārāt tadupekṣyottaraṃ grahītavyamityarthaḥ ।

tathāpi bhūtebhya iti sūtrapadasya kiṃ tātparyam ityata āhaanena khalviti । yadyapi viśeṣasiddhireva śeṣaṃ niṣedhati, tathāpi viparyaye bādhakaṃ vaktavyamityata āhanirākaraṇahetumāheti । na tvekaprakṛtikatvamāha sāṃkhyo na tvekasvābhāvyamindriyāṇāmityata āhaśliṣṭaṃ padamiti । 
sarvasādhāraṇa iti śeṣaḥ ।
evamuttaratrāpi ।
stokabhṛyasvaniḥśeṣatvena iti, prārabdhapākāpekṣayā ।
tathā ca lakṣyahāniritina hyasti saṃbhavo nirhetuko vyavahāra iti bhāvaḥ ।।

।।
indriyaprakṛtitvaṃ bāhyendriyaprakṛtitvamiti ।।
।।

pravṛtterdeṣāpakarṣe manasa pravṛttyapakarṣe vakṣyate । buddhermano apakarṣe coktam । viṣayanirūpaṇīyatvāccarthebhyo buddhedapakarṣaḥ । tator'thalakṣaṇameva kramaprāptamityāhakramaprāptamiti । 
sūtre vibhāgabhāgasyāpi vidyamānatvāt ।
śliṣṭaṃ tu śabdārthamāhayeṣāmiti ।
yeṣām uktalakṣaṇayogasta hame vibhajyanta ityarthaḥ ।
yeṣāṃ mithyājñānaviṣayīkṛtānāṃ nimittānuvyañjanasaṃjñāviṣayīkṛtānāṃ saṃsārahetutvaṃ ta hame lakṣyanta ityarthaḥ ।।

tatra cādye pade vibhāgapare । tatastadarthā iti lakṣaṇapadaṃ cet, lakṣyapadaṃ nāsti । lakṣyapadaṃ cet, lakṣaṇaṃ nāsti ityata

āhaatra ceti । arthānimittānuvyañjanasaṃjñāviṣayatayā saṃsārahetava ityarthaḥ । ke te? ya indriyāṇāmarthā viṣayā ityarthaḥ । āgāmino vārttikasya bhāṣyeṇa virodhaṃ parijihīrṣurāhana ṣaṣṭhīti । ghrāṇādayaḥ śabdā iti śeṣaḥ । 
vyadhikaraṇabahuvrīhau na kevalaṃ lakṣaṇābhāvaḥ prayojanābhāvaścetyāhana ceti ।
tadarthā iti lakṣaṇamavyāpakaṃ syāditi ।
yadi vāyvādayaḥ paramārthator'thā iti śeṣaḥ ।
ādigrahaṇena vāyvādisaṃgrahe lakṣaṇavibhāgayorvyāghāta ityarthaḥ ।।

eteṣāṃ cetyādi । tadyathā, dantauṣṭhamityanurāgaḥ । asthimāṃsamiti vairāgyam । pākajamidaṃ māṃsapārthivarūpamiti mādhyastham । mukhāmoda iti pramodaḥ । aupādhiko ayamasya, sahajastu pūtiriti vaimukhyam । aho

madhuramidam etanmukhāvarjitaṃ tāmbulamiti pravṛttiḥ । ucchiṣṭamidamiti nivṛttiḥ । preyasīsparśa ityutsavaḥ । pārthivadravyamātrasparśa iti na kiñcit । bahukeśītyanurāgaḥ । majjadhātumalā hame bahavaḥ śmaśāne tarāviva śarīre saṃyuktā ityudvegaḥ । pīnastanītyānandaḥ । sphiḍnirviśeṣau palalapiṇḍāvityalaṃpratyayaḥ । mṛtaśarīrādacetanāt pṛthagiyamiti harṣaḥ । cetanādātmanaḥ pṛthagiyaṃ sahajaśavabhūtācetanādapṛthagbhāvastu bhrānta ityaratiḥ । divyamālyābharaṇavasanavatīti prītiḥ । pārthivaṃ pārthivena saṃyuktamiti viratiḥ । hasatīti harṣaḥ । asthimāṃsavibhāga iti viṣādaḥ । mama priyā parāparā veti harṣaviṣādau । śarīrāpekṣayā parāparabhāvo na madapekṣayeti na kiñcit । nṛtyamiti ratiḥ । satpratyayāsatpratyayakarmasantāno māyāśarīra iveti viratiḥ । gamyajātīyeti strīti cotsāhaḥ । tvaḍmāṃsaśoṇitasnāyvasthimajjaśukramūtrapurīṣasamudāyo ayaṃ caṇḍālīsādhāraṇa ityalaṃbuddhiḥ । vakrabhrūḥ ṛjuromarājī gabhīranābhirūnnatapayodharā pṛthunitambā kṛśamadhyeti snehaḥ । annapānapariṇatiriyaṃ bhedomāṃsādyapacayāpacayasaṃsthānabhedavatī

acirasthāyinīti nirveda iti nimattasaṃjñayā saha aśubhasaṃjñeti ।
anuvyañjanasaṃjñayāpi saha draṣṭavyeti ।।

asti tāvadiha darśanasparśanābhyāmekārthānusandhānam । tadidamekaikaviṣayaṃ vā, samudāyaviṣayaṃ vā,

tadatiriktavastuviṣayaṃ vā, vastvanurodhākāraviṣayaṃ vā, atīkaviṣayaṃ veti?

na tāvadādyaḥ, na hi bhavati yadeva rūpaṃ sa eva sparśa iti ।
na ca rūpaṃ dvīndriyagrāhyam, andhasyāpi nīlapītādiprayatyayaprasaḍgāt ।
na caikameva vastu kāraṇabhedādanyathā prathata iti yuktam, anātmakatvaprasaḍgāt, bhedābhedavyavasthānupapatteśca ।।

nāpi dvitīyaḥ, sa hyekadeśatayā vā, ekakālatayā vā, ekakāryatayā vā, ekakāraṇatayā veti । na tāvadupādānalakṣaṇaikadeśasaṃbhavaḥ, tayoḥ pratiniyatopādānāt । saṃbhave vā tadeva dravyamiti paryavasitaṃ vivādena । nāpyadhikaraṇībhūtabhūtalādyādhāratayā tatsaṃbhavaḥ । tathā hi cakṣuṣopalabhyamāne bhūtale rūpaviśeṣe ghaṭo api cakṣuṣaivopalabhyamāno rūpaviśeṣastadādhāra iti śakyate niścetum, tayoradharottarabhāvena ekajñānasaṃsargitvāt । tadadhikaraṇāḥ sparśādayo apīti tu kasya pramāṇasya viṣayaḥ? na hi sparśādayaścākṣuṣe cetasi cakāsati, tvaco ayaṃ vyāpāra ityapi na yuktam, tayāpi bhūtale ghaṭasparśayorevādhārādheyabhāvapratīteḥ । na ca samudāyayorevādhārādheyabhāvānubhavaḥ, parasparāśrayaprasaḍgāt ekādhāratayā samudāyānusandhānam, tadanusandhāne caikādhāratānubhava iti । anavasthāprasaḍgācca, bhūlatasyāpi hi samudāyatvaṃ kiṅkṛtamityanuyogānivṛtteḥ । ata eva naikakālatayāpi, tayorekakālatāyāṃ pramāṇābhāvāt । bhāve vā rāsabhakarabhayorapyekakālatayā samudāyatvaprasaḍgāt । bhedāgrahastvatrāsaṃbhāvita eva । 
ata eva naikakāryatayāpi upadeyalakṣaṇasyaikasya kāryasyābhāvāt ।
ata evaikodakāraṇakriyetyādyapi na yuktam, rūpādyatiriktasyodakasyānabhyupagamāt ।
ekaikasyānekāhāryatve pramāṇābhāvāt, samudāyasya cāsiddheḥ ।
ata eva naikakāraṇatayāpi, nimittamantareṇa samudāyavyavahāre atiprasaḍgāt ।।

tṛtīye tu na vivādaḥ ।।

nāpi caturthaḥ । sa hi vijñānanayamāśritya vā syāt, dvicandrādivad visaṃvādād vā, sthairyavadbādhakād veti? ādye rūpādiṣu kaḥ pakṣapātaḥ? prāpterarthakriyāsthiteśca na dvitīyo api । te dve api rūpādīnāmeveti cet? na teṣāṃ kiṃ tu tasyaivetyeva kiṃ na syāt? bādhakāditi cet? sa yadi kramayaugapadyavirodhaḥ, kṣaṇikaṃ tāvadastu । raktāraktādivirodhaścet? paramāṇurūpaṃ tāvadastu । saṃbandhābhāva iti cet? asaṃbaddhaṃ tāvadastu । kathaṃ tadvat pratīyeteti cet? taiḥ saha tathotpādāditi parihāro astu, bhavatāmeva yathā śarīraṃ cetanāvaditi । rūpādibhireva samastārthakriyāsiddheḥ kiṃ tadatiriktavastukalpanayeti cetna, tāvanmātreṇaiva samastārthakriyāsiddheḥ kiṃ rūpādikalpanayetyasyāpi vācāṭavacaso avakāśaprasaḍgāt । pratīyamānatvāditi cet?

tulyam ।।

etenaivālīkaviṣayatā nirastā । abhedasādhanāni pramāṇāni bādhakamiti tu cintyata ityāśayavān paryanuyogārthamāhasvasaṃvedaneneti । atra para āha anākalitasamaya iti śeṣaḥ । anurañjanādikayā tviti । atadrūpasya svarūpasaṃkrāntiḥ anurañjanam । yathā nīladravyasamparkād dhavalo api nīlo mahārajanasaṃparkādrakta iti ।

atra nīlādayo dravyavyapadeśaṃ vihāya rūpavyapadeśameva labhante, nīlarūpaḥ paṭo raktarūpaḥ paṭa iti । ādiśabdena gandhādīnāṃ vāsanādikāḥ vāsanādikāḥ kriyāḥ saṃgṛhītāḥ । śabdagatidūṣaṇametaditi vibhāvayannirākaraṇaṃ

vivṛṇotitathārthasyeti । arthagatirapi tridhā । utpādamātraṃ vā, trailokyavilakṣaṇotpādo vā, sabhāgasantānabhedotpādo veti । tatra dvayaṃ dūṣayatītyāhadūṣaṇāntaramiti । tṛtīyamutthāpayatītyāhaśaṅkata iti । dṛṣṭisṛṣṭiviṣaye hi kasmiścid ghaṭa iti vyavahāraḥ । sa cedanayā vacobhaḍgyātiriktaḥ samarthitaḥ, siddhaṃ naḥ samīhitamityāhaanyatva iti । ananyatve vyarthābhidhānamiti । tathā sati hi rūpaparamāṇavaḥ sparśaparamāṇavaścetyeva । te ca kathamapyutpadyantām, na kadācidapi dvīndriyagrāhyāḥ । samudāyaśca durūpapādaḥ । tathā ca dṛṣṭisṛṣṭiviṣayo naikaḥ samarthitaḥ syāt । ato niṣprayojanamuttarābhidhānamityarthaḥ । yadyapi kṣaṇikaparamāṇurūpe dravye na kaścid vicāravirodhaḥ, tathāpi sthirāvayavyabhiprāyeṇa śaḍkā । so api hyasmākaṃ prasādhya iti । 
ata evāhaekānekavicārāsahatvāditi ।
asanta iti upalakṣaṇam ।
bāhyānanurodhijñānākārarūpā ityapi draṣṭavyam ।
bījamiti ।।

atra prayogaḥ, ye ghaṭādipratyayā na satyāḥ, ta evambhūtasamyakpratyayapūrvakā mithyāpratyayatvāt, taimirikakeśapratyayavaditi । atra copādhimudbhāvayatiyastviti । yadyapi hi ādimānanādiriti vibhāgo anupapanna eva । tathā hi keyamanāditā? kimevaṃrūpamithyājñānapravāhāvicchedaḥ, kiṃ vā pūrvamapyevaṃbhūtasya vibhramasya kadāpi

bhāvaḥ? na tāvadādyo asambhavāt । dvitīye tu taimirikakeśajñānamapyanādyeva । anādau saṃsāre viplutasya keśajñānasyābhūtacaratvānupapatteḥ । tathā cānāditā nopādhiḥ । tasyāṃ satyāmapi keśajñānasya satyajñānanimittāpekṣaṇāt ।

na ca viparyaye bādhakābhāvād vibhramaśca syāt । satyapratyayānanukārī ceti śaṅkayā bhavitavyamiti vācyam । ananyathāsiddhānvayavyatirekānuvidhānasiddhakāraṇabhāvaparihāre mithyāpratyayānāmākasmikatvaprasaḍgāt । satyapratyayānanukāre ghaṭādipratyayānāmapravartakatvaprasaḍgācca । tathā hi mithyāpratyayā apyābhimānika pākṣikaṃ vā prāmāṇyamupādāyaiva pravartayeyaḥ । vibhramatvaniścaye tvapravṛtteḥ । na ca pramāṇānanukāre prāmāṇyābhimānasaṃśayaḥ । na ca pramāṇabhedāgrahamātreṇa tattvābhimānasaṃbhavaḥ, visadṛśārthagocaratve tasyābhāvāt । sadṛśārthagocaratve tu satyapratyayānukāro akāmenāpi svīkartavya iti । tathāpi ghaṭādipratyayānāṃ satyatve kiṃ nibandhanā bauddhasyerṣyeti jijñāsuṃ pratibubodhayiṣurāhetyāhataṃ pratīti । avayavina iti dravyamātropalakṣaṇaparam । yadyasmāditi vārttikam yattadorvyatyāsena sugamamevetyupekṣitavān । vyaktyabhiprāyeṇānaikāntikatve dahanāyogolakamudāharaṇam । vārttikoktaṃ tu vyāghātasphoraṇāya । jātyabhiprāyeṇa buddhitadviṣayāvudāhāryau । asti hi viṣayāgrahe buddhijātīyāgraho na cābhedobāhyasthitau satyāṃ guṇaguṇivādārambhāt । dvividhāṇuḥ śabdātmako aśabdātmakaśca । tatrānantaro aṣṭadravyaka iti । kavaḍīkārāhāraparyantāḥ kāmadhātavaḥ । dhyānāhārā rūpadhātavaḥ । ānandāhārā arūpadhātava iti vibhāgaḥ । yatastvayaivoktam,

pararūpaṃ svarūpeṇa dhiyā saṃvriyate yayā ।

ekārthapratibhāsinyā tāmāhuḥ saṃvṛtiṃ kila ।।

ityarthaḥ । udbhāvanaprakārasaṃkalanārthaṃ pūrvoktaikadeśaṃ smārayitvā paramatamavatārayatitadevamiti । tadatrānaikāntikatvena hetvābhāso nigrahasthānam । tadabhyupetaprāmāṇyāgamavyāghātenāpasiddhāntaḥ । tacchabdaparyālocanayā niṣprayojanatvenāpārthakam, pratijñāpadayorvyāghātena virodha iti ।

ānuśāsanikaṃ vacanabhedamādāya virodha udbhāvitaḥ । tato na pāribhāṣikeṇa vyabhicāraśaḍkāsamānārthānāṃ prakṛtīnāmiti prakṛte abhyupagamavādaḥ । utpannataddhitāyāḥ prakṛteradhikārthatvāt, spārthikasya pratyayasya nirākariṣyamāṇatvāt । nanvāpa ityapi toyagatāmeva bahutvasaṃkhyāmācaṣṭām, ko doṣa ityata āhaityekasyāmapīti । yadyupanibandhena yadi toyaparamāṇāvapyāpa iti śiṣṭaprayogastadaivaṃ neyam । vastutastu yathaikavacanāttoyamanuśāsanabalādasādhustathaikasaṃkhyāvacchinne pāthasyapīti na kaścid virodhaḥ । dārā ityatra tveṣaiva yuktirityarthaḥ । krandata ityanādare ṣaṣṭhī । bhavata iti pūraṇīyam ।

ṣaṇṇagarītyādiṣu tu sugamameva, samāhāre samāsānuśāsanāt ।
sa ca samāhriyamāṇārthātirikta evābhyupagamyate asmābhiḥ ।।

yadi yathālokavyavahāramādriyase, kimiti savikalpakaṃ pratyakṣaṃ pariharasi? kutaśca na śabdādīni pramāṇāni

pṛthagevābhyupagacchasītyāhaanyatheti । vārttikoktodāharaṇānurodhenāhnīkaṃ pratyāhana ca nīlasyeti । vastutastu pītaśaḍkhavibhrame ayam api na pītasyaiva śaḍkhasyotpādamicchati, puruṣāntareṇāpi tathopalambhaprasaḍgāt । tato

dhavalimni pratīte api tadāśrayaṃ śaḍkhadravyamabhipretyetyeva । na caitad vaidharmyamātram, upaṣṭambhakasyāvinirbhāgenaivāvasthānaniyamāt । yathā hemni pārthivo bhāgaḥ । taile payasi sarpiṣi ca pāthasīyaḥ । na ca saṃyogimātraṃ yūṣe jalam । tadasaṃyoge yūṣatvanivṛtteriti tairvyapadeśaḥ । tairviśeṣaṇaistasya vyavacchedyasya vyavacchedaḥ । sa cātrānubhaviko vivakṣitaḥ । sa hyevaṃ pravartate, candano ayaṃ surabhiḥ, tiktaḥ, śuklaḥ, śītaḥ iti । tādātmyabhramanirāsārthaṃ tu śabdo vyapadeśakatayopāttaḥ, candanasya śuklaṃ rūpamityādi । etaccāgambhīramiti matvā yathāśrutamevopādāya tātparyamahāasti hīti । na kevalaṃ hetusvarūpālocanena pratijñālocanenāpi candanasyopālambhābhyupagamo avasīyate parasya । na hyanupalabdhasyaiva rūpādyabhedaṃ sādhayati । tathā satyaprasiddhaviśeṣyaḥ pakṣaḥ syāt । svātantryeṇa vā sattve sādhye āśrayāsiddho heturiti tṛtīye vyutpādanīyamiti ihopekṣitavāniti । ekāntato vyapadeśaṃ vyāvartayitumiti prayogāntarasūcanāya । tathā hi, ayaṃ cakṣurgocaraḥ candano rasādibhyo bhidyate, tadanupalambhe apyetasyopalabhyamānatvāt । 
yadyasminnanupalabhyamāne apyupalabhyate tat tato bhidyate, yathā rūpādibhyaḥ śabdaḥ ।
tathā cāyaṃ candanaḥ ।
tasmāt tatheti ।
spamātrāttu vyavacchedaḥ sandigdhaḥ tatra vyapadeśo heturiti ।।

prayogāntaramāheti । vailakṣaṇyasya hetorvyaktyapekṣayānaikāntikatvāt, jātyapekṣayā asiddhatvāt, viṣayavailakṣaṇyasya ca sādhyatvāt । tadāhitākāralakṣaṇasyānabhyupagamādityāśayavāniti śeṣaḥ । atra ca hetutayā vyāpti pradhānīkṛtya ṣaṣṭhyanto heturūktaḥ । pañcamyantaśca sādhyaḥ । parvato ayamagnimān । kasmāt? dhūmavattvāt । kiṃ kāraṇam? dhūmavato agnimattvāditivat । granthagauravabhiyā tu yathāśrutaṃ vyācaṣṭeghaṭapratyayasyeti । nimittaṃ ghaṭatvam । taddhi nimittīkṛtya ghaṭapratyayo ghaṭe vartate । ghaṭapratyayastvanubhavaḥ smaraṇaṃ ca । tadiyaṃ prayogapariśuddhiḥ । ghaṭādiṣvekādipratyayā uktanimittavyatiriktapravṛttinimittādhīnajanmānaḥ, uktanimittam antareṇāpi jāyamānatvāt । teṣveva ghaṭādiṣu nīlādiṣu nīlādipratyayavaditi । atra yadi ghaṭamanatareṇāpi jāyamānatvādityetāvanmātraṃ kriyeta tadaikaghaṭaparityāge ghaṭāntare jāyamānaghaṭapratyayena vyabhicāraḥ, tathābhūtasyāpi nimittāntarānapekṣatvāt । tannimittam antareṇetyetāvanmātre tu ghaṭanirvikalpakena vyabhicāraḥ, tasya tannimittanirapekṣasyāpi nimittāntarānapekṣaṇāt । tatpratyayamantareṇetyetāvanmātre api tenaiva vyabhicāraḥ । prathamadvitīyapadopādāne api tatsmaraṇānuvyavasāyavibhramairvyabhicāraḥ । tatpratyayaviṣayanimittavyatirekeṇāpi teṣāṃ janma । na ca pravṛttinimittāntarāpekṣā । dvitīyatṛtīyayorapi nirvikalpakena vyabhicāraḥ । prathamatṛtīyayorapi ghaṭāntarapratyayena vyabhicāra iti samastopādānam । ato yannyūnaṃ tatpūrayatibhāja ityatrāpīti । tadetadghaṭādi pratyayavailakṣaṇyamekādipratyayānāmiti । sthāṇurdravyamityevaṃ sādhu । na ca jātisaṃkaraḥ, tatra khadirajāterabhāsāt । tadguṇayogāt tu tadvyavahāro māṇavake siṃhavyavahāravat tadavayavārabdhatvāt tadīyatāvyavahāraḥ kṣīrasya dadhīvivat । sarpeṇāntyāvayavinā ekenānārambhāt tadavayavānāṃ kāryāvaṣṭabdhatvāt sarpakuṇḍalakaṃ saṃsthānameva sphuṭam । pratimāyā iti । śarīralakṣaṇābhāvāt na tatra mukhyaḥ śarīraśabdaḥ, tadekārthasamavesaṃsthāne aupacārika iha prayujyate, tatsādṛśyāt । 
rāhoḥ śira ityatra tu saṃsthāne śiraḥ śabdopacāramātram ।
suvarṇāsyāḍgurīyakamityatra jātisaṅkaprasaḍgāt saṃsthānamevāḍgurīyakam, rajatāderapyaḍgurīyakadarśanāditi sphuṭam ।
śilāputrakasyetyatroktayukti smārayannāhaevamiti ।
vyatirekopadeśaviveko yadi syāt tadā buddhiśarīrābhyāmevānaikāntikaṃ syādata āhaatādātmyeti ।।

।।

arthakathanapūrvakaṃ saṅgativārttikamavatārayatiātmādīnāmiti । kāraṇatve api manaso apakarṣe tūktam ।

sarvajanīnenāpi samayena gośabdavad yadyarthāntare apyete pravarteran tadā ko virodha ityata āhatatra sarvajanīnaḥ śaknotīti । svābhidheyadvāreṇeti śeṣaḥ । tenāyamarthaḥ । eteṣāṃ śabdānāṃ vyavahriyamāṇānāṃ yadekaṃ pravṛttinimittaṃ

tadyogād itarebhyo buddhirbhidyata iti । tadidamuktaṃ sūtrakṛtāityanarthāntaramiti । tenaitannirastam । gṛhītasamayairebhirbṛddhiḥ samānāsamānajātoyebhyo vyāvartanīyā । tathābhūtāyāṃ ca tasyāmeteṣāṃ samayo grāhya ityanyonyāśrayatvam । vyavahāre tu sādhye

ātmāśrayatvamiti । tarhi buddhirjñānamityevāstu kimanekaśabdoccāraṇenetyāśaḍkya paramatamapākartṛm ityāhabhāṣyakāra eveti sphuṭamitiupapattisārthyāditi bhāṣyāvayayavaṃ vyācaṣṭeparyāyeti । tatropapattipadārthaḥ paryāyaśabdābhidhānamityanene vyākhyātaḥ । śeṣeṇa sāmarthyapadārthaḥ । tenāyamarthaḥ, paryāyaśabdābhidhānalakṣaṇāyā upapatteḥ sāmarthyam anekārthatvapratiṣedhākṣepakatvam ।

tadetannirākāraṇaṃ sūcitam । yadupapattisādhyaṃ tāṃ pṛcchati vārttikakāraḥkā punarūpapattiratreti । nirvikalpakavyāpārāṇīndriyāṇi । savikalpakavyāpāraṃ manaḥ । adhikārābhimānavyāpāro ahaṅkāraḥ । kṛtyadhyavasāyavyāpārā buddhiḥ । nirvyāpāra eva kalpitabuddhivyāpāraḥ puruṣa iti । tenāyamarthaḥ, akāraṇam akāryaśca puruṣaḥ । ādikāraṇaṃ prakṛtiḥ । tato ahaṅkārādisarga iti । puruṣaḥ kūṭasthacaitanyarūpaḥ । itaradacetanamiti sākhyāḥ । tatra buddhiraṃśatrayavatī, puruṣoparāgo viṣayoparāgo vyāpārāveśaścetyaṃśāḥ । bhavati hi mayedaṃ kartavyamiti । mayeti hi cetanoparāgo darpaṇasyeva mukhoparāgo bhedāgrahādatāttvikaḥ । idamiti viṣayoparāgaḥ indriyapraṇālikayā pariṇātibhedo darpaṇasyeva malasaṃbandhaḥ pāramārthikaḥ । tadubhayāyatto vyāpārāveśo apīti । tatraivaṃrūpavyāpāralakṣaṇā buddhiḥ । viṣayoparālakṣaṇaṃ jñānam । tena saha yaḥ puruṣoparāgasyātāttvikasya saṃbandho darpaṇapratibimbitasya mukhasyeva tadgatamalinimnā sopalabdhiriti teṣāṃ rahasyam । tadutthāpayatibuddhiḥ kileti । sā ca na tāvad buddheḥ, tasyā acaitanyāditi । yadyapyacetana eva bhrāmyatīti sāṃkhyābhyupagamo yathāhuḥ,

yogaścittavṛttinirodhaḥ ।

iti, tāstu

pramāṇasaṃśayaviparyayasvapnasmṛtayaḥ ।

iti, tathāpi vyāptyā pratyavasthānam । yatra hi cetanācetanayorasaṃsargāgrahe saṃsargabhramaḥ, tādātmyabhramo vā, tatra cetanasyaiva, yathā darpaṇacaitrayoḥ śarīraśarīriṇorvā । na hi tatra darpaṇasya śarīrasya vā bhrama iti । api ca buddhirātmānaṃ cetayamānā bhrāmyet, puruṣeṇa vā cetyamānā । 
nobhayamapi prāguktayuktereva ।
na ca svataḥ parato vā aprakāśamānaiva buddhirbhrāmyatīti yuktam ।
na hyadṛśyamāna eva darpaṇaḥ timire maitrasannidhānamātreṇa tatpratibimbamudgrāhayati ।
tasmādubhayathāpi buddheḥ sahajaṃ caitanyamāpannamityupasaṃhāravyājenāhatasmāt kṛpaṇeti ।।

।।

vaidharmyādindriyaprakaraṇādapasāritasya buddhikramonneyatayā pravṛttihetutayā ca tayoḥ madhyer'thādavasaro manasa ityāhakramapraptamiti ।।

yasmādityādivārttikaṃ vākyabhedena sūtrakāroktasvoktahetupapādakabhāṣyavyākhyānamityāhaanindriyeti । yadyapi nimittāntaramityanenaivākāśo api vyavacchidyate, avyāpītyanenaiva vā, sahakārītyanenaivātmādi, upādānātiriktasyaiva sahakāritvaprasiddheḥ, tathāpi yathāvivakṣaṃ gobalīvardanyāyena vyavasthā । indriyaṃ pradhānīkṛtya vā ātmani sahakārivāda iti । nanu mano vibhu sarvadā sparśarahitadravyatvāt, viśeṣaguṇaśūnyadravyatvāt, nityatve satyanārambhakadravyatvāt, jñānasamavāyikāraṇasaṃyogādhāratvāt ityādeḥ । tatkathamucyateavyāpīti । naitadevaṃ, saveṣāmeṣāmāpātataḥ svarūpāsiddhatvāt । tathā hi yadā sukhādyupalabdhīnāṃ kriyātvena karaṇatayā mano anumitam, tadā na dravyatvasiddhiḥ, adravyasyāpi karaṇatvāt । athāsāmeva sākṣātkāritayā indriyatayā tadanumātavyam, tathāpi śarīravayavasyopādhitvam, tadā tāvanmātre vṛttilābhaḥ । taddoṣe ca vṛttinirodhaḥ śrotravat prasajyeta । tataḥ śarīramātramupādhirabhidheyaḥ । tathā ca tadavacchedena vṛttilābhe śirasi me vedanā, pāde me sukhamityādyavyāpyavṛttitvapratītivirodhaḥ । asamavāyikāraṇānurodhena vibhukāryāṇāṃ deśaniyamāt । śarīratadavayavāvayavaparamāṇuparyantopādhikalpanāyāṃ ca kalpanāgauravaprasaṅgaḥ, niyamānupapattiśceti । tato anyavaikaṃ sūkṣmamatīndriyam upādhitvena kalpanīyam । tathāpi tasyaivendriyatve svābhāvike adhikakalpanāyāṃ pramāṇābhāvāt dharmigrāhakapramāṇabādhaḥ । atha jñānakrameṇendriyasahakāritayā tadanumānaṃ tadā sutarāmeva prāguktadoṣaḥ । yadi tu manaso vaibhave api adṛṣṭavaśāt krama upapadyate, tadā manaso asiddherāśrayāsiddhireva vaibhavahetūnāmiti । atha yatrādṛṣṭasya dṛṣṭakāraṇopahāreṇopayogaḥ, tatra tatpūrṇatāyāṃ kāryamutpadyata eva, anyathā antyatantusaṃyogebhyo api kadācitpaṭo na jāyeta । jāto api vā kadācinnirguṇaḥ

syāt । balavatā kulālena dṛḍhadaṇḍanunnamapi cakraṃ na bhrāmyet । yatra tu dṛṣṭānusaṃhāreṇa adṛṣṭasya vyāpāraḥ tatra tadveguṇyāt kāryānudayo yathā paramāṇukarmaṇāḥ । tadihāpi yadi viṣayendriyātmasamavadhānam eva jñānahetuḥ, tatsadbhāve sadaiva kāryaṃ syāt । na hyetadatiriktamapyadṛṣṭasyopaharaṇīyamasti । na ca sadaiva jñānodayaḥ । tato atiriktamapekṣaṇīyamasti । tacca yadyapi sarvāṇyevendriyāṇi vyāpnoti, tathāpi karaṇadharmatvena kriyākramaḥ saṃgacchate । akalpite tu tasmin nāyaṃ nyāyaḥ, pratipatturakaraṇatvāt cakṣurādīnāmanekatvāt । tasmādantaḥkaraṇamastīti cet? nanvevamapi yugapajjñānāni mā bhuvan । yugapajjñānaṃ tu kena vāryate? bhavatyeva samūhālambanamekaṃ jñānamiti cetna, ekendriyagrāhyeṣviva nānendriyagrāhyeṣvapi prasaḍgāt । teṣvapi bhavatyeveti cetna, vyāsaṅgakāle jñānakrameṇa vivādaviṣaye kramānumānāt । bubhutsāviśeṣeṇa vyāsaḍge kriyākrama iti cetnaivam, na hyeṣa bubhutsāyā mahimā, yadabubhutsite viṣaye jñānasāmagryāṃ satyāmapi na jñānamapi tu tatra saṃskāraviśeṣādhāyakaḥ pratyayaḥ syāt । yadi tvabubhutsite sāmagrīmeva sā nirūndhyāt । tathā ca ghaṭāyonmīlitaṃ cakṣuḥ paṭaṃ na darśayet । tasmād bubhutsāpīndriyāntarādākṛṣya bubhutsitārthagrāhiṇīndriye mano niveśayantī yugapat jñānānutpattāvupayujyate, na tu svarūpata iti yuktamutpaśyāmaḥ । tasmāt suṣṭhūktamavyāpīti । gandhādikriyānyatve satīti vārttikaṃ yathāśrutaṃ dravyakarmādijñānenānaikāntikamato vyācaṣṭecakṣurādibhya iti । nanu smṛtyādiṣu saṃskārādayaḥ । tato naite karaṇāntarakalpanāyāṃ prabhavantītyata āhaatra ceti । indriyajanmānaḥ śarīrasaṃyuktadravyarūpakaraṇajanmāna ityarthaḥ । nanvindriyatvenaiva mano api janakaṃ smṛtyādīnāṃ tathātve sākṣātkāritvaprasaḍgāditi । athetyādivārttike pratibhāsamānavyadhikaraṇatāmupādāya codyam । ekadeśisamādhānaṃ ca ।
vyāptirvyadhikaraṇayoraśakyagraheti vastugatimupādāya samādhānaṃ sphuṭamityāhasautramiti ।।
।।

pretyabhāvādutkarṣe sati pravṛttermano apakarṣe hetumāhamanaso apīti ।।

pravṛtteḥ vikalpasamuccayāmyāmavyāpakatayā nedaṃ sāmānyalakṣaṇam । na ca tadantareṇa viśeṣalakṣaṇāvakāśa ityāśaḍkya sūtravākyaṃ bhinattiārambhaḥ pravṛttiḥ । janmahetuḥ sthirātmaviśeṣaguṇajanakaḥ prayatna ārambhaḥ । na caivaṃ dayādyavyāptiḥ । tatrāpi tadarthaṃ prayatnasya vidyamānatvāt । yadi tvayatamānasyaivecchāmātraṃ jñānamātraṃ dveṣamātraṃ vā pravṛttiḥ

syāt, pravartamānaṃ prati prayojakatvamamīṣāṃ nivarteta । tataścottarasūtravyāghāta iti । atra yadyapi vāgityādiyathāśrutaviśeṣalakṣaṇāvasare dayādyasaṃgraha iti vuddhipadaṃ mano abhiprāyeṇa vyākhyātaṃ bhāṣyakṛtā, tathāpi viśiṣṭadevatādyanucintanādyasaṃgraha ityata āhasa ca dvividheti । jñātuṃ jñāpayituṃ vā prayatnaḥ ubhayathāpi jñānahetuḥ, tena vāggocaro api prayatnaḥ saṃgṛhītaḥ । kartuṃ kārayituṃ vā prayatnaḥ ubhayathāpi kriyāhetuḥ । tena steyahiṃsādau ajñānādigocaro api prayatnaḥ saṃgṛhītaḥ । etena yat siddhaṃ tadāhatatreti । tadarthaṃ prayatno jñānaṃ janayan jñāpakahetuviṣayo bhavatīti jñāpakaikadeśena vācopalakṣayatā svasamavetajñānamātraheturityapi bhramo nirastaḥ । 
kāyanimitteti kāyo nimittaṃ viṣayatayā yasyāḥ sā tathoktā ।
dānasteyādyartha yaḥ khalu prayatnaḥ sa kāyaviṣayo bhavati ।
evaṃ manonimittaṃ dayādrohādyarthaṃ yaḥ khalu prayatnaḥ, sa manoviṣayo bhavatīti neyam ।
anyathā nāstyevāsau puruṣavyāpāro yatra kāyamanasī na nimittamiti ।।

pravarttanālakṣaṇā doṣāḥ ।।
।।

pretyabhāvādutkarṣe sati doṣāṇāṃ pravṛttyapakarṣe hetumāhaprayojyeti । puruṣaṃ pravartayataḥ utkarūpaprayatnayoginaṃ kuruta ityarthaḥ । ānantaryādanayorabhidhānam moho api pravartayatīti draṣṭavyam । mohaikārthasamavāyo mohasaṃskāraikārthasamavavāyaḥ । mohāntareṇa vā । etadevāhatāvaddhi ayamiti । tasyārtha iti । bhāṣyasya iti bhāva iti codakasya । atra ca samavāyo yadyapi na vyāpāraḥ tathāpi mohādeḥ pravartakasya svāśrayasamavetarāgadveṣamohajananāvāntaravyāpārasya pravartakatvamityadūraviprakarṣeṇa sambandhasambandhinoretad draṣṭavyam । tena phalagocarau moharāgau mohadvaiṣau vā tatsādhanaviṣayau moharāgau mohadveṣau vā janayantau

puruṣaṃ pravartayataḥ ।
tataḥ phalaviṣayā rāgadveṣamohāḥ pravartakāḥ, sādhanaviṣayāstu tadekārthasamavāyinaḥ pravartanā iti vastugatiḥ ।
vyāpāro api ca kāryānuguṇa iti kṛtvā rāgādayaḥ pravartayanti pravṛttihetutvād doṣā ityucyatante ।।
punarūtpattiḥ pretyabhāvaḥ ।।
।।

śarīrādīnāṃ doṣaparyantānāṃ parityāgapūrvakaḥ prāptilakṣaṇo dharmaḥ pretyabhāva iti tadanantaramevāsyāvasara ityāhauddeśakrameti ।।

nanu pūrvaśarīrādiparityāgāditi sūtre nāstyeva । na cotpattimātraṃ pretyabhāvaḥ, ekasminnapi janmani tathāvyavahāraprasaḍgāt । na ca punaḥśabdasyāyamarthaḥ, tasyābhyāsamātrārthatvāt । ata uktaṃ vārttikakṛtā punariti । tad vyācaṣṭepunarityabhyāsamāheti । abhyāsaṃ vadanneva nāntarīyakatayā pūrvaśarīradiparityāgaṃ pratipādayatītyarthaḥ । tathāpi kiṃ vakrokteḥ prayojanamityata āhatathā ceti । nanu dvitīyasūtre duḥkhādīnāṃ kāryakāraṇabhāva saṃsāra ityuktam, iha tu punarūtpattiriti, tat kuto na virodha ityāśayavato vārttikakṛta ākṣepaḥ, kaḥ punariti । duḥkhāndīnāṃ kāryakāraṇabhāve sati pūrvadehādiparityāgādanyadehādiprāptilakṣaṇaḥ pretyabhāvaḥ । tatasteṣāṃ tathābhūtapravāhavicchede pretyabhāvāparanāmā saṃsāro vicchidyeta iti tulyapravṛttinimittatvāt sa eva tatra saṃsāra uktaityayo na virodha ityāśayavataḥ parihāro duḥkhādīnāmiti । 
tadetatsmaraṇamātreṇa, vyācaṣṭai, tadetadvārttikajātamiti ।
seyamuktarūpā punarūtpattiryadyacetanasya manasaḥ saṃsāraḥ kimiti nivartanīyaḥ? athātmanastadāśakyanivṛttiḥ, muktasyāpi saṃsāridehādiparityāgāt tadīyāparadehādiprāptisaṃbhavādityāśayavatā vārttikakṛtā śaḍkitamso ayamiti ।
neyaṃ bhogenaviśeṣitā punarūtpattiḥ saṃsāra ityāśayavatā parihṛtamyadīti ।
tatrāsphuṭaṃ padaṃ sphuṭayatikriyāmiti ।।

pravṛttidoṣajanitor'thaḥ phalam ।।
।।

śaḍkāmapanayanneva saṅgati karotiyadyapīti ।
sāmānyena jñātā hi viśiṣṭatayā jñātuṃ śakyante ।
tataḥ sāmānyarūpeṇa lakṣitānāṃ viśiṣṭalakṣaṇāvasaraḥ ।
ubhayoścākārayornirvedopayogādubhayopādānamityarthaḥ ।।

atra ca sūtre padadvayamatiriktam । tatra prathamopayogamāhaatra ceti । yadyapi svarūpato api pravṛtteḥ kāryabhūtau dharmādharmau prati doṣāṇāmatiśayenopayogo, vakṣyati ca, doṣatuṣāvanaddhā hi karmataṇḍulā ityādi, tathāpi pravṛttiphale doṣāṇāmupayogo darśanīyaḥ sūtre prakṛtatvāt । na ca dharmādharmayoḥ phalavyavahāraḥ । tato vyāpāradvāramupādāyopayogamāhaapi tviti । tadeva dvāraṃ sphorayatidoṣasalileti । ato dharmādharmaśrutyā na lakṣaṇābhramaḥ kartavyaḥ । svarūpatastu pravṛtti prati doṣāṇāṃ sahakāritvaṃ sūtrakāra eva caturthe vakṣyatīti । tat kiṃ nirdeṣasya sukhaduḥkhe na sta ityupāttakarmapracayasya tādavasthyamadattaphalasyaiva vā vināśa ityata āhana cāstīti । 
na brūmo nirdeṣasya upabhoga eva nāsti ।
api tu yādṛśaḥ saṃsārahetustādṛśo nāsti ।
doṣāntarajanako hi tādṛśa ityarthaḥ ।
arthapadasyopayomāhasūtra iti ।।

।।

mukhyaṃ duḥkhamadhikṛtya saṅgatiruktā ।
gauṇābhiprāyeṇāhanānukta iti ।।

nanu lakṣaṇaśabdo yadi svarūpavacanaḥ syāt, gauṇaduḥkhāvyāptiḥ syāt āvṛttau vākyabhedaḥ । tata ekavākyatvaṃ rocayannayamāhaatra ceti । evaṃ cāsiddhiḥ । tāṃ pariharatisaiva hīti । mukhyā svarūpato, gauṇī vidheyaduḥkhopādhinibandhanā । na caivamitaretarāśrayaprasaṅgaḥ । duḥkhatayā tadviṣayatvaṃ tathātve ca duḥkhatvamiti lokasuprasiddhena bādhanābuddhiviṣayatvena heyatāyāḥ prasādhanāt । yo hi duḥkhaṃ taddhetuṃ vā śarīrādi tadanuṣaktaṃ vā sukhaṃ jānāno api sukhatṛṣṇāpariplutamatirna hātumicchati, taṃ pratyucyate śarīrādiduḥkhāntaṃ duḥkhaṃ heyamityarthaḥ, bādhanālakṣaṇatvāt, yattu na heyaṃ na tadevam, yathātmasvarūpāpavargāviti । vaśī jitāvidyaḥ । yadyapi rāgābhāvo vairāgyaṃ tathāpi suṣuptyādau tasya bhāve mokṣānupayuktatayā ātyantiko vivakṣitaḥ । sa ca

kāraṇayogyatānivṛttyā sidhyati । tataḥ saiva darśitā । upanateṣvapi viṣayeṣvaudāsīnyaṃ kiṃ tadupekṣābuddhiḥ prabalatattvasākṣātkārasamunmūlitaniravaśeṣamavidyāsaṃskāre heyopādeyapakṣavyavacchedavatī buddhirityarthaḥ । śarīrādiṣu uktaḥ uktarūpa eva grāhya ityarthaḥ । nanvabhāvaphalatvaṃ dharmasya duḥkhābhāvasukhavādino nāniṣṭam । nāpīdamadṛṣṭamityata

āhayadyapīti । yathā ca kālotkarṣaḥ sukhasyāgamikaḥ, tathā svarūpotkarṣo apyānubhavika āgamikaśceti draṣṭavyam । na cāndhakāravat pratiyogyutkarṣādutkarṣopapattiriti vācyam । dharmaphalaṃ hi duḥkhābhāvo bhavan pradhvaṃso vaktavyaḥ, prāgabhāvāderasādhyatvāt । tasya ca kālenānavaccheda eva । na ca tajjātīyāvadhisadbhāvaniyamo andhakāravadeva । na hi brahmalokopabhogānantaramevāvaśyaṃ duḥkhena bhavitavyamityasti niyāmakam । yathā ca viśiṣṭaśālisūpādinā kulmāṣapiṇḍikayā codarapūraṇe kṛte duḥkhanivṛttistulyā, tathendrabrāhmapadayorapīti na kaścit svarūpato viśeṣaḥ syāt, api ca svargārthī yāgādikaṃ kṛtvā kadācillabdhavṛtteradharmānnarakaduḥkhamanubhūya svargamanubhavati । kadācit tu manuṣyadehapātānantarameva ityaniyamaḥ । so ayaṃ na syāt, duḥkhapradhvaṃsaphalatvād dharmasya । na cānutpannasya pradhvaṃsaḥ tasmād dharmaṃ caritvā avaśyamakāmayamāno api prathamatastāvannarakādiduḥkhamanubhavet । tatastadabhāvamiti kṛtaṃ dharmeṇa,

prakṣālanāddhi paṅkasya dūrādasparśanaṃ varam ।
iti nyāyāt ।।
।।

śarīrādiṣu pratiyogiṣu lakṣiteṣu tannivṛttirūpasyāpavargasya lakṣaṇāvasara ityāhakrameti ।।

yadyapi mano na jāyate, tathāpi karmopagrahamantareṇa tasyākiñcitkaratvāt sa eva tasya janmeti jāyamānāḥ sarva ityuktam । atra ca pratiyogināṃ śarīrādīnāmādhyātmikatvāt tatpradhvaṃso apyādhyātmika eva । tadviśiṣṭasya jīvanmuktyuttarakāle duḥkhasyātyanatābhāvo mokṣa iti nākāśādigatena duḥkhasyātyantābhāvena vyabhicāraḥ । pariṇāmo hi pūrvadharminivṛttau dharmyantarotpādo vā syāt, vaināśikānāmiva । pūrvadharmanivṛttau dharmāntarotpādo vā syāt sāṃkhyānāmiva । tadetat takṣadvayaṃ vikalpayatisarvātmanā veti । pūrvasminniti । āstāṃ tāvatkauṭasthyaṃ pariṇāminityatāpi na syādityarthaḥ । ekadeśeti । yadi dharmadharmiṇorekāntenābhedo yadi vā bhedābhedaḥ, ubhayathāpi na kūṭasthānityatā । ekāntabhedena tu katham

brahmaivedaṃ sarvamiti

śrutivacanamādriyata ityarthaḥ । sāvayavatvāditi sāṃśatvāt । svātmībhūtopajanāpāyadharmavattvāditi yāvat । yathā ghaṭādayo brahmadharmā anityāḥ, tathā tadabhinnasvabhāvaṃ brahmāpyanityaṃ syādityarthaḥ । na ca vācyaṃ pariṇāminityameva brahmāsatu । anekāntavādasya nirākṛtatvāt । satkāryavādasya nirākariṣyamāṇatvāt । na caikāntabhinna evāyaṃ brahmadharmaprapañco astu iti vācyam, vyaktād vyaktasya niṣpattiḥ pratyakṣapramāṇyādityupādānādicintāyāḥ kariṣyamāṇatvāt, paramāṇūnāṃ nityatāvyavasthāpanācca । tatkāryatāmātratve tu siddhasādhanāditi । nityamityādi bhāṣyaṃ na yathāśrutaṃ paramatotthāpanamityata āhaasyārtha iti । pareṣāmabhimata iti । ātmā nityasukhavān kāraṇāntarāṇi parityajyāśrīyate tattajjātīyanityaguṇavat, yathā varṇātkena śadenāśrīyamāṇamākāśaṃ nityaśabdavaditi mīmāṃsānaye । satkāryanaye tu, ātmā nityasukhavān । yadyenāśrīyate tattena nityena tadvat, yathā paṭena tantava ityutthāpya dūṣayatītyāhaatra ceti । anaikāntikatāṃ draḍhayitumatiprasaḍgo avatāritaḥ । nanu sukhatatsaṃvedanena brahmayaṇo bhinno brahma cānuditānastamitarūpaṃ śuddhabuddhasvabhāvaṃ svata eva siddham । kastatra pramāṇapraśnāvakāśaḥ? sarveṣāmeva pramāṇānāmanubhava eva sīmā । kutaścābhivyaktyādicintā? muktasaṃsārāvasthayoraviśeṣaśca prasañjito api nāniṣṭa ityata āhaayamabhisandhiriti । viṣayasukhasaṃvedane evātmā tadatirikto vā? ādyaṃ dūṣayatisukhamiti । 
uktopapatti smārayitvā aparāmāhana hīti ।
nanu sukhasaṃvedanayorūdayavyayau na tāttvikau ।
na ca kalpito virūddhadharmādhyāso bhedahetuḥ sphaṭikasyāpi javātāpicchādisannidhānāpāditārūṇimanīlimādinā bhedaprasaḍgādityāśaḍkya pariharatina cātmaiveti ।
na hyasti saṃbhavaḥ sphaṭikaḥ svarūpeṇa pūrvāparakālaikatayā sphuranneva nīlīdivyāvṛttātmā nīlādyātmanāropyata iti bhāvaḥ ।।

syādetat, svasaṃvedanamātmasvabhāvamapyanādyavidyāvaśādanātmatayā sphurat tattadviṣayoparāgeṇa bhinnamiva sphuratyātmanyekatayā pratisandhīyamāne api yathā gaganasaviturekatvenānubhūyamānasyāpi pratibimbamambuni taraḍgabhedādityata

āhana caitadasatīti । ayamarthaḥ, na tāvat sa eva tasminneva tadānīmeva bhrānto abhrāntaśceti saṃbhavati । tasmādavidyāyā durghaṭatvaṃ nāmālaḍkāra eveti pādaprasārikayā pratyavastheyam । seyaṃ bhedajñāne bādhakamālambya syāt । tacca nāstīti vakṣyāmaḥ । pratibimbe tu suvyakta eva bhrama iti । dvitīyaṃ dūṣayatina cāgantuketi । nanvātmani nityaṃ caitanyamiti ka evamāha? ki tvātmaiva nityacaitanyasvabhāva ityata āhana cātmaiveti । na ca sukhenāhamasvāpsamityastyeva smaraṇamiti vācyam । ghaṭamahaṃ jānāmīti tadajñāsiṣamitivat sukhenāhaṃ svapimīti tadajñāsiṣamityevamapi smaraṇaprasaḍgāt, tarhi kimidaṃ sukhamahamasvāpsamiti duḥkhābhāvānumānamātraṃ supto ahaṃ na kiñcidajñāsiṣamiti jñānābhāvānumānavat । atha kena liḍgena smaraṇārhāsamaraṇena । ko dharmī? ātmā anubhūyamānaḥ smaryamāṇo vā pratyabhijñāyamānaḥ । tathāpi suṣuptāvasthā yā

nānubhūtā ata eva na smṛtā, kathamiva tacchabdena parāmṛśyata iti cetna, pūrvāparāvasthayorekatvapratyabhijñānena madhyāvasthāyā api sāmānyenopanayanāt । yathā prāgupalabdhaḥ paścādupalabhyamāno ghaṭo madhyāvasthāyāṃ nāyaṃ jñāta iti jñānābhāvaviśiṣṭo anumīyata iti na kiñcidanupapannam, stāmātmano jñānasukhe bhinne na tu mithastathā ca sukhātmakaṃ jñānamātmani jñānāntareṇa yadi nānubhūyata । 
evametat, svayamapi na prakāśata iti tvasiddhamityata āhasukhaṃ ceti ।
tadevamātmani sukhaṃ nityaṃ bhinnaṃ bhinnanaiva jñānena prakāśyamānamāstheyam tatra bhāṣyavārtike ityāhatadevamiti ।
nanu vaiṣayikasukhajñāne kartavye sukhātiriktaṃ kimātmamanaḥsaṃyogo apekṣate, yena tatrāpi viṣayamātrāpekṣāyāṃ manasaiva rūpādyupalabdhiprasaḍgo na syāt, atha bahirmanaḥsāpekṣaṃ nanvantariti parihāraḥ, sa ihāpīti ।
ato vārttikaṃ sphorayatisaṃsārāvasthāyāmiti ।।

āpāditaprayāsavaiyarthyaparihāraṃ parasya vārttikakṛto hṛdisthaṃ sphuṭīkaroti siddhāntavārttikaṃ saṃgamayitumnanu tvanmata iti । yathā hi śāstreṇa pravartamānaḥ pravartayitvayaḥ, tathā sa eva śakyasādhane । na ca nityaṃ śakyam । taddhi na nirvartyaṃ nityatvāt । nāpi vikāryamapariṇāmitvāt । na hi tasya saṃbandhalakṣaṇā prāptirapratisaṃkramatvāt nāpi tādātmyalakṣaṇā, tasyāḥ prāgeva siddhyasiddhyorūbhayathāpi aśakyatvāt । nāpi jñānalakṣaṇā, nityānityavikalpena tasyā apyapāsitatvāt । nāpi viṣayatvalakṣaṇā, anatirekāt । tathātve cotpannatayā vināśe punarasaṃbandhāt । 
ṣaṭpadārthātirekasyāsiddheḥ ।
bhāvatve avaśyaṃ tadantarbhāvāt ।
abhāvatve pratiyogyanupapatteḥ ।
nāpi saṃskāryaṃ tat, anādheyatvātiśayatvāditi ।।

tasmāt nityaṃ sukhamaśakyatvāt na prayojanam । prayojanaṃ tu duḥkhābhāvaḥ, tasya nirvartyatvāditi vastugatiḥ ।

atrāhuḥnanu sasādhanaṃ duḥkhamapi na pāramārthikamasti । tataḥ kasyābhāvaḥ śakyaḥ । yathāvidyopadarśanaṃ tu pravṛttiḥ sukhe api samāneti, tatrāhadharmādharmāviti । tadidaṃ pūrvoktaṃ hṛdi nidhāyoktamśakyau bhogena kṣetumiti । na kevalamiyaṃ nityasukhadṛṣṭirmokṣānupayoginī, pratyuta virodhinītyāhaanyathā tviti । tasmānmanāgapyasyā avakāśo na dātavyaḥ paraiḥ, apitvavidyānivṛttimātre prayatitavyaṃ śakyatvāt, avirūddhatvāccetyarthaḥ । tasmādupapannānavadyavādinaḥ parameśvarasyopadeśo nāśakyaprayojano na viparītaprayojano na viparītaprayojano vā bhavitumarhatīti bhāktatvamevānandaśrutīnāṃ nyāyyamityāhatasmāditi । nityaṃ sukhaṃ bhavatyasti । yadyapi kiñcinnārabhate nopādatte tathāpi nimittatayā kiñcitkurvan san bhaviṣyatīti cet? naivam, ṭīkārthānavabodhāt । nimittatā hi upādānatayāvyāptā । 
anyathā rūpāderapyanupādānasyāpi kiñcitpratinimittatāmupagamya nivṛttau sarvasantānanivṛttiprasaḍgāt ।
evamastviti cet? atra ṭīkayottaraṃ, tadevamasmadabhipretāpavargalakṣaṇe saṃpratipannāvapi lābhahānyoradhikavādinau nirastau, saṃkhyādayastu naivamiti notthāpitāḥ ।
te hi prakāre paraṃ vivadante ।
sa ca tatra tatra cintanīyaḥ ।।

।। iti pramayalakṣaṇaprakaraṇam ।।

।। nyāyapūrvāḍgalakṣaṇaprakaraṇam ।।

।।

sarveṣāṃ pramāṇādhīnatvāt prameyasya tu bubhutsitatamatvāt tābhyāṃ saṃśayādīnāmapakarṣaḥ । sāṅgepāṅge ca nyāye vyutpādye pūrvāṅgatayā prakaraṇāntarebhyaḥ saṃśayādiprakāraṇasyotkarṣaḥ । tatrāpi sandigdhe prayojanādicintā । na ca prayojanamanusandhāya saṃśaya iti saṃśayasya prāthamyamevaṃlakṣaṇakrame api nyāyaḥ । uddeśyalakṣaṇayorekavākyatvādityabhisandhinā bhāṣyam ityāhasaṃśayeti ।

ata eva dvitīya pāṭhaṃ vyācaṣṭekvaciditi ।।

nanu saṃśayasāmānyalakṣaṇaṃ cedidam, vimarśaḥ saṃśaya ityetāvadevāstu । viśeṣalakṣaṇāni cet?nākṛte sāmānyalakṣaṇe teṣāmavasaraḥ । vimarśasaṃśayapadayoścānyatarat anarthakamityata āhaatra ceti । lakṣaṇaṃ lakṣaṇavākyam । vimarśa ityanena ca viṣayataḥ svarūpataśca sāmānyalakṣaṇadvayaṃ sūcitam । tatra prathamamāhaekasminniti । virodhicaturarthāvamarśa iti tu parisaṃkhyānamanarthakam । sthāṇurvā puruṣo vetyatra dravyādeḥ anantasyāvamarśāt । prādhānyena cet? dvayasyaiva । na hyayaṃ niṣedhaḥ pradhāna iti । dvitīyamāhakiṃsviditi । sviditi pakṣāntare । tena kimidamavam utasvidevamityarthaḥ । anuvartanīyamāvartanīyamarthānurodhāt । saṃśayapadasannidhaśca vimarśapadaṃ vivakṣitamarthamāheti tatsahitamevoktavāniti parasparaniṣedhavadubhayavidhipradhāna ekaḥ । parasparavidhimadubhayaniṣedhapradhāno aparaḥ । parasparaviraharūpavidhiniṣedhapradhāno anya iti yathāsaṃkhyaṃ viśiṣṭaḥ saṃśayo lakṣya ityāhaatra viśiṣṭa iti । lakṣyapadaṃ lakṣyapadārtha iti । guṇagataṃ saṃśayo lakṣya ityāhaatra viśiṣṭa iti । lakṣyapadaṃ lakṣyapadārtha iti । guṇagataṃ sādṛśyamavāntarasāmānyaviśeṣa eva । yatastulyārohapariṇāhāvimāviti pratyayo bhavati, tameva vyaktikāraṇamukhena darśayatisaṃkhyāparimāṇeti । mahattvadīrghatvasāmānyadharmayoga iti । mahattvadīrghatvasāmānyamātradharmayoga ityarthaḥ । iha vārtikakāreṇa samānadharmopapatterityādau sattāmātreṇa saṃśayāhetutayā upalabdheraśrutyā ca pūrvapakṣayitvā samādhānatrayamabhihitaṃ tadvivecayatiyadyapīti । prathame anupapattiśabdaḥ sattāvācakaḥ tatparaśca । upalabdhistu viśeṣāpekṣa ityanenākṣipyate । dvitīye tūpapattiśabdo ayamanekārtho apīhopalabdhivācaka upāttaḥ । tṛtīye tu sattāvacana eva lakṣaṇayopalabdhipara iti । tatra viśeṣāpekṣa iti padaṃ tadā sāmānyajñānamākṣipet, yadi viśeṣajñānaṃ niṣedhet । na tvetadastītyata āhaviśeṣeti । vākyasāmarthyādanvayayogyatāsāmarthyāt । yadyapi viśeṣāpekṣaśabdaḥ sākṣād viśeṣopalabdhi na niṣedhati, tathāpi lakṣaṇayā tatparaḥ । sā ca mukhye bādhakāt, vivakṣite saṃbandhāt avācakopādāne prayojanātt pravartate । tatra mukhye bādhakamāhana ceti । prayojanānuyogaparihārāya laukikalakṣaṇātvaṃ sūcayan dṛṣṭāntapūrvakaṃ saṃbandhamāhayatheti । yathā hi gaḍgātīrayoḥ saṃyogamantarbhāvyāvinābhāvastathā agṛhyamāṇasmaraṇabubhutsayorekaviṣayatayā saṃśayamantarākṛtvā paurvāparyaniyamenāvinābhāva eva saṃbandha ityarthaḥ,saukaryaviśeṣāt । tatprayojanamapyabhidhātuṃ śakyate । viśeṣamapekṣata iti hi viśeṣāpekṣaḥ saṃśaya uktaḥ । tathā ca viśeṣe jijñāsājanaka ityukte phalamasya darśitaṃ bhavati । tadidamuktamtasyāḥ saṃśaye sati bhāvāditi । etena phaladvārakamapi sāmānyalakṣaṇamanugantavyam । dvitīye tu vinigamanāyāṃ pramāṇābhāvaścodyam । tadutthāpya vārttikeṇottarayatisyādetaditi । tṛtīye prayojanābhāścodyam, tad vārttikamukhenaiva pariharatina ceyamalaukikī lakṣaṇetyādi yena prayojanamanurudhyeteti śeṣaḥ । nanu kṛtakatvaṃ paricchedasya hetuḥ, na vyavacchedasyetyata āhaapi tvanityatvasyeti । nanu tathāpi vivakṣitatajjātīyavṛttitve satyanyavṛttireva dharmaḥ samānaśabdavācya iti kuto niyama ityata āhasamāno hīti । 
atrottaraparasya yāvannāvatārastāvat parihāraḥ ।
tasmistvavatīrṇe prasaktireva nāsti ।
yadi hi samāno dharmo vyavacchedaheturiti kutaḥ sādhakabādhakapramāṇābhāvaḥ, tasyaiva tadabhāvarūpatvāt ।
sa cet kathamasau vyavacchedahetuḥ? na copalabdhyādipadaṃ taditarasya sādhakabādhakatvaṃ pratikṣipati ।।

nanu tasyeti viśeṣalakṣaṇamastīti, tasmāt tasminnasatyapi na vaktavyasyāvakāśa iti darśayitumiyaṃ yuktirukteti । paunaruktyaṃ pariharannāhavimarśapurvakamiti । pūrvaṃ hi karaṇākaraṇayorguṇadoṣau na cintitau, idānīṃ tau cintyete ityapaunaruktyam । ata eva prāgāhayojayatīti । idānīmāhaavadhārayatīti । yathā saptame rasa iti । tathā hi saptamo rasaḥ saṃśayajñāne dharmitayā viṣayaḥ syād, dharmatayā vā? na kadācilloka evaṃ sandigdhe yadayaṃ saptamo rasaḥ sthāṇurvā puruṣo veti, dravyaṃ vā guṇo veti । nāpyevaṃ sandigdhe ayamupalabhyamānaḥ padārthaḥ saptamo vā raso daśamaṃ vā dravyamiti? saptamo rasaḥ kimasti nāsti veti sandeho bhavatyeveti cet na, ananubhūte smaraṇābhāvāt । asmṛtasya ca saṃśayāviṣayatvāt । 
sadṛśadarśane apyasmaraṇaṃ tu paṭvabhyāsādarapratyayābhāvāt ।
yathā hi tathāvidhapratyayajanyaḥ saṃskāraḥ, tathā tadudbodhyo apīti ।
dve dvitveneti ।
samuditayorānantarya vivakṣitamityarthaḥ ।।

anekadharmapadaṃ lakṣaṇayā asādhāraṇaṃ dharmamāhatatraikadeśivyākhyādūṣaṇavyājane mukhye bādhakamāha

vārttikakṛt ityata āhaaneketi na sarvatra dravyādau saṃyogajatvamato viśeṣayatikāryadravya ityādi । ato mukhye

bādhakaṃ dṛṣṭavā jaghanyāṃ vṛttim ālambya bhāṣyakṛtā sūtraṃ vyākhyātamiti darśayanniva vārttikam avatārayatibhāṣyakṛdvyākhyayeti । yadi lākṣaṇikamidaṃ padaṃ kaḥ saṃbandha ityāśayavāniti śeṣaḥ ।

avadhyavadhimadbhāvaḥ saṃbandhaḥ iti saṃkalayya vārttikārthamāhaetaduktaṃ bhavatīti dharmapadasāmānādhikaraṇyena viśeṣaśabdasya bhāvasādhanatvaṃ nivartayatītyāhaetaduktaṃ bhavatīti dharmapadasāmānādhikaraṇyena viśeṣaśabdasya bhāvasādhanatvaṃ nivartayatītyāhaadhyāhṛteti । yadyevamalagnakaṃ tarhi bhāṣyaṃ tasyānekasyetyata āhasaṃbandhasāmānyeti । bījāntaraṃ saṃbandhāntaram । 
pūrvaṃ hi vibhāgajatvādinā svāśraya eva śabdastadviparītebhyo vyāvartata ityuktam ।
idānīṃ tu svāśrayācchabdāntara eveti na nivartyata ityabhisandhiḥ ।
ato nivartyanivartakabhāvaḥ saṃbandho bhavatīti bījāntaramiti ।
tasyānekasya dharmo nivartakatayā yaḥ sa evāneka ityucyate iti vyākhyātamityarthaḥ ।।

nanvevaṃ sati kiṃ lakṣaṇayā yāvatā mukhya evānekaśabdo astu । tathā hi pūrvam anekasya dharmo anekadharmaḥ sākṣāt samavāyādivṛttyā cet samānapadenaiva gatārtha iti matvā dūṣitaḥ । 
nivartakatayā tvanekasya saṃbhavatyevetyata āhana tvatreti ।
kutaḥ? darśayiṣyatīti ।
yadi saṃbandhivacana evānekaśabdaḥ syānna dharmaśabdena samānādhikaraṇaḥ syāt ।
tathā ca bahuvrīheralābhe dharmī na labhyetetyarthaḥ ।।

evaṃ bhāṣyānugataṃ vārttikamupasaṃhṛtya svatantraṃ vārttikamutthāpya lakṣaṇānurodhena tāvad vyācaṣṭeprakāreti । aneka naikajātīyaṃ, bhinnajātīyam ityarthaḥ । tena viśeṣaṇaviśeṣyayorviśiṣṭabuddhihetutvenābhedamupacarya viśaiṣyavacano ayam anekaśabdo viśeṣaṇe dharme prayuktaḥ ityāśayavānāhabhedābhedapratyayaheturityartha iti । ata evopasaṃhāre vakṣyatitatpratyayaheturupacāreṇāneka iti । dravyaguṇakarmabhyo na tu śabdetarebhya eva, tadvyatirekasya saṃśayaṃ pratyanupayogāt । imamevārtha vārttikena saṃvadatitadidamāheti । 
yadyapyasādhāraṇe dharme vivakṣite ekapratyayaheturiti mandaprayojanam, tathā pyasādhāraṇāt saṃśayo bhavan tajjātīyatāyāmeva paryavasyati ।
na tu tadvyaktitāyām tajjātoyā api hi vidharmāṇo dṛśyante ।
na tu ta evetyetat sūcayitumanekavyaktiniṣṭhatā darśitā ।
ata ekavacanaṃ samarthayatijātyeti ।।

idānīmudāharaṇānurodhena vyācaṣṭesadādiriti । atreti vyākhyāne, anurūpam udāharaṇamāhetyarthaḥ । udāharaṇaparatāṃ sphuṭayitumasādhāraṇāvasare sādhāraṇamapi sadādi kimityupanyastamiti śaṅkāṃ nivārayatidravyatvādikoṭīti । anityaṃ pradhvaṃsayoti । 
dravyavat samavāyikāraṇatayā dravyamasyāsti ।
kāryaṃ prāgabhāvavat ।
kāraṇaṃ nimittetaratayāpi sāmānyāviśeṣavat avāntarasāmānyavaditi ।
yattadavocāma, parasparavidhimadubhayaniṣedhapradhānaḥ saṃśayo lakṣyo dvitīyalakṣaṇa iti, tat siddhāntaprasaṅgena niṣedhamupakramya vidhiparyavasānena darśayatidravyakarmabhyāṃ vyāvartamānaḥ kiṃ guṇa ityādi ।।

nanu codyamevaitadanupapannam । na hi vibhāgaje vibhāge pramāṇamasti । yaugapadyenaiva vibhāgasahasrasyāpi samānadeśasya jāyamānatvādityata āhaayamamisandhiriti । yadyapi vaṃśadalayorvibhāgānantaraṃ saṃyoganāśaḥ, tato dravyanāśaḥ, tato dravyanāśaviśiṣṭaṃ kālaṃ svatantraṃ vā avayavamapekṣya dalayorvartamāno vibhāga ākāśādideśād vibhāgaṃ karotīti vaiśeṣikāḥ, tathāpyaprakṛtatvāt saṃyoganāśadravyanāśakramo nopanyastaḥ । prakṛtasya hi karmaṇo vibhāgadvayajanakatvaṃ krameṇa vā syād, yaugapadyena vā । na tāvadādyaḥ, karmaṇo vibhāgārambhe anapekṣayā avilambakāritvaniścayāt । apekṣāyāṃ vā, ādyamapi vibhāgam anantarameva na kuryāt । uttarasaṃyoge kartavye pūrvasaṃyogapradhvaṃsāpekṣeti vilambaḥ । āgantukabhāvamabhisandhāya tu nairapekṣyamuktam । na dvitīyaḥ, yadā ākāśādideśād vibhāgaṃ karoti karma ta tadāvayavāntarāditi sthitiriti vaiśeṣikāḥ । tadetad yathāśrutamubhayamapyanupapannam । ādye vibhāge hi kartavye karmaṇo nirapekṣatvāt sa eva kālaḥ । 
dvitīye tu kartavye prathamānantarakāla eva nairapekṣyam ।
ato na kālātipāta ityevamapyupapatteḥ ।
yadetyādisthitistu vikasatkamalakuḍmaleṣveva bhagnepyato asyārthamāhaavayavakriyā hīti ।
kāryaikāryetipratyāsattisūcanam ।।

nanu bhavatvevaṃ tāvaduktavyāpteranavadhāraṇam, tathāpi yā kriyā dravyānārambhakasaṃyogapratidvandvinaṃ vibhāgamārabhate, nāsau dravyārambhakasaṃyogapratidvandvinamapi । tathātve vā yataḥ kutaścit karmaṇo yugapadubhayavibhāgopapattau calatyevāvayave sarvadravyanāśaprasaṅgaḥ, na caivam । tasmād yadanārambhakasaṃyogapratidvandvijanakaṃ tannārambhakasaṃyogapratidvandvijanakaṃ karmeti

siddhe viparyayo api siddha iti tatrāhakriyāvailakṣaraṇyātviti । vibhāgasya tāvadvailakṣaraṇyamavaśyamabhyupetavyam, anyathā niyamānupapatteḥ । tadanurodhāt karmaṇo api jātikṛtaṃ sahakārikṛtaṃ vā vailakṣaṇyamavaśyaṃ svīkartavyam । tadetasya vailakṣaṇyam ārambhakānārambhakasaṃyogapratidvandvivibhāgadvayajanakatayā ekatra, anyatra tvanārambhakasaṃyogapratidvandvivibhāgamātrajanakatayā paryavasyati, āhosvidārambhakasaṃyogapratidvandvivibhāgamātrajanakatayaikatra, anyatra tvanārambhakasaṃyogamātrapratidvandvivibhāgajanakatayeti na niyantuṃ śakyate । anārambhakasaṃyogapratidvandvinamapi vibhāgaṃ

kariṣyati, ko virodhaḥ? yathānārambhakottarasaṃyogajanakatve satyeva kutaścit viśeṣādārambhakottarasaṃyogajanakatvamapi karmaṇaḥ, anyathā tatrāpyanayaiva diśā kāraṇamātrasaṃyogapūrvakāḥ kāraṇākāraṇasaṃyogāḥ kalpanīyāḥ syuḥ ।
yathā ca tatra krame pramāṇaṃ nāsti tathehāpīti ।
yadekāntavibhāgamekamavayavadvayamātravartinam, anyā tu vibhāgadvayamavayavadvayavartinamavayavānavayavavartinaṃ ceti ।
yathā caitadvailakṣṇyaṃ tathā varamevamasatu yadekānārambhakasaṃyogapratidvandvinamanyā tu ārambhakānārambhakapratidvandvinaṃ janayatītyarthaḥ ।।

tasmāt kāraṇamātravibhāgapūrvake kāraṇākāraṇavibhāge pramāṇaṃ nāstīti nābhyupagamyata ityetāvanmātravyaktīkaraṇaphalo ayamanamyupagama ityāhatasmāditi । kāraṇākāraṇavibhāgapūrvakastu kāryākāryavibhāgaḥ prāmāṇika ityabhyupagamyata ityāhayastviti । kāryaikārthasamavāyastarumadhikṛtya kvacit pāṭhaḥ । kāryakāraṇaikārthasamavāyaḥ । so aṅgulīmadhikṛtyeti । asādhāraṇībhūtanimittajātīyāsamavāyikāraṇajanya iti pratijñārthaḥ ādyaśabdatvāditi hetvarthaḥ । yadyapi vibhāgāpekṣavibhāgāsamavāyikāraṇam asādhāraṇaṃ śabde tadeva vaktumucitam, tathāpi kāraṇamātravibhāgajavibhāgamabhyupetyoktaṃ vārttikakṛteti tathaivāhatadevamiti, etadapi vyabhicārya samarthayatitadapīti । yadyapyevamapi vibhāgajatvāditi heturadoṣa eva, na hi vibhāgād dravyasya janma saṃbhavati,

kamaṇo vā । sa hi dravyānārambhakasamaveto akāraṇameva, ārambhakasamavetastu saṃyoganāśadvārā vināśaka eva, karmaṇo api kāraṇaṃ vibhāgo bhavanna tāvadādyasya tasminnasati vibhāgasyaivānupapatteḥ । taduttarasyāpi pūrvakarmanivṛttau janma । 
yadā tu tannivṛttiruttarasaṃyogāt, tadā vibhāgasyāpīti kathamuttarakarmajanma vibhāgāt? tasmādasandigdhavyāptikaṃ vibhāgajatvaṃ śabdasya guṇatve pramāṇameva ।
na ca tadavāntaraviśeṣamādāyāsādhāraṇyaṃ doṣaḥ ।
tathā sati dhūmo apyagamakaḥ syāt ।
tathāpi bhāṣyoktodāharaṇavyutpādanamātramidamiti mantavyam ।।

nanu tulyajātīyeṣvityādivivakṣitaviparītāpādikeyaṃ yuktirityata āhayadyapīti । pūrvaiva yuktiriyaṃ bhāṣyakāragauravāduktetyarthaḥ । pūrvasmāraṇena prakārāntaratvaṃ sphuṭayan vārttikamavatārayatipūrvamiti । samāno hi dharmaḥ pakṣe vartamānaḥ sapakṣavipakṣadharmābhyāmekajātīyaḥ, tadrūpapratiṣedhaścāyamaneka iti । tathā ca pakṣe vartamānasya sapakṣavipakṣadharmābhyāṃ vijātīyatvamuktaṃ bhavati । yaśca pakṣagaḥ sapakṣavipakṣadharmābhyāṃ vijātīyo dharmaḥ, so asādhāraṇa eveti bhavatyabhidheyāvinābhūtatvāt lakṣaṇāviṣayaḥ । 
tadidamuktamlakṣaṇayaiveti ।
vārttikaṃ yojayatisamāneti ।
samānaśabdena pratiyogitayā buddhāvasamāne apyusthāpite saṃśayakāraṇatve ca tasya pramāṇasiddhe tasmin vaktavye yadanekapadamupādatte sūtrakārastena jānīmo nūnamayamevārtho anayā vacobhaṅgyā anena darśita iti yojanārthaḥ ।
etena sarveṣūktaprakāreṣu sūtrakārasya saṃpratipattirdarśitā bhavati ।।

pṛtchatītyādinā lakṣaṇaprakārāṇāṃ prayojanaṃ darśitamityanugantavyam । pratyabhijñānaṃ tāvadvyaktiviṣayakaṃ nāstyeva gakārādāviti dvitīye vyutpādanīyam । yadāpyasti tadāpyasya viṣayaḥ kiṃ vyaktirutajātiriti viṣayataḥ sandihyate । yadāpi vyaktirevāsya viṣayaḥ, tadāpi pramāṇamapramāṇaṃ veti sandeha ityabhiprāyavān saṃmugdhamāha

sādṛśyenāpi saṃbhavati, svayaṃ sandigdhaṃ saditi । yadyapi gavādivyaktaya iva gotvādyupadhānā iti jātimātrapadārthavādī na svīkarotyeva, tathāpi svasiddhāntadārḍhyena paro apyevamaṅgīkārayitavyaḥ । anyathābhidheyasyāvinābhāvapratītireva kathaṃ vyaktibhiḥ? tadabhāve ca kathaṃ lakṣaṇāpīti? kathaṃ netyādi । na ca vācyaṃ śabdasya tathābhāvasandehe api ghaṭādau niścitatvena vyāptigraho yadi syāt ko doṣa iti । sarvopasaṃhāreṇa hi vyāptiniścaye yatkṛtakaṃ tadavaśyamanityamiti kṛtakatvaṃ śabde niścayameva kuryāt । satpratipakṣatayā śabde sādhyasiddhiṃ na karoti । apratihatatayā tu buddhyādau karotīti cetna, pratipakṣasādhane vyāptisaddūṣayati satyapi sādhyasiddheravirodhāt ।

virodhe aduṣṭādapi na sādhyasiddhiriti sarvānumānocchadaprasaṅgaḥ । 
imaṃ cārthamanantarameva vakṣyate ।
vyāptidoṣe tu sarvopasaṃhārābhāvāt kathaṃ tadbalena buddhyādau sādhyasiddhiriti sandigdhatattvaṃ śabdaṃ vihāya vyāptiriti cet? evaṃ tarhi śabdādanyatve sati kṛtakatvāditi vācyam ।
tathā ca yadi daivāt śabdo apyanitya eva vastutaḥ, tadā asamarthaviśeṣaṇatvāpattiriti sandigdhāsamarthaviśeṣaṇatvamiti ।
tasmāt sūṣṭhūktaṃ sandigdhe nityānityabhāve śabde kṛtakatvaṃ gatamiti nānityatvena svabhāvataḥ pratibaddhamiti ।।

pratyayabhedabheditvaṃ kāraṇatīvratvāditāratamyena tīvratīvratarāditvaṃ pratyekaṃ satpratipakṣatvam ityekaikasyānvayato vyatirekato vobhayakoṭyanupanāyakatayā na saṃśayahetutvam । nāpi niścayahetutvamasatpratipakṣatvarūpavaikalyādityarthaḥ ।

militayostvasādhāraṇatvamiti । tathā ca tenaiva rūpeṇa saṃśayakāraṇatvaṃ nānyathetyarthaḥ । anunāsikatvādayo hi sāmānyaviśeṣāḥ pratyakṣā bhavantaḥ pratyakṣavyaktivṛttaya eva bhavitumarhanti । 
na cānyendriyeṇa vyaktiranyena jātirupalabdhigocaraḥ ।
tathā cānunāsikatvādisāmānyāśrayabhūtāyā eva vyakteḥ śrāvaṇatve apyanityatvamubhayavādisiddham ।
kevalaṃ sa vyaktirākāśāśrayā vā, anyāśrayā veti vipratipattiḥ ।
seyamāstāṃ tāvat ।।

nanu tathāpi naiyāyikānāṃ mate śabdāśrayā evānunāsikatvādayo dharmā, na ca pakṣeṇaitra vyabhicāraḥ ।
na, avarṇātmakenāpi taddharmaśālinānaikāntikatopapatteḥ ।
tasyāpi pakṣatvamiti cetna, taddarśane anaikāntiko ayamiti virodhamukhenāpyudbhāvanāt, vastutaḥ śabdadharmatve ca kālātyayāpadeśadoṣāt ।
aprayojakāśca rūpādayo nityāścakṣurādyekaikendriyagrāhyatvāt rūpatvādivadityanena samānayogapekṣamatvāditi ।।

vipratipatterityādi । asya ca lakṣībhūtasya saṃśayasya parasparaviraharūpavidhiniṣedhaprādhānyāt । astyātmā nāstyātmetyudāharaṇaṃ tu bhāṣyakṛtaiva darśitaṃ sphuṭamiti na prapañcitaṃ vārtikaṭīkākārābhyām । udāharaṇamātraṃ caitat । na nvidameva ādaraṇīyam । 
ātmano anupalabdhacaratve smṛtyanārūḍhasya saṃśayānāspadatvāt ।
upalabdhacaratve vā sarvathāpahnavāyogāt ।
etacca tṛtīye prapañcanīyamitīhopekṣitam, śabdo nitya ityeke ।
netyapare ityādi tūdāhāraṇīyam ।।

kāraṇabhedeneti । lakṣaṇabhedarūpeṇa trividham, vidhipradhānaṃ niṣedhapradhānaṃ niṣedhavidhipradhānamiti । na cānabhyāsadaśāpanna iti । anabhyāsadaśāpannopalabdhau hi pramāṇottarabhāvāniścaye buddhitvasāmānyopalabdheḥ satyatvāsatyatvasaṃdeha iti yadyabhimatam, prathamapadenaiva gatametat । tatastaddvāraker'the saṃdeha iha vivakṣita iti yadi, so api svarūpato deśakālataḥ prakārato vati? ādyastāvadvirodhādevāsaṃgataḥ । na hīdamidaṃ na veti saṃbhavati । nidrādyupaplavābhāvaniścayena tadekakāraṇakoṭivyudāsāt dvitīyo api nirastaḥ । upaplavasaṃdehe tvādhyātmika eva saṃśayaḥ । 
tṛtīye tvāhana nāgo vā nago veti ।
evamayogyeti ।
etāvāṃstu viśeṣo yat sthāṇurvā puruṣo vetyatropalabdhyanupalabdhī anutpādādevāvyavasthite ।
prakṛte tūdāharaṇe jātameva jalajñānamaprāmāṇyaśaṅkayā na vyavasthitamiti ।।

evamayogyeti । yadi viśeṣasmṛtisahitāyā ayogyānupalabdheḥ dharmiṇamanantarbhāvya saṃśayaḥ syāt sa tāvannātyantānupalabdhakoṭyullekhī, tatra smṛterabhāvāt । 
nāpyupalabdhakoṭyullekhī ।
na hi bhavati paramāṇurasti naveti astyeva yataḥ ।
iheti cet? tarhi deśakālādiviśeṣaṃ dharmiṇamupādāyopapadyate ।
tathā ca sa upalabdhaḥ sannanvayato vyatirekato vipratipattito vā viśeṣau smārayet, na svarūpata iti pūrvānupraveśa ityarthaḥ ।।

tadidamuktamna saṃśayo vinā samānadharmādidarśanamiti । sāmagrībhedena bhede traividhyaṃ viṣayakṛtamiti । api
tvanekavidhaḥ, pratyekaṃ kāraṇānāṃ viṣayavyavasthāṃ pratyahetutvādityarthaḥ ।।
।।

pūrvāṅgatvāviśeṣe api saṃśaye sati prayojanānusaṃdhānāt tataḥ prayojanasyāpakarṣa ityuktamṛ । prayojanamanusaṃvāya

ca tatsādhanībhūtanyāyamanusandhitsato dṛṣṭāntānusaraṇamiti dṛṣṭāntādasyotkarṣa uddeśe ।
saiva saṃgatirihāpīti āhauddeśeti ।।

arthaśabdasya lakṣaṇe akiñcitkaratvādādhikyaṃ manvānastātparyamāhaatreti । arthapadaṃ bhāṣyakāreṇa anūdyāpi na vivṛtamityata āhasasādhanāviti । nanvevaṃ satyuttarabhāṣyavirodhaḥ, tadāptihānopāyamanutiṣṭhatītyatra tacchabdenārthasya parāmarśāt । sukhaduḥkhāptihānopāyamiti ca prakṛtasaṃgaterityata āhana ceti । atra ca ṭīkāyāṃ yadyapi tathāpīti tadacatuṣṭayamadhyāharanti । tathā ca prāmāṇikatvādeva prayojanaṃ na vaktavyamiti vākyārthaḥ । 
nanvevaṃ sati pramāṇamapi na vyutpādyam ।
tacca tvayā vyutpāditamityata āhana ca pramāṇamīdṛśamiti ।
yathā ceti ।
tathā ca pramāṇopapannaṃ na vācyamiti vadataḥ svacaritāvirodha ityarthaḥ ।।

kathamasaya prayuktau sādhanatvaṃ sato asato vā? asato api svajñānadvārā vyāpārāntareṇa vā? kva ca prayojayati, svātmanyeva vā svasādhane vā? kathaṃ ca vyāpakaṃ svarūpeṇa, karmavidyādvārā veti parīkṣāsādhyamityarthaḥ । na brūmaḥ prayojanaṃ nyāyasya aṅgamupakārakam, kiṃ tu prayojanavān nyāyastadgatācintāṅgīkarotīti । yāvad vākyaṃ na samāpyate tāvadeva । nanu cintāpi nāṅgam । na hi nyāyānnirṇayaścānirṇayaśca । na ca nirṇayādanyat prayojanaṃ nyāyasya । tasmāt kimanena cintiteneti śaṅkāmapanetumāhamukhyamityādi । gauṇaṃ prayojanaṃ mukhyasyaiva prayojanasya kṛte upādīyate । mukhyamapi yadyanyopakārārthamupādīyeta,

mukhyatāmeva jahyāt । etadeva hi mukhyasya mukhyatvam, yadananyārthatayā puruṣāpekṣitatvam । na ca nirṇaya evamityarthaḥ । vākyaśeṣamāhaprayojanavāṃstviti । mukhyaprayojanavāneva nyāyo gauṇaprayojananirṇayakāraṇatayopādeyo yataḥ, atastadgatāṃ mukhyaprayojanagatāṃ cintāmabhisandhānamaṅgīkaroti aṅgatayā apekṣate । etaduktaṃ bhavati, yadyapi na prayojanaṃ nyāyasyāṅgaṃ sādhyatvāt, tathāpi tadabhisandhānamaṅgam tadantareṇa nyāyasyāpravṛtteḥ । niṣphalasyāpi ca svayaṃ phalavanyāyapravartakatayā tatsannidheḥ । yathā svargasya yāgānaṅgasyāpi abhisandhānaṃ svayamaphalamapi yāgapravṛttiṃ prati kāraṇatayā saṃnidhīyamānamaṅgamiti । 
etadevopasaṃhāravyājenāhatasmāditi ।
anye tu, kiṃ tu mukhyamityavacchidya vyācakṣate, pradhānamuddeśyamiti yāvaditi ।
tadāpyevamevottaratra neyamiti ।
akṣarārthastu vārttikasya ya khalu niṣprayojanā cintā prayojanābhisandhānaśūnyaḥ saṃśayo nāsau nyāyasya pravartaka iti sphuṭatvānnoktaḥ ।।

laukikaparīkṣakāṇāṃ yasminnarthe buddhisābhyaṃ sa dṛṣṭāntaḥ ।।
।।

saṃśaye prayojane ca sati kva punaretat sādhyasambaddhaṃ sādhanamupalabheya, yadupādāyaitatsādhayeyamiti jijñāsākramānurodhena prayojanānantaraṃ dṛṣṭāntasyoddeśaḥ ।
saiva cātrāpi saṃgatirityāhakrameti ।।

na ca sāmānyalakṣaṇamantareṇa viśeṣalakṣaṇāvatāra iti tatsūcakaṃ sūtraṃ tathaiva vyācaṣṭesādhyasādharmyāditi । atrānvayavyatirekavati prakāradvaye api sādhyasādhanayoravinābhāvasiddhireva phalaṃ pratīyate । tathā cāvinābhāvaviṣayatayā aryyate yaḥ, sor'tho dṛṣṭānta iti sāmānyalakṣaṇalābhaḥ । viśeṣe tu ṭīkā sphuṭaiva । nanvevaṃrūpor'tha iti kuta etadityata āhaudāharaṇeti । kṣīranīravadavivecitāni sāṃvyavahārikāṇi pramāṇāni nisargaḥ । tadbhāvo naisargikaḥ । khalitailavad vivecitāni durnirūpārthagocarāṇi pramāṇāni vinayaḥ । sa eva vainayikaḥ । 
sārūpyavyutpattyartha iti vārttike sārūpyagrahaṇamavinābhāvamātropalakṣaṇaparamityabhisaṃdhāyāhadṛṣṭāntasya prayojanamāheti ।
na khalviti ।
api tu vastusthita eva jñāpyata iti śeṣaḥ ।
tadetacchalena sāmānyalakṣaṇamāviṣkṛtam ।।

।। iti nyāyapūrvāṅgalakṣaṇaprakaraṇam ।।

।। nyāyāśrayasiddhāntalakṣaṇaprakaraṇam ।।

।।

evaṃ nyāyapūrvāṅgaprakaraṇaṃ samarthya parikalitasāmarthyaṃ sādhanaṃ yatropaneyaṃ sa siddhāntāparanāmā nyāyasyāśrayo avasaraprāptatvāducyata iti । atha siddhānta iti bhāṣyaṃ sphuṭārtham । sūtramapaṭhitvā vyākhyānaṃ tu kuta ityata āhaatreti । bhāṣyakārasya rītiriyam, svapratibhayā svatantrasūtravivaraṇaṃ bhāṣyamiti lakṣaṇāditi bhāvaḥ ।

saṃsthitiritthambhāvavyavastheti bhāṣyaṃ dṛṣṭvā idamiti sāmānyābhyupagame siddhāntabhramaḥ syāt, ato vyācaṣṭe, bhāṣye ceti ।।
arthābhyupagamo abhyupagato vārthaḥ siddhāntaḥ, viśeṣaṇaviśeṣyabhāvaṃ prati kāmacārāditi ca prathama sūtra evoktam, ato na granthacatuṣṭayasyāpi mitho virodhaḥ ।।
।।

nanu yadi tantraṃ pramāṇamabhimatam, kathaṃ vyatirekamāhayo atho na śāstrita ityata āhaaśāstrito aprāmāṇika iti ।
nanvevaṃ bauddhasiddhāntā na siddhāntāḥ syuraprāmāṇikatvāt, tathā ya vyatikrame api teṣāṃ nāpasiddhānto bhavedityata āhaābhimānikaṃ ceti ।
etaccāgrato vārttikakāra eva tatpratyayādabhyupagama iti vadan sphuṭīkariṣyatīti ।।

।।

nanu sadṛśatantrāsiddho aṣyarthaḥ kvacidabhyupagamyamānaḥ siddhānto yathā prābhākare niyogo vākyārthaḥ, nyāye upamānaṃ pramāṇamityata āhasamānaśabda ekaparyāyaḥ । yathā taruvṛkṣaśabdau samānārthāviti । tathāpyanekasambandhāpekṣayā ekamapi

samānaśabdavācyaṃ bhavatītyata āhanaiyāyikānāṃ hīti । vyatirekapradhānaṃ

caitat ।
ekatra kutracit siddho na sarvatrasiddha ityarthaḥ ।
etāvatyeva lakṣaṇe siddhe paratantrāsiddhapadamimarthaṃ sphuṭayitum ।
anyathā sarvatantrasiddho api samānatantrasiddha eveti bhramaḥ syāditi ।।
yatsiddhāvanyaprakaraṇasiddhiḥ so adhikaraṇasiddhāntaḥ ।।
।।
evaṃ vācanikasiddhāntadvayaṃ lakṣayitvā talliṅgatvādabhiprāyasyābhiprāyikasiddhāntadvayopakrame nyāyapradhānatvādasya śāstrasya nyāyānuṣaḍgiṇaṃ tāvadāhayatsiddhāvityādi sūtram ।।
etacca bhūṣaṇaprabhṛtayo dvidhā vyācakṣate । yasyārthasya sarvajñatvāderviśeṣasya siddhau kṣityādeḥ sakartṛkatvasya pratikriyamāṇasya siddhiḥ sa sarvajñatvādirviśeṣo adhikaraṇasiddhāntaḥ । atha vā yasya sakartṛkatvādeḥ siddhāvantarbhūtā anye abhiprāyaprakāntāḥ sarvajñatvādayo api viśeṣāḥ sidhyanti so adhikaraṇasiddhānta iti । tadatra pakṣadvaye api phalato na kaścid viśeṣa iti manvānaḥ śliṣṭaṃ bhāṣyaṃ vyācaṣṭe, sādhyasya vā hetārveti । prathamapakṣe sādhyaviśeṣasya hetuviśeṣasya vetyarthaḥ । dvitīye tu sugamam । yatsiddhāvityatra nimittaviṣayabhāvapratibhāsanād vyākhyātṛvipratipatteśca saptamyarthe sandehaḥ, tamapākarotiviṣayasaptamīti । upapattimāhadvayoriti । idānīmekaṃ vyākhyānamupādāya sphuṭabhāṣyānusāreṇa tāvadāhateneti । nanu ca pakṣo vā heturvā kaṇṭhata eva niyatatantrābhyupagamāt pratitantrasiddhāntānna bhidyata ityata āhaanena rūpeṇeti । yadyapi svarūpato asya vācanika evābhyupagamaḥ, tathāpyanene rūpeṇabhiprāyika evetyatastato bhidyata ityarthaḥ । udāharatipakṣastāvaditi । nanu pratītameva kartṛmattvaṃ kṣityāderaparyavasyat sarvajñatvādiviśeṣamākṣipati । tato na vyākhyātaviṣayasaptamyudāhaṇamidamityata āhaatreti । nanvetadantarbhāvamantareṇa kimupalabdhimatpūrvakatvameva pratyetuṃ na śakyata ityata āhanānyatheti । na hi yathā tārṇapārṇatvādisaṃdehe api vahniniścayasaṃbhavaḥ, tathā paramāṇvādyadṛṣṭāntābhijñānābhijñatvasaṃdehe tatprayoktṛtvaviniścayasaṃbhavaḥ, jñānacikīrṣaikaviṣayaprayatnavattvameva hi prayoktṛtvaṃ kartṛtvamiti vocyate । tacca jñānaṃ dvyaṇukādyadṛṣṭaparyantapakṣīkaraṇe yadi sarvaviṣayaṃ na sidhyet, na sidhyedeveti । tasmād yathā gaṅgāyāṃ ghoṣa ityatra tīralakṣaṇāmantareṇa gaṅgāpadārtho na ghoṣapadārthamanveti yathā sakartṛkapadārtho api

tatkāraṇaparamāṇvādyabhijñamanupasthāpya na kṣityādipadārthamanvetīti pratītyaparyavasānamevetyarthaḥ । 
na caivaṃ kevalavyatirekividhvaṃsaḥ, abhiprāyāvyāptasya tadviṣayatvādityuktam, vakṣyate ceti ।
tadevaṃ prathamaṃ vyākhyānaṃ bhāṣyānusāreṇa samarthya dvitīye vārttikaṃ sphuṭamityāhatadetaditi ।
sarvāvarodhārya sādhyānuṣaṅgihetvanuṣaṅgyavarodhārtham ।
etadeva sphuṭayatiheturīdṛśa iti ।।

।।

vārttikakārīyābhyupagamasiddhāntodāharaṇe sāmānyalakṣaṇaṃ yojayatipramāṇādhikaraṇo yata iti ।
nanu bhāṣyamata eva sūtraṃ sphuṭārthamityata āhasūtraṃ caivamiti ।
indriyatvenāsūtritasyāpi manasa indriyatvaṃ parīkṣitaṃ sūtrakamṛtā ।।

jñāturjñānasādhanopapatteḥ saṃjñābhedāmātram ।।

iti ।।

atra hi yathā rūpādijñānaviśeṣasādhanāni cakṣurādīnyupapadyante, tathā sukhādijñānasādhanaṃ mano apyupapadyate । manaḥparihāre vā sarvendriyavilopaḥ prasajyata ityabhihite punaḥ sūtrakāreṇa rūpādijñānaṃ cakṣurādisādhanamasatu niḥsādhanameva tu sukhādijñānamityāśaṅkya sūtritam

niyamaśca niranumānaḥ

iti । tadidamasūtritasya viśeṣasya parīkṣaṇamabhyupagamādevopapadyate । yadi hyanabhimata evāyamartho asya, kathaṃ parīkṣyaṃ vyavasthāpayedityarthaḥ । 
idaṃ ca svābhimatonnayanaprakārāviṣkaraṇaṃ sūtrakṛtaḥ śiṣyahitatayetyato lakṣaṇārthamāhaso ayamiti uktārthānuṣaṅgiṇaḥ arthasyābhyupagamo abhyupagamasiddhānta ityarthaḥ ।
nanu bhāṣyakārābhimatasyābhyupagamasiddhāntasya tallakṣaṇayoge kimayuktatvena?ayoge ca tadevocyatām ।
tathāpi kimayuktatvenetyata āhapramāṇatantreti ।
tamimaṃ vibhāgalakṣaṇaprapañcaṃ sarva evāyaṃ pakṣa iti pūrvapakṣavārttikavivaraṇavyājena saṃkalayyāhasarvatantretyādi ।।

।। iti nyāyāśrayasiddhāntalakṣaṇaprakaraṇam ।।

।। nyāyalakṣaṇaprakaraṇam ।।

।।

evaṃ ca yatra nyāyalakṣaṇaṃ karaṇamupaneyam, tatprakaraṇaṃ samarthya, upaneyanyāyaprakaraṇam ārabhyata iti sphuṭārthaṃ bhāṣyamathāvayavā iti ।
ataḥ siddhavat sūtraṃ pratyāharatiprativāḥ ।।

ekāvākyatā viśiṣṭaikārthadharūpakāryasaṃbandhaḥ । viśiṣṭaścārtho atra prakṛtatvāt samastarūpopapannaṃ liṅgam । saṃśayaḥ kathāsu vipratipattija eva । sa cānuvidhayastheyagato, yathāyogaṃ vicāryavastugocarastajjñānagocaraśceti vicāramātre tu sārvahetukaḥ, svaparaniṣṭhaśca । prayojanaṃ kathāsu pratītijayau । anyatra prakṛtopayogino ajñātasya jñānaṃ jñāpanaṃ ca । jijñāsā kathāsu anuvidheyastheyānām । anyatra svagatā śakyaprāptiḥ sarvatra padapadārthavākyapramāṇatadābhāsapāṭavam । saṃśayavyudāsaṃ tu samyagityabhidhāyaikapakṣaparigrahaṃ kecit manyante । sa cādau vipratipattyā paścāt pratijñayā gatārtha iti matvā tarkābhiprāyeṇa vyācaṣṭeyadi śabdo nityaḥ syāditi । vyudasyate hi tena saṃśayaḥ phalataḥ svarūpataśca । tadāhapramāṇābhyanujñānadvāreṇeti । saṃśayo hi dve koṭī parispṛśya vartamānāṃ jijñāsāmapi tathābhūtāmeva janayati । nyāyastu śrotriyavadviruddhadharmasaṃkaramanicchan kulabadhūmiva ekakoṭiniyatāmeva jijñāsāmanurudhyate । tadevaṃ tāvantarā vartamānastarka ekasyāṃ koṭau pramāṇabādhitaṃ kañcidarthamāharan tadgatāmicchāṃ vicchidya dvitīyakoṭau niyamayati । seyaṃ jñeyecchā niyataikakoṭikā pramāṇābhyanujñetyucyate । enāṃ ca janayatā tarkeṇa saṃśayaphalaṃ prabalecchā tadaiva vyudasyate । taddvāreṇa pramāṇaṃ pravartayatā saṃśayasvarūpamapīti । tadetannyāyapravṛtterutpatyaṅgapañcakamutpattimātreṇa, na tu jñāptimapekṣate । 
ato naitasya jñāpakacintā kriyate ।
utpatticintaivopayogitvāt tatra tatra kṛtā, kariṣyate ca ।
pratijñādyarthāstu jñātā eva nyāyamupakurvantastatphalasiddhāvupayujyante ।
asteṣāṃ jñāpakacintā kriyata iti ।।

।।

parigṛhyate aneneti svīkriyata ityarthaḥ ।
tena sādhyatayā svīkriyamānasyārthasya vacanaṃ pratijñeti sūtrārthaḥ ।।

apohya bhedaḥ siddhānto jijñāsā sādhanārhatā ।

karmadharmaśca lokaśca prastāvaśca niyāmakāḥ ।।

iti atiprasaṅgāsamādhivārtikasya prapañcasaṃkṣepaḥ । na hi vyaṅgyamityādi । yathā ca neyaṃ bhrāntiḥ tathā dvitīye nivedayiṣyate । tadāloketi, candraśabdo ayaṃ śaśivācakaḥ prayojyavṛddhaṃ prati asati vṛttyantare tatpratyayajanakatvāt । tatpratyayajanakaścāyaṃ svapratyayena tadgocaravyavahārahetutvāditi । hetudoṣo asiddhatvādireveti । asiddhatvādyarthatvamityarthaḥ । evamuttaratra yastu naivaṃvidho na vācyo na lakṣya ityarthaḥ । nanu tathāpi vācyavallakṣayo api

pakṣa eveti darśayitumiṣṭagrahaṇaṃ bhaviṣyatītyata āhana ca kvacidapīti । 
bhavedevaṃ yadi vidhādvayaṃ syāt, na tvetadastītyarthaḥ ।
etaccānvitābhidhānanirākaraṇena draṣṭavyam ।
na tvaśakyatvāsadācāratve avadhīrya śāstrānapekṣamabhyupagacchanto dṛśyante ।
na ca sāmānyalakṣaṇāyogaḥ ।।

tantrādhikaraṇābhyupagamasaṃsthitiḥ

ityasya kathādhikaraṇābhyupagamasaṃsthitirityevamapyavirodhāt । tasmād yathābhāṣyameva jyāya ityata āhayastāvaditi । etena vārttikakārīyo abhyupagamasiddhāntastāvaducita iti darśayatā chalataḥ pañcamasiddhāntāpattirdaśitā । na hyayameteṣvantarbhavatīti satīrthyānām । parān prati tu doṣamāhayastviti । yadi hi pramāṇīkṛtaśāstraviruddho apyartho abhyupagamyamānaḥ siddhāntatāmupayāyāt, na vādino kadācidapyapasiddhāntena nigraho bhavet । yatra yatra pramādike apyarthe śāstravirodhaścodyeta tatra tatrābhyupagamasiddhānto ayaṃ mametyevamapi nistārāt parāvṛttya ca tenaiva niranuyojyānuyogena nigrahe kathāsamāptau tadvyutpādanaprayāsasyāpyabhāvāt । na caivamastviti vācyam । śāstraprāmāṇyābhyupagamatadviruddhārthābhyupagamayorvirodhasya durvāratvāt । śāstraprāmāṇyābhyupagame tadasamānārthasya svavacanasya

prāmāṇyābhyupagamavirodhāt ।
tadanuguṇasya prāmāṇyābhyupagame tadvyāhatābhidhāyinaḥ punarapasiddhāntāpātāt ।
tasmāt na hi śāstrāśrayā vādā bhavantīti svapnavilāpaḥ ityarthaḥ ।।

।।

iha pratijñārthaḥ sarvathaiva kathāsu nopayujyate, arthopalabdhyā yukto apyanyathaiva labdhaḥ? ādye vipratipattimapi na vibhāvayet । avibhāvayaṃśca tāṃ kathamiva prativadet? aprativadataśca vacanaṃ kathaṃ kathāśarīratāmiyāt? tathā ca kathakaḥ kathaṃ nigṛhyeta, nigṛhnīyād veti na saṃpratītirnaca vijayo gardabhīkṣīramathanavadanarthakaḥ prayāsaḥ । nāpi dvitīyaḥ, sa hi vivādād vā avayavāntarād vā? vivādādapi vyavahitād vā, avayavāntaraikavākyatāpannād vā? avayavāntarādapi sākṣād vā, ākṣepato veti? na tāvadādyaḥ, āsatteḥ abhāvādekavākyatvānāpatteḥ । āpattau vā āntarālikāsādhanāṅgavacanena nigṛhyeta । anigrahe vā paraḥ paryanuyojyopekṣaṇamāsādayet । dvitīye tvavivāda eva । vayamapi hi parābhyupetapakṣaviparītāṃ koṭimupanīya tatsiddhaye avayavāntaramabhidadhyāditi brūmaḥ । na hyevaṃbhūtakoṭyupadarśanavyatirekeṇa pratijñāyāḥ śṛṅgamasti । nāpi tṛtīyaḥ, na hi hetvādibhiḥ caturbhiḥ pratijñārtho abhidhīyata iti vakṣyāmaḥ । nāpi caturthaḥ, sa hyapekṣākāle vā, anyadā veti । tatra prathamamurarīkatyāhatathāhīti । yad bubhutsante yadeti śeṣaḥ । pratipannavivādaviṣayā hi tannirṇayaheluṃ

sādhanamanububhutsāmahe । na tu tannirṇayahetubhūtasādhanāvabodhavanato vivādaviṣayaṃ nirṇayasya nirṇeyarūpamantareṇa nirūpayitumaśakyatvāt । tadanirūpaṇe tatsādhanasyāpi tathātvenāśakyanirūpaṇatvāt । anirūpitasya caiṣitumaśakyatvāt । tathā ca tasyaiva prathamābhidhāne prāpte anyasyābhidhānānavakāśāt ākṣepasyāpi kuto avakāśa iti? nanvapekṣitānabhidhāne apyapekṣitaṃ kurvāṇaḥ kathamavavadheyavacano nāmetyata āhayathā ceti । yatrāpekṣitamanyathāpi śakyasaṃpādanam, tatrāpi tadanabhidhāne viparītabuddhiḥ kimaṅgaḥ yatra vacanenaivāpekṣitasiddhirityarthaḥ anyadeti pakṣamupasthāpayati । yat kṛtakamityādi । dūṣayantina parasparāśrayaprasaṅgāditi । yo hi yena yat sādhayitum udyataḥ sa tatsāmagrīmapratikūlayanneva tathā kartumarhati । yathākālamapekṣitāmidhānaṃ ca vākyasāmagrī, tadanādare tūdāharaṇīyodāharaṇakramaniyamamapi nādriyeta, pratipādyāpekṣāniyamānurodhena tatra tatheti cet? tadihāpi samānam । tathā ca tatkālātikrameṇākṣepo api nopayogī, śiromuṇḍanāntaraṃ nakṣatraparīkṣāvat । upayogo vā parasparāśrayaprasaṅgaḥ ayakṣārādhanasādhyadhanena yakṣārādhanavadityarthaḥ । katha tarhi,

mantrāyurvedaprāmāṇyavacca tatprāmāṇyam ।

ityādau pratijñāmanabhidhāyaiva udāharaṇādyupādānamityata āhana ceti । tathāpi hetvabhidhānena kiṃ tatsvarūpasyopanayenaiva sākṣādabhidhānādityata āhaanityaḥ śabda iti tvapekṣita ukta iti । tatrāpyākāṅkṣaiva vijayate । na hyanityaḥ śabda ityukte kṛtakatvānityatvavyāptau vā kṛtakatvasya vā śabdadharmisaṃbandhe śroturākāṅkṣā kiṃ nāma kuta etatpratipattavyamiti syāt । iyaṃ cāpekṣāsādhanatvābhivyañjakavibhaktyantebhyaḥ kṛtakatvādityādipadebhya eva nivartata ityarthaḥ । ata eva gamakatvādetasya mārgasya sarvaśāstrakārā evamevopādadate । saugato api hi

mānu tu dvividhaṃ meyadvaividhyāt ।।

asanto akṣaṇikāḥ tasyāṃ kramākramavirodhataḥ ।।

iti pratyakṣaraṃ pratijñāhetū upādāya vyavaharati । 
kathāyāṃ tu paravañcanārthaṃ tāvupekṣate ।
śāstraṃ tadviti cet ।
atha śāstre kimanarthakamabhidhīyate? tatrāsti vā pratijñādeḥ kiñcit prayojanamiti? ādye, sādhu paravyutpādakatvamasya nirarthakaṃ pralapataḥ ।
dvitīye tu śabdoccāraṇasya nārthagaterapyadhikaṃ prayojanaṃ nāma, prathamopakrame vivaraṇaśaṅkāyā apyabhāvāditi ।।

nanu sāmānyalakṣaṇamantareṇa na viśeṣalakṣaṇāvasara ityata āhaśrutyarthābhyāmiti । sādhyate niścīyate aneneti । natvevaṃ sati liṅgamuktaṃ syāt । tathā ca kathaṃ vākyāvayava ityata āhayadyapīti । nanvalamupalakṣaṇena yāvatā vacanameva sādhanamastu, sādhyate pratipādyate tenāpi hi svārtha ityata āhayadi tviti । evaṃ hi sādhyasādhanaṃ sādhyapratipādakaṃ vacanamityarthaḥ । tathā ca pratijñaiva hetuḥ syāt । atha sādhyapadaṃ vihāya sādhanaṃ pratipādakaṃ vacanamityarthaḥ, tatrāhaatheti । tadetadarthāntarāvivakṣāyāṃ dūṣaṇamuktam । yadi tvevaṃ kriyeya liṅgapratipādanadvāreṇa sādhyasādhanaṃ niścāyakaṃ vacanamiti । tadā aśrutādhyāhāraḥ । udāharaṇasādharmyāditisahitasya tvavyāptiralābho vā sāmānyalakṣaṇasyeti draṣṭavyam । evaṃ ca vyākhyāne

vacanapadamasūtrasthameva ṭīkākṛtā svayamupanīyavirodhātivyāptī kutaḥ śaṅkite iti śaṅkā nivartate । nanu tathāpyupanaye prasaṅga ityata āhaupanayādapīti । sādhyasādhanavacanamityatra hi sādhanatvaviśiṣṭārthavacanam ityartho gamyate । koṣṭhagatyā tathābhūtārthagocaro api tathābhūtamabhidhatte, sādhanatvābhivyañjakavibhaktiviśeṣaśūnyatvāt । ata eva kuta ityākāṅkṣā । tathācāyaṃ kṛtaka ityasmānna nivartate, api tu kṛtakatvādityasmādeva । tarhi kiṃbhūtamupanayāt pratīyata ityata āhakiṃ tviti । svaniṣṭhaṃ sādhanatvādidharmarahitam । kutaḥ? prātipadikārthapradhānatayā । 
tatparatayā tāvanmātrābhidhāyakavibhaktimataḥ prayuktatvāditi śeṣaḥ ।
etaduktaṃ bhavati, na hi hetuvadupanayo api kuta ityākāṅkṣāyā pravartate, api tūdāharaṇena vyāptau pradarśitāyām ।
bhavatu tāvadetat, tathāpi prakṛto vivādaviṣayaḥ kiṃ vyāptadharmaviśiṣṭo na vetyapekṣāyāṃ sā ca tathā cāyaṃ kṛtaka ityanenaiva paraṃ nivartyate, na tu kṛtakatvādityanena ।
tasmānna hetūpanayayorarthato rūpataḥ prayojanato vā saṃkara ityarthaḥ ।।

nanu ca vacanalakṣaṇāyāṃ yadyapi jñāner'the vā na prasaṅgaḥ, tathāpi sādhyasādhanamiti kṛtakatvamatra heturityādau vacana eva prasaṅgaḥ । etasyāpi tathābhūtārthapratipādakatvādityata āhanyāyavākyeti । anenākāṅkṣaupayikatā

darśitā । na ca kuta ityākāṅkṣāyāṃ sādhyasādhanamiti vā kṛtakatvaṃ heturiti vā vacanamaupayikam । ato naivaṃbhūteṣu prasaṃga ityarthaḥ । tena viśeṣaparatvena heturiti lakṣyanirdeśo nānupapanna iti śeṣaḥ । viśiṣṭavidhānasyeti । na kvacit pradeśo sādharmyaṃ hetulakṣaṇatvena vihitam, yeneha saviśeṣaṇatayā viśeṣaṇamātropasaṃkrānto vidhiḥ syāt । nāpyatra viśeṣaṇaśūnyasyaiva sādharmyasyopādānam yena tāvanmātragocaro vidhirbhavet, parasparasvatantrobhayarthatve vākyabhedācca । 
tasmāt ananyagatikatayā lohitoṣṇīṣavad viśiṣṭavidhirevāyam ।
tathā ca alohitoṣṇīṣavadanudāharaṇasādharmyasyārthasiddhaḥ pratiṣedha ityarthaḥ ।
pakṣāntaramāheti ।
abhyupagamasyāpyaviśiṣṭasādharmyamātravidhone api na doṣa iti bhāvaḥ ।।

nanu yadyaviśiṣṭavidhānenaiva prakṛtasiddhiḥ, kimudāharaṇagrahaṇena? na cet kimaviśiṣṭavidhānenetyata āhasādharmyādityata iti । parisaṃkhyā atiprasaktinivartanamapākariṣyati । tadudāharaṇapradarśanena parisaṃkhyāyakaṃ hetvābhāsalakṣaṇam । parisaṃkhyā parivarjanabuddhiḥ । viśeṣato jñātānāṃ teṣā svavākye parivarjanādimukhena bhavatvityetadarthamarthalabdhamapi kaṇṭhoktyābhidhīyate । tallakṣaṇamityarthaḥ । na vidhāyakaṃ na sarvathaivālabdhavidhāyakamityarthaḥ । sugamo dignāgabhaṅgaḥ । hetāvudāhartavye pratijñoktiḥ kimarthamityata āhaatreti । udāhṛte hetau lakṣaṇaṃ yojayituṃ hetvarthe ca vivecayitavye prasaṅgāt pratijñārthaṃ vivecayitumiti bhāvaḥ । tathāpi pradhvaṃsasya nānātvāt jātyāderupasaṃgrāhakasya vā bhāvāt kathaṃ vyāptyādisiddhiḥ? upalakṣyābhedamātreṇa ca tatsiddhau kuṇḍalavatā devadattena sādhyo vyavahāro daṇḍavatāpi sādhyetetyata āhavirodhīti । yathā hyabhāvamātrasya bhāvapratiyogitayaivaupādhikasāmānyasaṃbandhādekavyavahārahetutvaṃ tathā tadviśeṣasyāpi pūrvāparetarerāśrayāntarabhāvapratiyogitayā tattadvyavahārāvirodha ityarthaḥ । na caivaṃ labdhotpattinīti । sarvatra hi dhātvarthoparaktā bhāvanā ākhyātārthaḥ । bhāvanā ca kārakavyāpāraḥ । utpadyate ghaṭa ityatra tu ghaṭo na kārakamasattvāt । tataśca akārakasyaiva kārakairatyantasannidhestathopacāro vā kārakāṇāmeva kāryaśabdopacāro vā । 
ubhayathāpi vyāpārāveśasamaya evākhyātaprayogo na tu dhātvarthamātrāveśasamaye ।
na hi pakve dhātvarthamātramupādāya pacyata iti prayujyate lokaiḥ ।
tat kasya hetoḥ? vyāpārāveśābhāvāt ।
tathehāpīti ।।

।।

nanu na sapakṣatābhāvo atra sūtre śrūyate, nāpyārtho avadhāraṇasya ca vyāptyā । pakṣe sattvenopapatteraikāntikaṃ sapakṣe sattvaṃ mā prasāṃkṣīt । pākṣikaṃ tu prasaktameva । tathā ca kevalavyatirekilābhe api nānvayavyatirekī nirākṛtaḥ ।

evaṃ sapakṣābhāve api pakṣavyāpakasya vipakṣaikadeśavṛttestadavasthaiva prasaktirityāhatathāpīti । udāharaṇenaivetyavadhāraṇasya pakṣavyāptiparasya sapakṣābhāvapradarśanaudāsīnyamāviṣkartumanityo mūrtatvādityudāhṛtam । vastutastu, nedaṃ nirātmakaṃ jīvacchīrīraṃ māṃsādimayatvāt ityasaṃkīrṇamudāharaṇaṃ draṣṭavyam । etaddvayamapi nirākarta vaidharmyameva codāharaṇeneti pūrvāvadhāraṇena pakṣavyāptau labdhāyāṃ vaidharmyamevetyanena sādharmyarūpatā nirākṛtāvayamarthaḥ syāt । pakṣasya vyāpako dharmastaditaravaidharmyarūpa eveti tathā cebhayorapi kaḥ prasaṃgaḥ? kevalamasādhāraṇaḥ prasajyate । 
sa ca vipakṣodāharaṇeneti viśeṣayatā sapakṣābhāvapradarśanena nirastaḥ ।
yadi hi sati sapakṣe anvayo vivakṣitaḥ tadā tathā vaidharmyādityanārabhyameva, pūrvalakṣaṇenaiva gatārthatvāt ।
vyatirekaśced vivakṣito vipakṣeṇeti vyartham ।
tasmād vaidharmyāvadhitayā upāttaṃ vipakṣapadaṃ sapakṣābhāvapratipattiphalamevetyarthaḥ ।।

nanu tathāpi vaidharmyādityatra tathāśabdārtha udāharaṇeneti । udāharaṇaṃ ca sapakṣo api bhavatīti kathaṃ viśeṣalābha ityāśaṅkya vyācaṣṭevipakṣeti । vyākhyānato viśeṣapratipattirna hi sandehādalakṣaṇamiti bhāva iti tatra tatroktamityarthaḥ । nanvavadhāritakāryasvabhāvor'thaḥ kevalavyatirekisādhyo anyathātiprasaṅgāditi vakṣyati, tathābhūtaścātra prāṇādyapekṣayā prayatnaḥ । tasmiśca sādhye sidvāsādhanaṃ vyatirekyasaṃbhavaśca svaśarīre prāṇasya prayatnapūrvakatvāvadhāraṇena svapakṣānvayasyāpi saṃbhavādityata āhaprāṇādineti । tathāpyasmadāyatte śabdaprayoge kiścityavācakaṃ prayokṣyāmaha ityata āhaprāṇādikāraṇecchādikāraṇarahitamiti । paraśarīre pakṣapraviṣṭe hetusiddhyarthaṃ vipakṣībhūte ca ghaṭādau sādhyarahite hetuvyatirekasiddhyarthaṃ tathoktamityarthaḥ । nanvicchādisamavāyikāraṇavirahaniṣedhena tadvatvaṃ sidhyet । tathā ca punarapi nātmasiddhiḥ । na ca kevalavyatirekī tāvanmātrasyānvayenaiva siddherityata āhayaśceti । anvayinā hi tatkāraṇamātraṃ siddham, anena tu tadeva pṛthivyādivilakṣaṇaṃ sidhyatīti na niravakāśo vyatirekī । na ca nātmasiddhiḥ tathābhūtasya tasyaivātmaśabdavācyatvādityarthaḥ । gṛhītāvinābhāvo hītyādīnā vyāptyasiddhirdarśitā ।

pakṣadharmatāsiddhirapyanayaiva diśohanīyā ।
jijñāsitadharmaviśiṣṭasya pakṣatvāt, sandigdhasya ca jijñāsyatvāt viśeṣasmaraṇe ca saṃśayāt, anupalabdhacare ca tadabhāvāditi ।।

dvidhā hi prakṛtavyatirekigatiḥ, kāryaṃ kāryavattā ca । tatra kāryamanumānalakṣaṇe darśitam । tad yathā, icchādayo dravyāṣṭakātiriktadravyāśritāḥ, tadanāśritatve sati kāryatvāditi । iha tu kāryavattā darśitā nedaṃ nirātmakaṃ jīvaccharīraṃ necchādisamavāyikāraṇībhūtadravyaviśeṣarahitamityarthaḥ । icchādimattvāt icchadirūpakāryavattvādityarthaḥ । tadetadubhayamatraivāntarbhāvya vyutpādayan prathamatastāvat kāryaṃ pradhānīkṛtyāhaayamarthaiti । icchādikāryāḥ santastān gamayanti । te apyanityatayā kāryā iti śeṣaḥ । kiṃ cāta ityāhaakṣaṇikatva iti । hetorviśeṣaṇāsiddhiṃ nirākarotiśarīrendriyeti । na śarīrendriyamanaḥsvanyatamasminnete samavayanti, mānasaikapratyakṣatvāditi niṣedhe satītyarthaḥ । 
niścodyaścaiṣa kevalavyātirekī ।
evaṃ prathamamupapādya tadīyāprasiddhaviśaṣaṇatvasaṃśayānupapattī sādhāraṇanyāyena nirākurvanneva dvitīyamupapādayatitadasyeti ।
etacca tatraiva sphuṭīkṛtam ।
nanu yadi nāma sāmānyata icchādisamavāyikāraṇamātravyāvṛttirghaṭādau pratipannā kimāyātaṃ nairātmyasyetyata āhanirātmakaśabdenāpīti ।।

evamarthagati pariśodhya vārttikaṃ yojayitvā dvatīyaṃ pradhānīkṛtyāhaetaduktaṃ bhavatīti । śaṅkatena

cetir । iśvarānumāna iva pakṣadharmatāvalenaiva vivakṣito viśeṣaḥ setsyatītyarthaḥ । nanvanvayinā viśeṣaṃ sādhayatā kevalavyatirekiṇaḥ kiṃ khaṇḍitam, yenāyaṃ tasmin sambhavatyevodāste, khaṇḍane vā, atha tenaiva viparyayasyāpi vaktuṃ sukaratvādityata āhaṛjumārgeṇeti । vyāptirhi siddhimārgaḥ । tasyāparivarta eva ṛjutvam, parivartastaṃ vakratetyarthaḥ pariharatikāraṇamātrasyeti । uktamatra yathāsminnarthe pakṣadharmatā na prabhavati । ābhiprāyikohyarthastadgocaraḥ । 
sa cābhiprāyeṇa vyāpyate, yatsiddhimanyareṇa śabdārthaḥ pratyetuṃ na śakyate ।
na ca dravyāṣṭakātiriktamapratītya teṣāṃ samavāyikāraṇameva pratyetuṃ na śakyate ।
na hīcchādīn prati pṛthivyāḥ samavāyikāraṇatve teṣāṃ tadvattā abhidhīyamānā virudhyate ।
yathā dvyaṇukādikāraṇajñāne teṣāṃ paridṛṣṭasāmarthyakārakaprayoktṛlakṣaṇakartṛpūrvakatvaṃ śabdopāttamityarthaḥ ।।

punaḥ śaṅkatepariśeṣāditi । āśritatvaṃ tāvadeteṣāmanvayina eva siddham । dravyāṣṭakāśritatvaniṣedho apyanvayina eva sidhyati । tatkimaparamavaśiṣyate yatkevalavyatirekiṇā setsyatītyarthaḥ । uttaramsa eveti । pūrvasmād āśritatvaṃ siddhaṃ tadanyasmādapi dravyāṣṭakānāśritatvam । tadatiriktārthāśritatvasiddhistu naikasmādapi । tadabhāve cānayorapi varodha eva । 
tasmādarthād aṣṭātiriktāśritatvasiddhiḥ sa cārthastāvannānvayaḥ ।
na hi dravyāṣṭakānāśritatve sati yadāśritam, tadatiriktadravyāśritamityastyanvayaḥ ।
vakroktikaścānvayī, kevalavyatirekiprapañca e vivakṣābhedāt ।
tasmāt vyatireka evārthaḥ, tadvān pariśeṣo vyatirekīti suṣṭhūktam ।।

idānīṃ viśeṣaṇasiddhaye pramāṇaṃ sūcayatiyadi hīti । viparyayeṇa prayogaḥ । śarīrendriyāṇi necchādisamavāyikāraṇāni bhūtatvād ghaṭādivaditi । nanu yatra dravyāṣṭakātiriktadravyāśritā iti pratijñā, tatra yuktametat । yatra tu nedaṃ nirātmakamiti tatra nirātmakaśabdenāpi ayamevārtha ucyata iti vadatā icchādisamavāyikāraṇavirahaniṣedha eva pratijñārthaḥ svīkṛtaḥ । tathā ca kathamaṣṭadravyātiriktecchādisamavāyikāraṇavattā śarīrasya ityāśaṅkāmupasaṃharanneva pariharatitasmāditi । atrāpi pṛthivyādivilakṣaṇecchādisamavāyikāraṇavat jīvaccharīramiti pratijñārthaḥ । tatsamavetecchādikāryavattvāditi hetvarthaḥ । nanu

tathāpibauddhaṃ prati siddhasādhanaṃ bhavatyeva, so api pṛthivyādyatiriktamevecchādīnām upādānamicchatītyata āhana caiṣāmiti ।
sthairye satīti śeṣaḥ ।।

nanu tathāpi ghaṭādibhyo nirātmakebhya icchādivyatirekaḥ kiṃ tathābhūtadravyavyāvṛttikṛtaḥ? kiṃ vā bhūtānāmeva pariṇatibhedavyāvṛttikṛta iti sandigdhopādhikatvādagamaka evetyata āhayathā ceti । vyatirekamukheṇāpīti । yadi sādhyenāsya kvacidapyanvayo nāsti, tadā viruddha evāyamityarthaḥ । na vayamasyopeyamanvayaṃ vyāsedhāmo api tūpāyamityarthaḥ । tathāpi nāsyānvayino bheda upeyabhūtenāpyanvayenānvayitvādityata āhaetāvataiveti । nanu vastutaḥ sādhyadharmavāneva dharmī sapakṣaḥ । 
sa ca tathājñāto vyavahriyate param ।
tataśca tadanvito api heturanvayavyatirekyeva ।
ajñaistu tathā na vyavahriyata ityanyadetaditi śaṅkatena ca pakṣa eveti ।
vyavahāreturanvayaścintyate, na tu vyavahārya ityāśayavān pariharatijijñāsiteti ।।

nanu yadyasya sapakṣavyatirekāpratiṣedhaḥ, kathaṃ nāsādhāraṇyam? tatpratiṣedhaścet kathaṃ nānvayaḥ? atha tatpratiṣedhe api tāvanmātramave nānvayaḥ, evaṃ tarhi sapakṣavat pakṣe api nairātmyapratiṣedhe api nātmasadbhāva iti parākṣepaṃ parihṛtya tadgranthaṃ paṭhati śarīrādiṣviti । 
vipakṣe hi sati sata eva kasyacid vyatirekaḥ pratīta iti pramāṇena pratīta iti pratipāditam ।
tasya ca pramāṇapratītasya vyatirekasya pakṣe api satyeva niṣedhaḥ pramāṇena kriyata iti yuktā niṣedhalakṣaṇā vidhisiddhiḥ ।
sapakṣastu na kenacit pramāṇena pratīta iti na tatrānvayavyatirekatanniṣedhāḥ paramārthataḥ kenacitpramāṇena śakyate pratyetum ।
tatkathaṃ vidhiniṣedhayoranyataraprasaktirityarthaḥ ।।

sapakṣāvyatirekī cet sapakṣavyatirekaniṣedhāvanityarthaḥ । anvayī sapakṣānvayī । athaivamapi nānvayī, api tu vyatirekyeva । atha sapakṣavyatirekaniṣedhasyāpi vyatirekaniṣedhamātraparyavasāyitayānvayāparyavasānāditi manyase, tadā pakṣe api nairātmyaniṣedhe api tāvanmātraparyavasāyitayā na sātmakatvaparyavasānamiti vārttikārthaḥ । tadetannirākṛtam

avastuni pāramārthikavidhiniṣedhānabhyupagamāt । tathāpi svavacanavirodhapratihatametadityata āhaetaccāsmābhiriti । na tasya vyatirekavyabhicāro api tasya vyatirekadharmatayā tadabhāve anupapatterityarthaḥ । vyabhicāravadavyabhicāro api taddharma eva so api kathaṃ tadabhāve bhavedityarthaḥ । tato vyāvṛttyabhāveneti vyāvṛttinirūpaṇābhāvenetyarthaḥ । 
āgāmivārttika bhramanirāsārthaṃ sphuṭamapi vyācaṣṭeatra ceti ।
bhramaṃ nivārayatina punariti ।
nanvetāvatyeva sūtrārthe ko doṣaḥ syādityata āhatathā satīti ।
śeṣamanumānalakṣaṇa iti sapakṣe siddha ityādi vṛttipadāntaradūṣaṇaśeṣam ।।

sautrāntiketi vaibhāsikamatavyudāsārtham । tanmate nityasyāpyākāśāderakāryasyāpi saṃbhavāt । yadāhuḥ

ākāśaṃ dvau nirodhau ca trayametadasaṃskṛtam

iti ।
sadṛśakṣaṇa sabhāgasantānalakṣaṇanirodhabhedena nirodhau dvau vināśau yayorapratisaṃkhyāpratisaṃkhyānirodhāviti paribhāṣā ।।

atra dignāgena

sapakṣe sannityādinā

hetutadābhāsān, tadudāharaṇārthaṃ

nityānityetyādinā

sādhyavargaṃ

prameyetyādinā

sādhanavargaṃ

sapakṣaḥ khaṃ ghaṭo buddhirviyadgaganamambaram ।।

taḍidvyomnī taḍitkumbhau paramāṇurviyat tathā ।।

iti sapakṣavargaṃ

kumbho viyat taḍidvyomnī ghaṭaḥ kumbhastaḍiddhaṭau ।

kumbho vayad ghaṭo buddhirvipakṣo asya yathākramam ।।

iti vipakṣavargaṃ prapañcya

tatretyādinā

heturnirdhāritaḥ ।
tatra prapañcaṃ vihāya yāvanmātreṇa heturnirdhāryate tāvadupanyasyatiatreti ।।
sādhyasādharmyāttaddharmabhāvī dṛṣṭānta udāharaṇam ।।
।।

prayoge kiṃ sautra eva kramo grāhyaḥ, kramāntaraṃ veti sandehamudāharaṇasya prayojanaṃ darśayan nivārayatihetāviti ।
yato nāvyāpto nāpratītavyāptiko hetubhāve vyavatiṣṭhate sādhyasiddhāvekāgrībhavati, ato vyāpterbubhūtsitatvāt saiva pratipādayituṃ yujyata iti śeṣaḥ ।
tathāpyudāharaṇasya ko avasara ityata āhana ceti ।।

pratītasāmarthyaṃ hi sādhanaṃ sādhye upanayanti । na tūpanīya paścāt sāmarthyaṃ jijñāsanta iti sarvalokasiddhamiti saṃgatisaṃkṣepaḥ । tathāpi sāmānyalakṣaṇavibhāgau vinā nāvasaro viśeṣalakṣaṇasyetyata āhasūtramitīti । nanūdāharaṇopalakṣaṇamaprakṛtamapi kasmādupādīyate? kasmācca vibhyatā lakṣaṇaṃ prakṛtamapahīyata

ityata āhadṛṣṭānta iti । prakṛtalakṣaṇasiddhyarthamevopalakṣaṇābhidhānamiti nobhayadoṣa ityarthaḥ । anenetyādinā vyavacchedyasamānāsamānajātīyapradarśanaṃ sūcitasāmānyalakṣaṇābhiprāyam । tacca dṛṣṭāntavacanam udāharaṇamiti draṣṭavyam । viśeṣalakṣaṇapakṣe tūdāharaṇaviśeṣo lakṣyaḥ । udāharaṇaṃ sapakṣodāharaṇamityarthaḥ । śeṣaṃ lakṣaṇam । 
tena hi samānajātīyād vipakṣodāharaṇād vijātīyācca pratijñāderidaṃ vyavacchidyata iti boddhavyam ।
viśeṣalakṣaṇaṃ ca śrautam ।
tadvyākhyānabhāṣyamanūdya vyācaṣṭesādhyeneti ।
tena tādṛśena dṛṣṭāntena sādhanadharmaprayuktasādhyadharmavatā upalakṣitaṃ viṣayatayā tadviṣayaṃ vacanamudāharaṇaṃ sapakṣodāharaṇamityarthaḥ ।।

yasmādityādivārttikaṃ yadyapi ke api nānumanyante, tathāpi vākyaśeṣabhūtenāpyanena bhavitavyamiti manyamānaḥ tadantarbhāvyaiva śaṅkāmutthāpayatiyasmāditi । iyaṃ cāśaṅkā tairāgāmivāvārttikaṃ dṛṣṭvā sādhyenaivetyavadhāraṇākṣepiketi buddham । tacca mandaprayojanam, hetulakṣaṇarītimatidiśataiva tatprayojanasya darśitaprāyatvāt । mā bhūccāvadhāraṇasamarthane api taddharmabhāvigrahaṇānarthakyaśaṅkāśeṣasthitiriti matvā vyācaṣṭeavadhāraṇeti । tathāpi śaṅkānurūpaṃ nottaramityata āhaśiṣyopādhyāyeti । sādhyenaiva

sādharmyamiti viśeṣyasaṃgata evakāro anyayogaṃ vyavacchinatti, na tu sādharmyasyāprayojakatvamapi । na ca pakṣasapakṣābhyāmanyena maitratanayatvāderyogaḥ sandigdho api । na ca pakṣo api vipakṣa iti tatra tatra darśitameva । sādharmyamevetyayamapi viśeṣaṇasaṃgata evakāro ayogaṃ vyavacchindyāt, na tu tasyāprayojakatvamapi । na hyaprayojakasyāyogavyavacchedo virudhyate । prayojakatāyāṃ tu darśitāyāṃ tathābhūtasyāyogavyavaccheda prakṛtasiddhiḥ । evaṃ ca sati prathamamavadhāraṇaṃ mandaprayojanamapi paraśucchedyatāṃ ko vā nakhacchedye sahiṣyata iti nyāyena darśitam । aprayojake tūdāhartavye anaikāntikodāharaṇaṃ dvayorapyubhayakoṭisparśāviśeṣāditi । nanvevaṃ sati hetulakṣaṇaṃ nyūnamaprayojakāvyudasanādityata āhahetulakṣaṇe tviti । 
ubhayavikalapradarśanenāśrayavikalamapi pradarśitaprāyam ।
yathā, yat kramayaugapadyarahitaṃ tadasat ।
yathā vājiviṣāṇamiti ।
evamarthadvārakamudāharaṇābhāsacatuṣṭayaṃ darśayitvā śabdadvārakaṃ dvayaṃ darśayituṃ pīṭhamāracayatipañcamīti ।।

tadviparyayādvā viparītam ।।
।।

savyākhyānaṃ parivartitapadam । udāharaṇaṃ vipakṣodāharaṇam । yadyapyataddharmabhāvitvāt sādhyavaidharmyavān dṛṣṭānta udāharaṇamiti vyatyayo yujyate, tathāpyārjavānurodhād yathāśruti vyācaṣṭesātmakatayeti । ata eva padāni vibhajya saṃkalitamarthamāhaetaduktaṃ bhavatīti । atrāpi sādhyasādhanobhayāvyāvṛttā āśrayavikalaśceti । arthadvārakamābhāsacatuṣṭayaṃ vyudastam, yathā nityaḥ śabdaḥ śrāvaṇatvāt । yat punarna nityaṃ tadaśrāvaṇaṃ dṛṣṭam, yathākāśam, yathā dhvaniḥ, yathā śabdatvam, yathā śaśaviṣāṇamiti । śabdadvārakaṃ ca dvayamanupadarśitavyāvṛttikam, viparyayopadarśitavyāvṛttikaṃ ceti । yathā nedaṃ nirātmakaṃ jīvaccharīramicchādimattvāt, ghaṭavaditi । yat punaricchādimanna bhavati, tannirātmakaṃ thā ghaṭa iti ceti । sūtrasthaśceti । samuccaye svarūpasamuccaye । na kevalaṃ sādhyasādharmyāt taddharmabhāvī dṛṣṭānta udāharaṇam, api tu tadviparyayād viparītaṃ cetyarthaḥ । na punarviṣayasamuccaye । ekasmin viṣaye nirapekṣatvasāpekṣṭvābhyāṃ vṛttirvikalpasamuccayau । kutaḥ vyatirekiviṣayatvād

vaidharmyodāharaṇasyeti । 
mātreti pūraṇīyam ।
upalakṣaṇaṃ caitat, anvayiviṣayatvāt sādharmyodāharaṇamātrasyetyapi draṣṭavyam ।
tathāpyanvayavyatirekiviṣayatayā samuccayavikalpau bhaviṣyataḥ, yathā bhāṣyakṛdudāharaṇamityāśaṅkānirākaraṇavārttikaṃ yojayitumāhaatreti ।
sarvatra hi anvayapūrvikaiva vyatirekapratipattiḥ, pratiyoginirūpaṇamantareṇābhāvasyānirūpaṇāt ।।

iyāṃstu viśeṣaḥ kevalavyatirekiṇi sāmānyato anvayavyatirekiṇi tu viśeṣato api । yathā ca kevalavyatirekī satyapi sāmānyānvaye na tenopasaṃhartuṃ śakyaḥ, tathoktam । anvayavyatirekiṇā tu vyatirekopasaṃhāreṇa yāvānarthaḥ sādhyaḥ, tāvānanvayopasaṃhāreṇaiva siddhaḥ ityadhikaṃ tāvat tadabhidhānam ।

niyamavatoranvayavyatirekayorekatarasiddhāvanyatarasiddherarthāpannatvāt । yadyevam, kevalavyatirekiṇyapi tarhi vyatirekasiddhāvanvayasiddhiḥ apyarthāt । tathā ca na kevalavyatirekīti । satyam, sidhyatyanvayo na tu sapakṣe, kiṃ tu pakṣa eveti viśeṣaḥ । sa copeyo nopāya ityuktam । nanvanvayavyatirekiṇo api pakṣādeva vyatirekapratyayo mā bhūdityetadarthaṃ vipakṣe niyamo darśayitumucitaḥ । na, tatra hetūpasaṃhāreṇaiva śaṅkāyā nivartitatvāt । nanvevaṃ sati kevalānvayinyapi arthād vyatirekasiddhiprasaṅgaḥ । tathā ca na kevalānvayīti cetna, aviśeṣavidhitvāt । yatra hi sapakṣataditarau staḥ, tatra viśeṣavidhau śeṣaniṣedho gamyate, yathā nityānityapratītau । 
anitya eva kṛtakatvamityukte arthād gamyate na nitya iti ।
na cābhidheyānabhidheyakoṭidvayasaṃbhavo, yato abhidheya eva prameyatvamityukte gamyatāṃ nānabhidheya iti ।
ata evānvayavyatirekiṇi vyāpyavyāpakayoranyayogāyogavyavacchedena vyāptinirūpaṇam ।
kevalānvayini tu vyāptikriyāmupādāyātyantāyogavyavacchedeneti naivakārārthacodyāvakāśaḥ ।।

nanvadhikapunaruktabhiyā mā bhūt samuccayo, vikalpastu bhavedityata āhaṛjumārgeṇeti । na hi kevalavyatirekiṇīvānvayavyatirekiṇyapyanvayād vyatirekā viśeṣaḥ । kiṃ nāma? sa evārthaḥ । tathā cānvayaṃ pratītya tanniṣedho vyatirekaḥ pratyetavyaḥ । upalabhya ca tanniṣedhaṃ sa evānvayaḥ? so ayaṃ prāk yadi pakṣa eva pratipannaḥ kimadhikaṃ vyatirekeṇa sādhitam? sapakṣe cet । sa eva pakṣe kiṃ nopasaṃhṛtaḥ? na hyayamasādhako, nāpi prathamaṃ buddhāvupanipatito, nāpi na ṛjuriti, sapakṣāddhi kṛkāṭikābhaṅgena vipakṣagamanam, vipakṣācca tathaiva pakṣāgamanamiti vakro mārgaḥ । pūrvastu sapakṣādabhimukhameva pakṣasaṃkrāntiritṛjuḥ । na ca vakrarucernedamaniṣṭamiti vācyam, asāṃvyavahārikatvaprasaṅgāt । 
na hi ghaṭamānayeti vaktavye anaghaṭaṃ na mānaiṣīriti vaktāro bhavanti ।
yathā svayamanvayamapratītya vyatirekāpratipattiḥ, tathā tamapratipādya tadabhāvapratipādanamaśakyamityavaśyamanvayoktau tadevādhikaṃ punaruktaṃ ca ।
anuktau tu na vyatirekasyābhidhīyamānasyāpi pratipattirityapārthakamiti ।
evamudāharaṇayorviśeṣavyavasthāṃ darśayatā vāśabdasya vyavasthitavibhāṣāvacanatve api saṅgatirityapi darśitam ।।

udāharaṇāpekṣastathetyupasaṃhāro na tatheti vā sādhyasyopanayaḥ ।।
।।

saṃgatiṃ karotiudāharaṇānantaramiti । ānantaryamevakuta ityata āhaparāmarśeti । etadeva kuta ityata āhaudāharaṇeti । viṣayabhūtayorvyāptipakṣadharmatayorniyatapaurvāparyapratipattitvena viṣayaviṣayiṇorapyudāharaṇopanayayoḥ paurvāparyaniyama ityarthaḥ । nanu nāvaśyaṃ jñānakramaniyamaṃ tadvacanakramaniyamo anurudhyate, viparyayeṇāpyabhidhānadarśanādityata āhasvapratipattāviti । vyāptipakṣadharmatājñāne hi anumityupayoginī । te ca yathā svasyotpadyete tathā parasyāpyutpādanīye, svapratipattyanusāreṇa parāvabodhanāt । svayaṃ ca vyāptijñānādindriyādisahāyāt pakṣadharmatāvagamo na tu viparyayaḥ । tataḥ parasyāpyudāharaṇavacanena vyāptijñānumutpādya tatsahacaritenopanayavacanena pakṣadharmatāpratyaya utpādanīyaḥ, kevalasya vyāptismaraṇasya

vyāptismaraṇasya tadanutpādakatvāt ।
indriyādisthānīyasya cāparasya abhāvāt ।
tasmādarthasiddhaḥ paurvāparyaniyama udāharaṇopanayayorityartha iti antataḥ phakvikā yojyeti ।।

tathātvātathātvayoriti । tathātvenopasaṃhārasyātathātvenopasaṃhārasyetyarthaḥ । hetoḥ upasaṃhāraḥ sādhyadharmiṇīti śeṣaḥ । yathāśrutyarthābhyāmudāharaṇasūtram ubhayamupalakṣayati, tathedamapi sūtram ityarthaḥ । tatrārthaṃ tāvadāhaudāharaṇeti । sādhyasya hetumattayeti prakṛtam । śrautaṃ viśeṣalakṣaṇadvayamāhatatheti । udāharaṇātideśenaiva vāśabdo api sautro vyākhyātaḥ । vyutpannāvyutpannatayeti । 
yadyapi pāñcarūpyopapannaliṅgānusandhānaṃ vyutpannasyāpi pratipattisādhanaṃ niyatameva, tathāpi pratisandhānaṃ pratyaniyamaḥ, saṃskāratāratamyenodbodhakasyāniyamāt, tena tasya durunneyatvāt kṛtṛrāsadivādivad avyutpannaṃ pratyanaṅgatvācca ।
yāvatā yādṛśā vopāyena svayamarthaḥ pratītaḥ, tāvattādṛgupāyapratipādanena para pratipādyaḥ ।
tasya svātmanyevopāyatayā pramāṇasiddhatvādityarthaḥ ।
etadeva na ca yathetyādinā darśitam ।।

nanu vacanena svabodhasaṃkrāntiḥ pratipādanam, sacārthaḥ pratipādyaḥ svaśabdena yaḥ śabdāntareṇākṣipto api na । upanayārthastu hetunaivākṣipta iti codyārthamāhayadyapītyādi । etāvadatra syādupanayārthaṃ vyutpannaḥ svayaṃ vā ūheta, hetuvacanād vā pratipadyeta, tadākṣepato vā niścinuyāt? ādyo vyutpannetyādinā dūṣitaḥ । dvitīyaṃ dūṣayatiyatpara iti । tṛtīyaṃ dūṣayatisāmarthyāditi । athaivaṃ manvīthā yadyapi kṛtakatvāditi sādhanaparaṃ vacanam

tathāpi dvidhā hi tatparatā śabdānām, upapannatayā upapādanīyatayā ca । tatra prathama upapannatayā svārthamavabodhayan tannāntarīyakamarthamākṣipati, yathā jitaṃ nakuleneti siddhāvasthāyāṃ sarpaparājayam । dvitīyastu upapādanīyatayā svārthaṃ pratipādayannapi kathaṃ tannāntarīyakamapyarthamākṣipet, yathā sa eva nakulavijayaḥ sādhanīyāvasthāyām । 
tathātve vā pratijñaiva sarvamākṣipediti gataṃ hetunāpi ।
tasmāt sādhanatvenoddiṣṭe api kṛtakatve tādrūpyasyāsiddhatvāt na tena vyāpterākṣepa iti nānarthakam udāharaṇam ।
nanvetat samānamupanaye apītyāśayavānāhatadvidhasyāpīti ।
etena nigamanaṃ vyākhyātam ।।

।।

nanu yathā hetvanurodhena tadupasaṃhāra upanaye dvividhaḥ, tathā sādhyānurodhena tadupasaṃhāro api dvividha eva prāptaḥ । avaśyaṃ ca sādhyena dvividhenaiva bhāvyam, sādhanānurodhāt । na hyanvitād vyatirekaḥ sākṣāt sidhyati, vyatiriktād vānvayaḥ, liṅgasyānyāpohaviṣayatvānabhyupagamāt । 
tasmāt pratijñānigamanayorapi dvaividhyaṃ prāptamiti kuto nābhihitaṃ iti sūtrakṛtā pratijñālakṣaṇe śaṅkitumucitamapi granthalaghimne sukhapratipattaye vā ।
iha śaṅkābhāṣyamdvividhasyeti ।
tad vyācaṣṭesādharmyavaigharmyeti ।
hetvādīnāmavayavānāṃ yeṣāṃ yatsaṃbandhi nigamanaṃ tasya samānamekaṃ lakṣaṇam ।।

na hi vidhiniṣedhayoḥ pratijñātayorniṣedhavidhyupasaṃhāre pratijñāyāḥ punarvacanamiti lakṣaṇaṃ lagati, yenātiprasaṅgabhiyā sūtrakṛt tanniyamayedityarthaḥ । etena pratijñāpi vyākhyātā । na hyanvayivyatirekiṇorhetvoḥ vyatiriktanvitapratijñāne sādhyanirdeśa itilakṣaṇaṃ lagati, tayostadasādhyatvāt । tasmād vivakṣito apyayamartho na sūtrito nyāyalabhyatvāt । ata eva tatra vārttikamanityaḥ śabdo, nedaṃ nirātmakamiti । tat kiṃ kṛtakatvādityādika eva hetūpadeśaḥ kartavyaḥ? netyāhatasmāditi । na ca vācyaṃ tathaiva kiṃ na syāt, anupasaṃhāratvaprasaṅgāt । tathā ca pūrvoktarūpānusandhānaviparītaprasaṅganivāraṇayoralābhe nigamanānarthakyāt । sarvanāmno mahimā ca yat pūrvoktānusandhānam । upasaṃhārasyaiṣa ca guṇo yad viparītakalpanāvilopanaṃ nāma । na cānayoranyatarāpratītāvapi sādhyasiddhiḥ । evaṃ ca satyavaśyakartavyatayā tasmāditi kṛte kṛtakatvāditi mandaprayojanam, vivaraṇamātratayā tu bhāṣyakāreṇoktam, ye tu nipuṇaṃmanyāḥ sarvanāmnā hetuvat pratijñābhidhānamapi manyante, teṣāṃ tathāśabdaḥ svarūpavacano vā syāt, prakāravacano vā? ādye tasmāt sa ityarthaḥ syāt । tathā ca nigamanābhāso ayaṃ lakṣaṇāyogādarthāyogācca । dvitīye tu tādṛśa ityarthaḥ syāt । tathāpi na tenaiva tādṛśatvam, anyasādṛśyaparāmarśe tu na nigamanalakṣaṇayogaḥ । atha yathoktaḥ tathetyarthaḥ, tathāpi kathaṃ tatheti nityasāpekṣatvādanupasaṃhāratvam? gamyamānatvāt avacane pratijñāyāḥ punarvacanamiti lakṣaṇāyogaḥ । pratipādanamātraparametaditi cet? nigamanārthakyam । omiti cet? tatra vakṣyāma ityāśayavānāhaanityaḥ śabda iti pratijñāyāḥ punarvacanamiti । ārambhopasaṃhāratayaiva cānayo rūpāviśeṣe sādhyasiddhanirdeśatā । paṭārambhopasaṃhārayoriva paṭārambhakāstantava eva eta iti । vacanamiti । ata eva na paunarutkyavirodhāvityāha

yadyapīti । tadidamuktam, yasyaiva sādhyatvamāsīdityādi । na brūmaḥ siddhasya nirdeśo nigamanamapi tu siddhatayā nirdeśa iti । tathaiva tataḥ pāñcarūpyapratīteḥ na hyupapādanīyatayā nirdeśaḥ sādhanasya rūpāntarasampadamākṣeptumapyalamityuktam । tadetadabuddhā yastu
manyate ityādi taṃ pratyabhyupetyeti ।।
।। iti nyāyalakṣaṇaprakaraṇam ।।

।। nyāyottarāṅgalakṣaṇaprakaraṇam ।।

।।

evaṃ nyāyasvarūpaprakaraṇaṃ samarthya taduttarāṅgaprakaraṇasyāvakāśaḥ tatrāpītikartavyatāyatnatvāt phalasyeti tarko avasaraprāpta iti saṃgatibhāṣyamavatārya pūraṇena tadarthamāhauddeśeti ।।

abhyanujñātavyo niyatajijñāsāviṣayīkartavyaḥ । tatphalaṃ jijñāsā grāhyā । ubhayakoṭisamasaṃśayaprabhavasamajijñāsāmapanīya niyataviṣayāṃ janayatā tarkeṇa pramāṇaviṣayo abhyanujñāto bhavati । tenāyaṃ sūtrārthaḥ, pramāṇābhyanujñāvyāpāreṇa phalasiddhau vyāpriyamāṇa ūhastarka iti । sa cāpāditasandehe sandehāpanne ca pravartata iti jñāpanārthamavijñātatattva ityuktam । kāraṇepapattiḥ pramāṇābhyanujñā । tasyāśca tarkavyāpārabhūtāyāḥ svarūpamuktamiti nātiprasaṅgaḥ । evaṃvyāpāraścohaḥ prasaṅga ityeveti tathaiva ṭīkākṛtā uktam । sa cāhāryahetorutpadyata iti jñāpanārthaṃ kāraṇopapattita iti padaṃ tadarthatayāpi kvacid vyākhyātam । tadasya viṣayo avijñātatattvaḥ । kāraṇamāhāryaliṅgotthāpyo vyāpāraḥ pramāṇābhyanujñā । phalaṃ pramāṇaparatantrasya sataḥ phalavatsannidhāvaphalaṃ tadaṅgamiti nyāyena tattvanirṇayaḥ । svarūpamaniṣṭaprasaṅgaḥ । sa cātmāśrayetaretarāśrayacakrakānavasthāpramāṇabādhitārthaprasaṅgabhedena pañcavidhaḥ । ete hi ekatra bhavanto anyataram abhyanujānanti । etatsarvaṃ pratipipādayiṣorvākyalāghave anādaraḥ sūtrakṛtaḥ । 
ata eva vivaraṇakārāṇāṃ saṃkulānīva vacāṃsīti tadatra nipuṇena pratipattrā bhavitavyam ।
tathā hi vyāpāravyāpāriṇoraniṣṭāpattyetyādinā bhedaṃ vyutpādyābhedaṃ vivakṣannāhatayā pramāṇasyopapatyeti ।
tarkakāraṇe kāraṇopapattipadaṃ saṃcārya tatkāryabhūtatarkādabhedaṃ vivakṣannāhana copapattireveti ।
prapañcitaṃ caitat prathama sūtra eva ṭīkākṛtā iti kṛtaṃ prapañceneti ।।

।।

evaṃ sādhanasampattau darśitāyāṃ so ayaṃ parikarabandhaḥ kimavadhikaḥ kiṃparaśceti jijñāsāyāṃ nirṇayo avasaraprāptaḥ ।
tatrārthāvadhāraṇaṃ nirṇaya iti vaktavye tarkaikaviṣayatāpratipādanaṃ bhāṣyakṛtaḥ kvopayujyata ityata āhanaitaditi ।
avyāptibhiyaivamuktam ityarthaḥ ।।

mukhyātikrame bījamāhaatreti । yadyapi vādagatau lakṣaṇīyāviti prakṛtānupayogi, tathāpi yadiha sādhanopālambhaśabdau vivṛṇeti, vāde ca pakṣapratipakṣaśabdau vivariṣyati, tena jānīmor'thasannidheḥ śabdārthasannidheḥ supratipadamiti mattvā bhāṣyakārasya tadgatalakṣaṇaivābhimateti hṛdi nidhāya tadanurodhenoktamvādasūtragatāviti । lakṣaṇānibandhanaṃ niyataṃ bandhanaṃ niyāmakamityarthaḥ । nanu nāyaṃ kathānirṇayo lakṣyate, tatkuto vādiprativādyupakrabheṇa codyamityata āhaatreti । vādeti kathopalakṣaṇam । atha kathānirṇayalakṣaṇamevedaṃ kiṃ na syāt? yena codyaparihārāvapi saṃgatau syātāmityata āhana tāvaditi । śaṅkāyāḥ śaṅkitatvāt na tathetyarthaḥ । kṛtaṃ tarhi parihāreṇetyata āhaabhyupetya tviti । ayamarthaḥ, yadyapi parīkṣāyāṃ na vādiprativādinau staḥ, pṛcchopakramamātreṇa dvitīyopayogāt, saṃbhave api tayorviṣayamātrākhyānaparyavasānāt, stheyasyava parīkṣakatvam, tathāpi pūrvapakṣottarapakṣaṃ pratyākalitaniṣkarṣabhedena catuṣpādavyavahārapradarśanāt phalato na kaścid viśeṣaḥ, ekavaktṛkatve api tāvata eva vyāpārakalāpasya vicāre api vidyamānatvāt । tasmād yadyapyanipuṇaścodakastathāpi codyaṃ sāvakāśameveti yathāśrutameva abhyupetya pariharatīti । nanu kathaṃ śāstre saṃśayānapekṣo nirṇayo mīmāṃsāyā vaiyarthyaprasaṅgādityata āhanahīti । śāstrameva hi tatra vicāryate । tatra ca saṃśayo na pratiṣidhyate, tannirṇayasya parīkṣāsādhyatvāt । tadarthanirṇaye tu śāstreṇa kartavye kutaḥ saṃśayaḥ? śāstrārthasya sarvathānupalabdhacaratayā saṃśayānāspadatvādityarthaḥ । atha kathānirṇaye saṃśayaḥ kiṃ na syāt? kathamanyathā caturthe bhāṣyakṛd eva vādasya saṃśayavyudāsaṃ phalaṃ vakṣyatītyata āhaniścitayoreveti । vādāt pūrvaṃ sandigdhāvapi pravṛttikāle niścitāvevābhimānāt, nānyathā tayoḥ pakṣapratipakṣaparigrahasaṃbhava iti bhāvaḥ । nanu bhāṣyakāreṇa codyopasaṃhāre yo avatiṣṭhate tena nirṇaya iti vadatā tābhyāmiti tṛtīyā darśitā । sā ca pakṣācca pratipakṣācceti vadatā vārttikakṛtā avadhīritā kayā śaṅkayetyata

āhananviti । tat kiṃ vādasamānayogakṣematayā śāstre api pakṣapratipakṣābhyāmeva nirṇayaḥ? na caitat saṃbhavatītyata āha śāstre tu nirṇaya eveti । na vimarśo nāpi pakṣapratipakṣāvityarthaḥ । yat taduktaṃ vārttike sphuṭībhaviṣyatīti, tadāhaarthagrahaṇa iti । 
nanu catuḥpañcādikakṣāpi kvacit kathā bhavati, tat kathaṃ kakṣātraye niyama ityata āhaprathamaṃ sādhanamiti ।
kakṣāsahasramapyatraivāntarbhavatīti ।
anantarbhāve tvarthāntaratvaprasaṅgaḥ ।
na hi sādhanadūṣaṇataduddhārabahirbhāvaḥ prakṛtopayogītyarthaḥ ।।

।। ityaudayana tātparyapariśuddhau prathamādhyāye prathamāhnikam ।।

।। iti nyāyottarāṅgaprakaraṇam ।।

।। prathamādhyāye dvitīyāhnikam ।।

।। kathālakṣaṇaprakaraṇam ।।

।।

evaṃ prathamāhnike sāṅgopāṅgo nyāyastāvallakṣitaḥ । sa ca parārtho api pṛcchopakramapratiyoginyekavaktṛke vicāre vivicya pravarttanīyaḥ । tatra ca siddhiparatvam । nyāyasya dūṣaṇopakramapratiyoginī tu nānāpravaktṛke kathānāmni kriyāvyatihāre pravartyaṃ vivecanīyaḥ । tatra copālambhaparatvaṃ tasya । evaṃ ca pravartanīyavivecanīyasiddhiparasāṅganyāyalakṣaṇaṃ prathamāhnikārthaḥ । dvitīyāhnikārthastu pravartanavivecana upālambhaparapadārthalakṣaṇamiti yukta idānīṃ tasyārambhaḥ । tatrāpi pravartyavivecanīyadvāreṇa pravṛttiprakāratvācca kathāyāḥ prathamaṃ kathāprakaraṇamārabhyate । yadyapi ca kathā sākṣāt noddiṣṭā, tathāpyasaṃgatibhitā bhāṣyakāraḥ tadupasaṃgraheṇaiva vādādīn vibhajate । anyathā hi vādādilakṣaṇasya pūrvāparaprakaraṇāpraveśāt āhnikāpraveśe śāstrabahirbhāvaprasaṅgaḥ । atha sūtrakṛtaiva kathā kathaṃ sākṣāt noddiṣṭa, vivakṣitaphale ekānekatvānurodhena sāmānyaviśeṣayoryathāyathamuddeśāt? tad yathā caturṣu pramaiva vivakṣitaṃ phalamiti pramāṇatvena, saiva dvādaśaviṣayiṇī vivakṣiteti prameyatvena, hānameva vivakṣitamiti sukhaṃ duḥkhatvena । iha tu tattvanirṇayaḥ, jalpe svaśaktiparāśaktikhyāpanam, vitaṇḍāyāṃ parāśaktimātraprakhyāpanaṃ ca phalāni vivakṣitāni । tāni ca na kathāmātrasādhyānīti viśeṣata evoddeśaḥ । tatra yaugikaṃ kathāśabdamupādāyānavasaradusthatayā bhāṣyam ākṣipya vārttikena samādhattetadayuktamityādinā । nāyaṃ kathāśabdo yogamātrānurodhī, api tu satyeva tasmin rūḍhiniyata iti । anavasaradoṣaṃ pariharannāhaapi tviti । nanu pūrvapakṣottarapakṣabalābalanirūpaṇaṃ vicāraḥ, sa ca na kathāyā āśrayaḥ kiṃ tu viṣaya ityata āhavicāraviṣayeti । prauḍhagauḍanaiyāyikamate catasraḥ kathāḥ । sa pratipakṣasthāpanāhīno vitaṇḍā । ityatra jalpavad vādasyāpi parāmarśāt । puruṣābhiprāyānurodhena caturthodāharaṇasyāpyupapatteriti sānātaniḥ । eka evāyaṃ kathāmārga iti bāhyāḥ । te dve api tisra eveti niyamayatā nirākṛte । tattvabubhutsukathā ca vitaṇḍā ceti vyāhatam । na hi prathamasādhananivṛttāveva tattvanirṇayaḥ, niḥsādhanasya tasyānupapatteḥ । nāpi pratipakṣasādhanamanivartya prathamasya sādhanatvāvasthitiḥ, śaṅkitapratipakṣatvāt । yadi tu pratipakṣasādhanamanirūpyaiva vijigīṣuvitaṇḍāvat tāvataiva vādinau kṛtinau, na tarhi tattvabubhūtsū । evaṃ ca yadi vijigīṣuḥ, kathamapratibhādyanudbhāvanam । 
na ca vijayatattvanirṇayābhyāṃ phalāntaramavaśiṣyate kathāyāḥ, yadarthaṃ vādavitaṇḍā ।
anutpannasya hi tattvanirṇayasyotpādanam, utpannasya pālanam, pālitasya ca viniyogaḥ ।
sa ca svayamabhyāsaḥ, kāruṇikatayā paravyutpādanam ।
etacca sarvaṃ kathātrayaparyavasitam, nāpyekakathānirvāhyamiti ।।

nanvetāvatāpi na sāmānyalakṣaṇaṃ vibhāvitamityata āhatathā ceti । nānāpravaktṛkā mithaḥ karmatayā yuddhavadāliṅganavacca । etena vākyasaṃdṛbdhirmahāvākyamuktaṃ syāt, mithaḥ karmatayā sākāṅkṣatvāt, vijayādyanekaprayojanavattvācceti । vaktrośca praśabdena prakarṣo darśitaḥ । sa ca kathārūpamahāvākyanirvāhakatvam । tathā ca svasthaḥ sarvañjanapratyayānapalāpī matamātrāvalambī avahito akalahakāraśceti kathādhikāriṇo darśitāḥ । viparyayeṇa heyā iti । vasatīti niruktibhaṅgabhayādāhaarthābhidhāneti vādeti । anadhikāriṇo hātumiti bhāvaḥ । te api prakṛtoktiko avipralambhako yathākālasphūrtikaḥ anākṣepako yuktisiddhasaṃpratyayī ceti pañca vāde upādeyāḥ viparyayeṇa heyāḥ । evaṃ bhūtāśca viṣyādaya eva prāyeṇeti ta evoktāḥ । evaṃ ca sati heyān vihāya yo yathābhūtaḥ sa tathābhūtena vaktumarhati । 
tathā sati kathā mahāvākyasiddhau phalasiddheḥ ।
na hi yuyutsuriraṃsū pratipadya ciraṃ asiddhaṃ saṃbhūya samīhitaṃ sādhayataḥ ।
yathoddeśamiti ।
tattvapratipattihetutvād vādasyādāvuddeśaḥ ।।

vārttikamupaveśayituṃ pīṭhamāracayatitadanavasāyāditi । atideśārthamāhana vicāramiti । śrutivyavacchedyatayā vitaṇḍāṃ tāvad vyavacchinattiyadyapīti । tātparyavyavacchedyatayā idānīṃ jalpaṃ vyavacchinattiyadyapi ceti । pramāṇamūlaiḥ pramāṇamūlābhimatairniyameneti śeṣaḥ । nābhiprāyaniyamaḥ śrūyata ityata āhayathā caitaditi । sādhane ca tarkasya pramāṇāpekṣā, upālambhe tu kevalo api samarthaḥ, pratitarkapratihatasyāsādhanatvāt । āgāminaṃ bhāvasādhanatvasvīkāramiva dṛṣṭvā prāhaubhayatheti । tadgatākṣepastu uddeśa eva pramāṇatarkaśabdasya sādhanopālambhaśabdavat svavācakalakṣaṇayā vā, śabdāvāntaravyāpāratayā vā śabdapratipāditatayā vā samarthitaprāyaḥ । tataḥ siddhavadāhayada tviti । aparādhapratipādanaṃ hyupālambhaḥ । na ca acetano aparādhyati, nāpi pratipādyate, kiṃ puruṣaḥ । tadidamuktampuruṣadharmopālambheti । karmakaraṇayorhi pradhānavyāpāraḥ, phalamekameva । taddvārā ca viṣayaḥ । prakṛte karmakaraṇayorapi karmaiva । iyāṃstu viśeṣaḥ, yat karmatvadaśāyāṃ śabdāderanityatvaṃ dharmo karmakaraṇayorapi karmaiva । iyāṃstu viśeṣaḥ, yat karmatvadaśāyāṃ śabdāderanityatvaṃ dharmo jijñāsitatayā, viṣayatvadaśāyāṃ tu vastutayetyāśayavān yathāśrutavārttikānurodhena vyācaṣṭedharmīti । anyathā tu viṣayaḥ śaktiviṣayaḥ śakyaṃ kāryamiti yāvadityevamapi sugamametat । atra hi jalpe nigrahasthānaviniyogādityādibhāṣye na hiṃsyāt sarvabhūtāni । itivad vāde sarvanigrahasthānapratiṣedhe agnīṣomīyaṃ paśumālabheta itivat siddhāntāviruddha ityādiviśeṣavidhirityarthaḥ । sphuṭaḥ pratīyate । vārtikakārastu rāgataḥ sarvapañcanakhabhakṣaṇaprāptivat upālambhagrahaṇāt sarvanigrahasthānaprāptau pañca pañcanakhā bhakṣyāḥ itivat parisaṃkhyānārthamuttarapadārambha iti vyākhyātavān । tadetadatikuśalatayā mithaḥ avirodhayannāhajalpa iti । tathāpi niyamārthe ityasaṃgatam । 
pākṣikavyavacchedaphalo hi niyamaḥ ।
na cātrāpratibhādi pākṣikam, upālambhapadena nirāśaṅkameva pratipāditatvāt ityata āhaniyamaḥ parisaṃkhyeti ।
ayamarthaḥ, yadyapi vidhiratyantamaprāptau niyamaḥ pākṣike sati ।
tatra cānyatra ca prāptau parisaṃkhyeti kīrtyate ।।

iti bhedo darśitaḥ, tathāpyalpīyānayamiti manyamānena parisaṃkhyāyāmapi niyamapadaṃ prayujyate, itaravyavacchedalakṣaṇasya phalasyāviśiṣṭatvāditi । iha vāde caturdhā nigrahasthānagatiḥ । kiñcidasaṃbhāvanīyameva yathā, hāniḥ sannyāso nirarthakamarthāntaramavijñātārthamapārthakamiti ṣaṭkam । kiñcit saṃbhavadapyanudbhāvyameva yathā, pratijñāntaraṃ hetvantaramajñānamapratibhā vikṣepo matānujñā paryanuyojyopekṣaṇamiti saptakam । kiñcit tūdbhāvyamātraṃ yathā, virodho aprāptakālaṃ nyūnamadhikaṃ punaruktamayathānubhāṣaṇamapasiddhānta iti saptakam । kiñcicca kathāvasānikaṃ yathā, hetvābhāso niranuyojyānuyogaśceti dvayamiti । tatra hānyādīnāmaśaktisaṃguhanaprakāratvāt, tattvabubhutsutayā ca vāde tadabhāvāt teṣāmasaṃbhavaḥ । saṃbhavatāmanudbhāvane hetumāhana khalviti । kathāmaparyavasāyayatāmapyudbhāvane hetumāhaadhikaṃ tviti । tattvapratipatteḥ sākṣād vyāghāto viparītapratipattiryathā, hetvābhāsānudbhāvane niranuyojyānuyogānudbhāvane ca pāramparyavyāghāto vyāsaṅgādīnā tatsāmagrīpratirodhaḥ । tatrādhikānudbhāvane prathamo yadi na syāt, tathāpi dvitīyaḥ syādeva । tathā hi, virodhe yogyatāvirahaḥ । aprāptakāle ākāṅkṣāvirahaḥ । nyūne ākāṅkṣitāsamabhivyāhāraḥ । sa cānāsaktiviśeṣaḥ । adhike anākāṅkṣitasamabhivyāhāraḥ । punarukte apyevam । 
so apyākāṅkṣāvirahaviśeṣaḥ ।
ayathānubhāṣaṇe uktāpratisandhānam ।
apasiddhānte saṃmukhapramāṇabādhākrāntiriti ākāṅkṣāyogyatāsattimattayā pratisaṃhitaṃ pramāṇāntarāpratihataṃ ca vākyaṃ tattvapratipatteraṅgam, nānyathā ।
tasmādetadarthamidamudbhāvyamiti ।।

tadetat sarvamabhiprāyaṃ niyamayataḥ sūtrakārasya saṃmataṃ sūtrādeva ca labhyate । vārttikakṛtā tu nyūnādicatuṣṭayamudāharaṇārthaṃ darśitam, na tu niyamaḥ kṛta iti vyājena darśayatitathā ceti । nanu vyatisaṅgo vyatihāraḥ । sa ca sādhanopalambhavānityetāvataivokte gamyate । tataḥ pramāṇatarkagrahaṇamatiricyata ityata āhapūrvasminniti । tathāpyasmin pakṣe kimasya prayojanamityata āhasādhanopālambhaviśeṣaṇāya ceti । anuvidheyastheyasabhyapuruṣavatī janatā sabhetyucyate । tatrānuvidheyasya yathāśakti yathāniyamaṃ saṃmānāsaṃmānavyañjakaṃ karma । naitad vāde । tatra hi tattvabubhutsutayā svayamavātattvajñaḥ tattvajñāninamupāsīta । stheyānāṃ tu vādasthānakathāviśeṣavyavasthāpanaṃ pūrvottaravādasthāpanaṃ vivadamānayorguṇadoṣāvadhāraṇaṃ bhagnaprativādiprabodhanaṃ loke niṣpannakathāphalapratipādanaṃ ca karmāṇi । etadarthaṃ ca tatra prāśnikopayogo yad vādinau kāraṇagraheṇa evaṃ kartumaśaktau । 
na caivaṃ vāde ।
tatra tayoreva vītarāgatayā śaktatvādityāśayavānāhana vāde prāśnikānāmiti ।
tat kiṃ parivarjanameva tatra teṣām? netyāhadaivāgatānāṃ tviti ।
savādenaprāmādikakathābhāsaśaṅkāmapanetuṃ natūktakarmāṇi kārayitumiti bhāvaḥ ।।

yathoktopapannaśchalajātinigrahasthānasādhanopālambho jalpaḥ ।।
।।

ubhayasādhanavattvasādharmyād vādānantaraṃ jalpoddeśasiddhiḥ । tatsiddhau satyāṃ saṃgatim āhauddeśeti । nanu jalpasyobhayasādhanavattvāsaṃbhavānna vitaṇḍāvyavacchedaḥ । tathā hi yadi pūrvasādhanaṃ dūṣitam, nigṛhītastarhi vādī, jitaṃ dvitīyena । nivṛttā kathā । na dūṣitaṃ cetuttarābhāsavacanena cāvacanena ca nigṛhītastarhi dvitīyo, jitaṃ prathamena, nivṛttā katheti nāsti dvitīyasādhanāvasara iti । naitadevam । yathā hi vāde svasādhanasthitau parasādhananivṛttau ca tattvanirṇayo na viparyaye, tathā jalpe api svasādhanasthitau parasādhananivṛttau ca vijayo viparyaye bhaṅgaḥ । ubhayasthitinivṛttyoḥ pariṣadeva vijayate । tadayaṃ jalprapavṛttikramaḥ vādini sādhanamātraṃ prayujya saṃkṣepato vistarato vā ābhāsān uddhṛtya virate sati ucyamānagrāhyanigrahāprāptau ābhāsabahiruktagrāhyanigrahālābhe tadvacanārthamavagamyānūdya dūṣayitvā prativādīsvapakṣe sthāpanāṃ prayuñjīta । aprayuñjānastu dūṣitaparapakṣo api navijayī । ślādhyastu syādātmānamarakṣan paraghātīva vīraḥ । tasminnapyevaṃ virate sati anuktocyamānagrāhyanigrahālābhe tadvavacanamavagamyānūdya dūṣaṇāṅgaṃ prati dūṣyābhāsabahiruktagrāhyanigrahālābheda prathamavādī sthāpanāṃśaṃ dūṣayet । adūṣayaṃsatu rakṣitasvapakṣo api na vijayī । ślādhyastu syāt vañcitaparaprahāra iva tamapraharamāṇaḥ । anuktocyamānagrāhyābhāsabahiruktagrāhyanigrahalābhe tu tāvataiva kathāviratirna sādhanavicārāvakārśaḥ । śarasandhānasamaya eva yo mūrcchitaḥ tadvāṇavāraṇatatpraharaṇānuṣṭhānavad viphalatvāt । tatrānuktagrāhyamapratibhādi । ucyamānagrāhyamaprāptakālādi । 
ābhāsabahiruktagrāhyaṃ pratijñāvirodhādi ।
eṣvasatsu ābhāsacintā ।
tataḥ punaḥ pratidūṣaṇoktau ābhāsabahiḥpratijñāhānyādi ।
etacca pañcame prapañcanīyamiti ।।

yadyapi nigrahasthānapadenāviśeṣāt sarvaprāptau siddhāntāviruddhaḥ pañcāvayavopapanna iti padadvayātideśo mandaḥ, tathāpi gorbalīvardanyāyenāpi yathāśrutabhāṣyopapattau kṛtaṃ tadbhāṅgeneti manyamāno bhāṣyaṃ vārttikena samañjasayannāhauktamātramityādi । yadyapyaparādhasaṃgūhanārthaṃ pratijñāhānipratijñāntarapratijñāsaṃnyāsahetvantarārthāntaranirarthakāvijñātārthavikṣepāpasiddhāntānāmupādānaṃ saṃbhavati, tathāpi na sarvanigrahopādānasaṃbhavaḥ । api ca pramādaskhalite api chalādibhireva pratyavasthātumucitam, nigrahasthānāpekṣayā teṣāmanudbhaṭāparādhatvāt । tasmādudbhāvyatayaivāmīṣāṃ sarveṣāmavatāraḥ । tathā ca nāyuktatvamityabhiprāyavānāhatat kimiti । sādhusādhanopādāne ca vādinā kṛta ityupalakṣaṇam । pareṇa sādhusādhanopādāne ca kṛta ityapi draṣṭavyam । 
nanu bhāṣyaṃ dūṣayitvā kimadhikamamihitam? tenāpi tattvarakṣaṇārthatvapratipādanādityata āhatadanena prakāreṇeti ।
prakāre bhāṣyam asaṃgatam, na tu prayojane ।
tatastadapyevameva neyamiti ।
chalādivyutpādanaṃ prayojyatayeti śeṣaḥ ।।

sa pratipakṣasthāpanāhīno vitaṇḍā ।।
।।

nanu vitaṇḍāyāḥ pratipakṣasthāpanāhīnatvamasaṃgatam, ekasādhanatāyāṃ puruṣaśakterapyanirūpaṇāt । tathātve vā kṛtaṃ jalpena prayāsabahulena, antataḥ satpratipakṣatayāpi dvitīyasādhanapraveśāt । naitadevam, puruṣaśaktinirūpaṇāviśeṣe api jalpe pratyavekṣāparāghātobhayagocaraśaktinirūpaṇāt, kṛtavidyakṣatriyadvayayuddhavat । vitaṇḍāyāṃ tu daśarathadaśānanatanayatamasivamīyuddhavat, kākolūkayuddhavad vā । ekasya svapratyavekṣāśaktiraparasya parāghātanaipuṇaṃ nirūpyate । kathamayaṃ viśeṣa iti cet? vādinorabhiprāyavaśādanuvidheyastheyānurodhāt veti na kiñcidetat dvitīyasādhanapraveśasatu dūṣaṇatayā na pratiṣidhyate । api tu sthāpanātvena । 
na cāyaṃ niyamaḥ, asiddhatvādudbhāvanenāpi kathāparyavasānāditi, samākhyānirvacanasāmarthyāt eva gamyata iti ।
na caivamastviti vācyam, jalpe api parapakṣāghātasya gatatvenātivyāpakatvāt ।
mātragrahaṇāt tu tannivṛttiriti cetna, tena sādhanānivṛtteḥ ।
tatra sādhanopālambhasamudāye dūṣaṇamātraṃ vitaṇḍetyevamapyupapatteriti ।।

।। iti kathālakṣaṇaprakaraṇam ।।

।। hetvābhāsalakṣaṇaprakaraṇam ।।

।।

evaṃ kathāprakaraṇaṃ samarthimatam । tasyāśca śarīraṃ sādhanaṃ dūṣaṇaṃ ca । tatra sādhanavādinā prathamatastadābhāsaparihāre dūṣaṇavādināpi saduttaraparigrahe yatnavatā bhavitavyam । saduttarālābhe hi asaduttarāvatāra iti śikṣārthaṃ hetvābhāsāḥ prathamaṃ chalādibhya uddiṣṭā iti saiva saṃgatirihāpītyāhauddeśeti । atra triṣoḍaśyāṃ vyāpakāvyāpakabhedena yā dviṣoḍaśī sā asiddhaviśeṣaṇāsiddhaviśeṣyā samarthaviśeṣaṇā samarthaviśeṣyasandigdhaviśeṣaṇasandigdhaviśeṣyabhedena vivakṣitā dvānavataṃ śataṃ bhavatīti । saivāsiddhisandehayorvādiprativādisaṃbandhādaṣṭāviṃśataṃ śataṃ bhavet । saivānyatarāsiddhyā vyadhikaraṇasamarthasandigdhaviśeṣaṇaviśeṣyabhedāt dvāvanataṃ śatamaparaṃ syāt । saivomayānyatarāśrayāsiddhaviśeṣaṇaviśeṣyasaṃbandhādaparamaṣṭāviṃśataṃ śataṃ bhavet । saivāśrayāsiddhaviśeṣaṇāvyadhikaraṇāsamarthasandigdhaviśeṣaṇaviśeṣyasaṃbandhādaparaṃ dvānavataṃ śatam । saiva sandigdhavyadhikaraṇāsamarthasandigdhaviśeṣaṇaviśeṣyasaṃbandhādaparaṃ dvānavataṃ śatam । iyamevāśrayāsiddhiprakṣepeṇāparaṃ dvānavataṃ śatam । saiva sandigdhatāṃ parityajyānyathāsiddhimupādāyāparaṃ dvānavataṃ śatam । iyamevāśrayāsiddhiprakṣepeṇāparaṃ dvānavataṃ śantam । saivānyathāsiddhiṃ vihāya viruddhatāmupādāyāparaṃ dvānavataṃ śatam । atraiva punarāśrayāsiddhiṃ prakṣipyāparaṃ dvānavataṃ śatam iti । so ayamasiddhaviruddhānaikāntikānāṃ prapañcaḥ । 
prakaraṇasamaṃ prapañcayituṃ vastugatiṃ tāvadāhetyāhatanneti ।
antata iti ।
agṛhyamāṇaviśeṣadaśāyāmityarthaḥ ।
kālātyayāpadiṣṭastūddeśa eva prapañcitaḥ iti ।।

atra cātītakālo mandatamaprayogaḥ, kālābhāvāt । yasya hyavasaro nāsti, tasyārthakriyā prati vicārataḥ sattvaṃ nāstīti । mandataraprayogastvasiddhaḥ, sati svakāle svayamevābhāvāt । yastu svayameva nāsti, tasya deśakālāvasthāvirodhasāmarthānāṃ nāvakāśaḥ । mandaprayogastu satpratipakṣaḥ, satoḥ kāladeśavattvayoravasthābhāvāt । avasthābhāve avirodhasāmarthyayoranavakāśāt । sāvakāśaprayogastu viruddhaḥ, kāladeśāvasthāsu satīṣu virodhāt । yastvevaṃ tasya kutaḥ sāmarthyam? prāyaḥprayogastu savyabhicāraḥ, kāladeśāvasthāvirodheṣu satsu sāmarthyamātrābhāvādityanena hetunā savyabhicārādikramoddeśaḥ । yad vā sugrahaḥ savyabhicāraḥ, vicchedamātrasiddhau tatsiddheḥ, upadarśitaviparītagrahaṇe tatsiddhiḥ । yatnagrāhyo vireddhaḥ । 
atiyatnagrāhyaḥ prakaraṇasamaḥ, taditarasamastarūpasampannamanyadapanīya tatsiddheḥ ।
durgraho asiddhaḥ, asiddhāśrayo api kaścit heturiti paramatanirākaraṇāvaṣṭambhena tatsiddheḥ ।
durgrahataraḥ kālātyayāpadiṣṭaḥ, bādhakasyānanyathāsiddhyā prāmāṇyaṃ vyavasthāpya tatsiddheriti ।
tadvivakṣayā kramaniyama iti ।।

।।

nanu vibhāgasūtre savyabhicāra ityuddiṣṭaṃ padamiha māṣyakāro lakṣaṇatvenaiva vyācaṣṭe । evaṃ coddiṣṭaṃ na lakṣitam, lakṣitaṃ ca noddiṣṭamityata āhaatra ceti । tathāpi lakṣaṇe vaktavye padaniruktiḥ kvopayujyate ityata āhaetaduktaṃ bhavatīti । kiṃ tvekasminnante yo niyata iti anvayato vyatirekato vā sādhyenaiva sahacarito dṛṣṭa ityarthaḥ । tadviparyayādanaikāntiko aniyataḥ sādhyenaiva sahito na dṛṣṭaḥ । ubhayapakṣagāmīti yāvaditi ubhayapakṣaprasañjaka ityarthaḥ । etena sādhāraṇāsādhāraṇānupasaṃhāryāḥ saṃgṛhītā iti sphuṭam । bodhābhāsaprasañjitāmativyāptimanena vyākhyānena vyudastāmāhana caivaṃbhūtā । etacca tatra tatra vakṣyate । anaikāntikapadavat savyabhicārapadamapi vyākhyeyamityarthaḥ । nanvetāvataiva sarvaṃ vyākhyātam, tat kimaparamavaśiṣyate yadarthaṃ sarvo ayamityādi vārtikamityata āhaavagatam iti । na nu anyatra prameyāditi asaṃgatam । sādhyatadviparyayau hyantadvayam । na ca tadasya nāsti । athāyamarthaḥ, na tatrāyamanvayato vyatirekato vā niyata iti । tathāpi nāyamevaivaṃbhūtaḥ, sarveṣāmevānaikāntikānāmevaṃrūpatvāt । tadasyaiva varjanamanupapannam । udāharaṇamātrārthatvānna doṣa ityapi na yuktam, nityaścānityaścetyādisaṃgrāhyakoṭāvanaikāntikasyāpradarśanādityata āhaprameyapadārthasya tviti । tadayaṃ vārttikārthaḥ, kaścid dharmaḥ sarvasyaprameyatvādilakṣaṇaḥ, kaścit kasyacideva nityatvādilakṣaṇaḥ । tatra sarvasya vā kasyacid vā yo dharmo hetutayopātta ubhāvantau sādhyadharmatadviparyayau āśritya prasajya pravartate dharmiṇi so anaikāntika iti । vyatirekyavyatirekitayā dharmadvaividhyapradarśanenānaikāntikasya viṣayavivecanaṃ sūcitam । vyatirekiṇyeva hi dharme sādhye anaikāntikaḥ saṃbhavatprayogo na tvavyatirekiṇi । 
na nu paryudāsābhiprāyeṇaiva prāk vyākhyātam ।
tat kathaṃ tatpratiṣedha ityata āhaparyudāsapakṣa iti ।
tathāpi nābrāhmaṇa iti prasajyapratiṣedhodāharaṇam ।
na hi goghaṭādāvabrāhmaṇa iti vaktāro bhavanti, api tu kṣatriyādāvityāhana punarityādi subodham ।।

siddhāntamabhyupetya tadvirodhī viruddhaḥ ।।
।।

sūtre samānakartṛkatvābhāvāt ktvāpratyayānupapattyā śabdadoṣamāhana khalviti । arthadoṣamāhana ca pakṣa iti । upalakṣaṇa caitat । etasmin sati virodhāpasiddhāntau nigrahasthāne niravakāśe । tayoḥ satorayaṃ vā mīmāṃsakābhimato viśeṣavirodho api viruddha syādityapi । siddhāntaśabdenātra pakṣo vivakṣito ato na prakṛtahānaṃ nāpyapasiddhāntavaiyarthyamityarthaḥ । viśeṣaviruddhaprasaṅganivārayativiśeṣeti । abhyupetya ityanena pratijñāyeti vivakṣitam, na tvabhipretyeti । na ca viśeṣaḥ pratijñāyate api tu abhipreyate na ca tathābhūtena virodhopalambhasaṃbhavo asiddhidaśāyāmanupambhena siddhidaśāyāṃ sahopalambhenānavasaraparāhatatvāt । evaṃbhūtasyābhiprāyagocaratvamapi kathamityapi na yuktam, svārthānumānasamaye prakṛtopapādakatayā tatsiddheḥ anupapādakastu viśeṣo na sidhyati । 
ata eva nābhiprāyagocaro api ।
tadāpi kathaṃ sarvathānupalabdhacaraḥ sidhyatītyapi na vācyam, ākāṅkṣādisaṃpattau padārthānāmivāpūrvārthapratipādane vyāptipakṣadharmatāmāhātmyasyāpahnotumaśakyatvāt ।
tasmād yayoreva parasparadharmiparihāreṇa niyamavatoḥ sthitirūpalabhyate, tayoreva virodho nānyathetyarthaḥ ।
anuktaśca saṃgṛhītaśceti vipratiṣiddhamityata āharidṛśaṃ vyākhyānamiti ।।

syādetat, virodhe hi heturna syāt sādhya vā । dvitīye tu kālātyayāpadiṣṭaḥ । kvedānīṃ viruddhaḥ? anyatarāniścaye api sandigdhāsiddha ityāśakṅkyoktaṃ vārttikakṛtā yasmādamyupagataṃ bādhata iti । nāsiddhaḥ, pakṣe niścitatvāt । nāpi kālātītaḥ, pramāṇāntareṇa balavatā abādhanāt, kiṃ tvayameva sisādhayipitaṃ bādhata iti vārttikārthaḥ sugama eva । dvitīyaṃ vārttikamabhyupagatena bādhyate iti । tadapi yadyapi pratijñārthena tadbādhane asiddhaḥ syāt, tathāpi virodhasyaiva yatrodbhaṭatvam, tatra tadullaṅghanena prayatnasādhyamasiddhatvaṃ nodbhāvyameva, daivatastatpratīkāre niranuyojyānuyogāpatteḥ, viruddhadvāreṇaivāsiddherapi vyavasthāpane tadudbhāvanasyāvaśyakatvācceti । sugamam । uttaravārttikānurodhena tu vyācaṣṭesvarūpeṇa hetutvena vetyarthaḥ । atrodāharaṇabhāṣyamityādi । antaṣṭīkāyāṃ bhāṣyasyeti śeṣaḥ । virodhanigrahasthānādetasyāmedamāśaṅkya yathā parihṛtaṃ vārttikakṛtā, tadanurodhena vyākhyātam । pratijñāśritatvamiti । virodhavaibhavena codāharaṇāni vārttike । vastutastu svamate mānāntarasiddhasyārthasyānyathāvacanamapasiddhāntaḥ । vākyāṃśayorekārthabhāvābhāvaviṣayatvena vyādhātī virodhaḥ । viparyayavyāptatvena niścito viruddho hetvābhāsaḥ । sa ca vidhisādhane svabhāvānupalabdhirvyāpakānupalabdhirvyāpakaviruddhopalabdhiriti trividhaḥ । tadyathā dhūmavānayaṃ yogyasya satastadvattayā anupalabhyamānatvāt, niragnikatvāt, jalāśayatvāditi । 
niṣedhasādhane api svabhāvopalabdhirvyāpyopalabdhiriti dvividhaḥ ।
tadyathā niragniko ayam, tadvattayopalabhyamānatvāt, dhūmavattavāditi ।
sarvaścāyaṃ viśeṣaṇadvārāpi pratisandheyaḥ ।
yathā kṛṣṇāgururāruprabhavavahnimānayam, kaṭukāsurabhivipāṇḍuradhūmavattvāditi saṃkṣepaḥ ।।

yasmātprakaraṇacintā sa nirṇayārthamapadiṣṭaḥ prakaraṇasamaḥ ।।
।।

iha khalu hetvābhāsānāṃ tattyānusaṃhitānāṃ yathāsaṃkhyaṃ saṃśayo vivakṣitaviparītajñānaṃ jijñāsā ajñānaṃ vyāptibādhaśceti phalāni । tatra phaladvārakaṃ prakaraṇasamalakṣaṇamupakramyateyasmādityādi । tadetad bhāṣyamukhane vyācaṣṭeprakaraṇeti । yasmāt prakriyamāṇārthajijñāsāmātraṃ bhavati sa prakarasama iti saṃkṣepaḥ । tathāhi, pakṣe samabalabādhakasahapravṛtterna tattvanirṇayaḥ, pratibalena pratiruddhatvāt । nāpi tato anusandhānenāpi sahasā vyāptibādho anugṛhyamāṇaviśeṣatayā samabalatvāt । nāpyajñānameva pakṣe vidyamānatayaikakoṭiprasañjakatvāt । nāpi viparītajñānam, tenāvyāpteḥ । nāpi sandehaḥ koṭidvayānupanāyakatvāt । tasmādekāṃ koṭimupanayan samabalena pratiruddhaḥ kathamatra nirṇayo bhavatviti jijñāsāṃ janayan prakaraṇasama itarebhyo bhidyata iti । tacca satpratipakṣatvaṃ siddhobhayahetukamasiddhobhayahetukaṃ siddhasādhyobhayahetukaṃ ca । prathamamarūpadravyatvolabhyamānasparśādhiṣṭhānatvayoḥ । tṛtīyaṃ śrāvaṇatvakṛtakatvayoḥ । madhyamamihodāhariṣyate । tadanurodhena vyācaṣṭesa khalviti । yadyapi jijñāsāmātramatropayoti, tathāpi saṃśayānuvṛttinivṛttyoḥ jijñāsānuvṛttinivṛttī iti mattvoktamtatra sandigdhe tadvā jijñāsate iti । nanu yata eva jijñāsā kathaṃ tameva prekṣāvān tattvanirṇayāya prayokṣyata ityata āhavicitrābhisandhitayeti । pūrvasamayo duṣpratyayo jātu prayojyabuddhiriti hi sādhanottarābhāsaprayoge hetava ityarthaḥ । nanvekaikapakṣaniyatatayā kathamubhayapakṣasāmyamanupalabdherityata āhaseyamiti । nanu vyutpattimāśritya cet prakaraṇasamapadaṃ pravartate kṛtaṃ tarhi yasmādityādilakṣaṇāntareṇetyata āhavyutpattīti । athaitadeva pravṛttinimittaṃ kiṃ na syādityata āhaanyatheti । atra bhāṣyakāreṇa savyabhicārāt prakaraṇasamaṃ bhedayatā tasya saṃśayahetutvamasya ca prakaraṇapravṛttihetutvamuktam । tacca saṃmugdham, pakṣapratipakṣau prakaraṇam iti prāgvyākhyānāt, sūtravirodhācca । na hi yasmāt prakaraṇamiti sūtramapi tu yasmāt prakaraṇacinteti । ata āhaetaduktaṃ bhavatīti । api tu satpratipakṣatayaiva hetvābhāsatvamiti । jijñāsāmātrahetutayā nirṇayānutpādakatvāditi bhāvaḥ । etena bhāṣye prakaraṇaśabdo jijñāsāpara ityuktam । nanu nityadharmānupalabdhiḥ kādācitkī vivakṣitā, sadātanī vā? ādyā anaikāntikyeva, ākāśādāvapi kadācinnityadharmānupalabdheḥ । dvitīyā tvasiddhaiva । na hi nityadharmopalabdhyā śabde kadācidapi na bhavitavyam iti pramāṇamasti । tathā cāsiddhatvaṃ vihāya kutaḥ prakaraṇasamatvamudbhāvayatītyata āhana ca tattvānupalabdhiriti । ayamarthaḥ, yasyaivaṃ viśeṣagrahaḥ, tasya tāvadasiddha evāyamityastu, yastūpalambhābhāvena sulabhāmanupalabdhiṃ matvā viśeṣamapratisandhāya pratibalena ca pratibandhamupanyasyati, taṃ prati kimayamābhāsatāṃ yātu na vā? na tāvanna yāti । tathā sati sādhayet । evaṃ ca tato agṛhītaviśeṣā dvitīyāpi sādhayedeva । na caivam, na cānābhāsamasādhakamatiprasaṅgāt । na ca tadānīṃ doṣāntaramatra parisphurati, anyatra pratibalena pratibandhāditi । yatrāpi yugapadanekadoṣaparisphuraṇam, tatrāpi satpratipakṣatvam apyudbhāvya viramyate । na hi yāvadasti tāvadudbhāvyam, anyatra saṃbhūya pratijñāyāṃ sarvatrodbhāvananiyamāditi । yadyapi pratyakṣavat tattvānupalabdhirapi na kevalā, api tu samānadharmadarśanādisahitaiva saṃśayakāraṇam । tathā ca codyacuñcorabhimatabhraṃsaḥ, tathāpi tamupekṣya svasiddhāntāvarodhena pariharatina hyakāraṇānāmiti । ekasmin pakṣe ubhayapadaṃ vihāyāparasmin vyāvṛttidvāreti padamadhyāhṛtya phakkikābodhaḥ, api tu tattvānupalabdhirevāsmaduktā prakaraṇasamodāharaṇamiti śeṣaḥ । evaṃ jijñāsāhetutvābhāvāt prakaraṇasamalakṣaṇāyogitayā śarīrādanyatvaṃ na tadudāharaṇamityuktam । idānīṃ saṃśayahetutayā anaikāntikalakṣaṇāyogāt । tadudāharaṇamevedamityāśayavānāhetyāhaitaśceti । kecit tu manyante, tattvānupalabdhireva paraṃ prakaraṇasamo hetvābhāsastannirākaraṇaṃ sūcayatievamanyānyapīti । 
nāgṛhyamāṇaviśeṣadaśāyāmanupalabdhyoranyayorvā dharmayoḥ kaścit viśeṣo gṛhyamāṇaviśeṣadaśāyāṃ tu yathānyasyānyatra hetvābhāse antarbhāvaḥ tathānupalabdherapīti sāpi tyājyā ।
na cānupalabdhyorātyantikamagṛhyamāṇaviśeṣatvam ।
ubhayoḥ siddhatve vastuna ubhayānubhayātmakatvaprasaṅgāt ।
ekasyāsiddhatve vā kathamagṛhyamāṇaviśeṣatvamātyantikamubhayorapi vāstavyāmasiddhau punarubhayānubhayātmakatvaprasaṅgāditi ।।

sādhyāviśiṣṭaḥ sādhyatvātsādhyasamaḥ ।।
।।

tasmāt sādhyatvādasiddhateti । sādhyatayā asiddhatayā । sādhyenāviśiṣṭaḥ sādhyāviśiṣṭaḥ । sā cāsiddhatā kasyacidityādi sugamam । tadevaṃ śiṣyapratipattilāghavāya vākyagauravam । vastutastu asiddhaḥ sādhyasama ityetāvadeva lakṣaṇamuktam । asiddha ityasyāpi pakṣadharmatayā na niścita ityarthaḥ । parāmarśaviṣayaḥ pakṣadharmatā । sā ca svasādhyena nirupādhisaṃbandhasya pakṣasaṃbandhaḥ । tathāpi ca vyāptiniścayasahitena saṃbandhidvayaniścayena niścīyate । vyāptiliṅgapakṣeṣu tvekatamāniścaye api neti । tatra pakṣāniścayādāśrayāsiddha । liṅgasyaivāniścayāt svarūpāsiddhaḥ । vyāpteraniścayādanyathāsiddhaḥ । eteṣāṃ cāniścayaḥ sandehād vā, abhāvaniścayād veti na kaścit phalaṃ prati viśeṣaḥ । etena vyomapadmāṃ sugandhi padmātvāt ityādayo api saṃgṛhītā bhavanti । anyathā yaḥ pakṣe asanniti lakṣaṇenaitallabhyate । yathā hi, asati sapakṣe vipakṣe ca pratiṣedhaḥ kartu na śakyate, tathā pakṣe apīti । satyā eveti satyenābhyupagatāyā ityarthaḥ । tasyā nityatvābhāvāditi । tadasiddhamiti cetna, kadācidupalambhalakṣaṇenāpi anityatvena sādhyasiddheḥ teṣāṃ vyañjakavaicitrye api vyaktyāśrayasaṃbandhināmupalambhamantareṇānupalambhaniyamāt । upalambhe vā tattvānupapatte । sadopalambhaprasaṅgācca । tejasābhibhūtatvāt na tatheti cetna, āśrayānabhibhave teṣāmanabhibhāvāt । tadabhibhave tu teṣāmupalambhe tadupalambhaprasaṅgāt । ata eva na bhābhāvasya tadvyañjakatvam । tasmāt kadācidupalambha evāsyāḥ sāmānyāvirūpatāṃ pratikṣipatīti । svāśrayaṃ prāgdeśād vibhajya deśāntaraṃ prāpayat karma tattāyāṃ vyavatiṣṭhate । nāto anyathā, calanavyavahārasyānākasmikatvāt, anyanimittābhāvāt । evaṃbhūtārthānvayavyatirekānuvidhānācca chāyāyāstvāśraya eva tāvannopalabhyate, prāgeva tasya viprayojanasaṃprayojane ityarthaḥ । na guṇo dravyāsamavāyāditi । dravyāsamavetaṃ hyadravyasamavetaṃ vā, asamavetameva vā syāt? ubhayathāpi guṇave vyāghātaḥ, sāmānyavataḥ svatantrasya dravyatvāpatteḥ । niḥsāmānyasya guṇalakṣaṇavyāghātāt । sāmānyavānaguṇaḥ ityādi hi tat । 
guṇakarmaṇāṃ nirguṇatayā guṇasya tatra samavāyavirodhena tatsamavāye sāmānyarūpatvopapatterityarthaḥ ।
dravyāsamavāyāditi ।
hetuṃ sādhayatina mana iti teṣāṃ viśeṣaguṇavirahāt sāmānyaguṇo ayaṃ bhavet ।
tathā cāśrayasahopalambhaniyame tadapratyakṣatāyāṃ niyamādapratyakṣatvaprasaṅga ityarthaḥ ।।

nāpyātmaguṇa iti । iyaṃ hi bāhyakaraṇapratyakṣatā idantāsāmānādhikaraṇyena vyāptā । tadātmaguṇatāmādāya nivartamānamanātmaguṇatāyāṃ viśrāmyatītyarthaḥ । nāpi nabhonabhasvatoriti । cākṣuṣato hi guṇānāṃ rūpidravyasamavāyena vyāptā । tacca rūpitvaṃ gaganapavanābhyāṃ vyāvartamānaṃ cākṣuṣaguṇasaṃbandhamapi vyāvartayatītyarthaḥ । nāpi tejasaḥ tadguṇatvaṃ hi pratītau tadavirodhitvena vyāptam, anyathā guṇinaḥ svaguṇapratītiparipanthitve guṇasya nityānupalambhaprasaṅgāt, sati samavāye upalambhavirodhāt, asati samavāye cāsattvāt । taccāto nivartamānaṃ tadguṇatvamapi nivartayatītyarthaḥ । tatsahacaritaguṇāntarānupalabdheśceti । ayamarthaḥ, na tāvat chāyā tejaso rūpametadrūpasya śuklabhāsvaratvaniyamātṛ । na cendranīlaprabhārūpavadāśrayovidhānāt । tasmāt guṇāntaramevedaṃ tasyeti vācyam । tathā ca cakṣuṣopalabhyamānaṃ na rūpamanantarbhāvyopalabdhuṃ śakyate, cakṣuṣastathaiva sāmarthyākalanāditi । ayamarthaḥ, cakṣurmātragrāhyatayā tāvacchāyā na guṇāntaratvena śaṅkāspadam, rūpaṃ tu saṃbhāvyeta । taccopalabhyamānaṃ pāthasa upalabhya śaityadravatvādivyāptam, atādṛśastoyatvāyogāt । pṛthivyāstu upalabhyagandhādivyāptam, atathābhūtasya pṛthivītvāyogāt । tacca śaityagandhādisāhacaryamato nivartamānamanupalambhena tadguṇatāmapi nivartayatīti । 
api ceti ।
ataijasadravyarūpagrahaṇe hi bāhyālokavyāptasyaiva cakṣuṣaḥ sāmarthyamadhigatam ।
na ca yatsahitasya yasya yatra sāmarthyaṃ tadrahitena tena tatkaraṇam ।
tathā sati vahnirahitamapyārdramindhanaṃ dhūmaṃ vidadhyādityarthaḥ ।।

virodhakastvadhika ityāhatasmistviti । etena pārthivaṃ rūpamāropitaṃ tama iti nirastam, bāhyālokasahakārivirahe cakṣuṣastathārope apyasāmarthyāt tadeva hi dharmyantare vā samāropyeta pittapītimavat, tatraiva vā niyatadeśe avagamyamāne aniyatadeśatvamiti nedīyasyaṇīyasyapi mahattvavat । ubhayathāpi tatprathamamantareṇānupapattirekatrāropyatvādanyatrāropaviṣayatvāt tasyaiva । na cālokamantareṇa rūpagrahaṇe cakṣuṣaḥ sāmarthyamityuktam । na cāropyāropaviṣayāprathane bhrāntisaṃbhavaḥ । na cobhayoranyatarasminnavyāpṛtasyaivacakṣuṣo bhrāntijanakatvam, na cāyamacākṣuṣaḥ pratyayaḥ, tadanvayavyatirekayorananyathāsiddhatvāditi । nāpi dravyamiti । na pṛthivyagandhatvāt । na jalamarasatvāt । na tejaḥ anuṣṇatvāt । na vāyurasparśatvāt । nākāśamaśabdasamavāyikāraṇatvāt । na dikkālo paratvāparatvāsamavāyikāraṇasaṃyogānādhāratvāt । nātmā buddhyanādhāratvāt । na mano jñānāsamavāyikāraṇasaṃyogānādhāratvādityarthaḥ । nedamadravyaṃ rūpidravyam, asmadādipratyakṣatvāt । asmadādipratyakṣaṃ hīndriyeṇa vyāptam । tacca niyataviṣayasāmarthyena vyāptam । tacca vipakṣānnivartamānamindriyaṃ nivartayat pratyakṣatvamapi nivartayatītyarthaḥ । asparśatvāditi । nedamanekadravyaṃ dravyamasparśatvāt । asparśatā hi dravyasyānārabhyatayā vyāptā । sa ca niṣedhyādanekadravyānnivartamānā svavyāpyaṃ sparśarahitatvaṃ gṛhītvā tadviparīte viśrāmyatītyarthaḥ । 
anārambhakatveneti ।
avidyamānamārabhbhakaṃ yasya tat tathoktam ।
tasya bhāvastatvattvamiti ।
etenāśrayāsiddhiḥ parihṛtā ।।

yat tūktam, manasā dravyāntarānārambhe vaiyarthyamupādhiḥ, na punarasparśatvam, tat kiṃ vaiyarthyādanārambhakatvamunnīyate, anārambhakād vā vaiyarthyamiti? na tāvadādyaḥ, sarvotpattimatprayojanasyāsmadādibhiḥ piśitalocanairanākalanāt । tasmād yadyārambhakasvabhāvatvaṃ manasastadā kadācidārambhe prayojanamapi kiñcid bhaviṣyatīti । na cet tatsvabhāvakatvaṃ prayojanasahasreṇāpi nārambhaḥ । svabhāvānuvidhāyīni hi prayojanāni । na tu prayojanānuvidhāyinaḥ svabhāvāḥ । pratyakṣabādhastu tadā syāt yadi tama evāpahnūyeta । dravyatve pratyakṣasyājāgarukatvāt, nīlimaguṇaśālinaḥ pratīteḥ । kathamevametaditi cetṛna, vastuto asya nīlatve acākṣuṣatvaprasaṅgāt । ālokasahakāriṇa eva cakṣuṣaḥ tatra sāmarthyāvadhāraṇādityuktam । śuklabhāsvaravirodhitāsāmyāt tu tathā vyavahāraḥ । evaṃ tarhi raktādivyavahāro api prasajyata iti cetna, vyavahāre hi sati nimittānusmaraṇāt । na tu nimittāmastītyeva vyavahāraḥ yathā śaṣayoḥ śavyavahāro gauḍānāṃ varṇatvanimittāviśeṣe api na kādivyavahāraḥ । adṛṣṭādisāmagrīviśeṣānniyamo nātrāpi daṇḍavāritaḥ iti । tat kiṃ na kiñcidevac chāyetyata āhatasmād bhābhāva evac chāyeti । na ca vācyam, so api kathamālokamantareṇa pratiyogismaraṇādhikaraṇagrahaṇavirahe vidhimukhena cākṣuṣo viṣaya iti । yadgrahe hi yadapekṣaṃ cakṣustadabhāvagrahe api tadapekṣameva । evaṃ hi taditarasāmagrahīsākalyaṃ syāt । tadihāpyālokābhāve tadālokāpekṣā syāt, yadyāloke api tadapekṣā bhavet । na caitadasti । pratyuta virodha eva tasmin sati hi tadabhāva eva na syāt । kiṃ tatsāpekṣeṇa cakṣuṣā gṛhyeta divā ca pratiyoginaḥ prabhāmaṇḍalasya grahe eva pradeśāntare tadgrahaṇamiti na kiñcidanupapannam । anyadāpi na rātrimapratisandhāyāndhakāragrahaḥ । rātrijñānaṃ ca na divasamapratisandhāya । tathā hi nirastaitaddvīpavartiraviraśmijālaḥ kālaviśeṣo atra rātrirityucyate । giridarīvivaravartinastu yadi yogino na timirālokinaḥ । timiradarśinaścetnūnaṃ smṛtālokā iti । adhikaraṇam api dṛṣṭamanumitaṃ smṛtaṃ vā ihedānīmandhakāra iti pratyayāt । vidhimukhastu pratyayo asiddhaḥ । na hi nāprayogamātreṇa vidhitvam, pralayavināśāvasthānādiṣu vyabhicārāt । nārthāntarbhāvena vākyārthe padaprayogādadoṣa iti cet? ihāpi mātsaryamapanīya eṣaiva rītiranugamyatāmiti suṣṭhūpasaṃhṛtamtasmād bhābhāva evac chāyeti । deśāntaraprāptimattvaprayuktaṃ hi gatimattvam । na tu deśāntaradarśanaprayuktam tacca prayojakamiha niścitavyāvṛtti । 
tathā hi svātantrayeṇa deśāntaraprāptau vārakānuvidhānaniyamo na syāt ।
prabhātulyatve tejaḥprabhāśrayeṣu ratnaviśeṣeṣuc chāyā divase na syāt ।
chāyayaivābhibhave vā bahalatame tamasi teṣāmāloko na syāt ।
ālokāntareṇaivābhibhave chāyāyā apyudbhāvo na syāditi ।।

saṃkalayatiseyamiti । asiddhiḥ anirūpaṇam । na caitāvateti । kutaḥ? savyabhicāratvāditi । ayamarthaḥ, yadyapi tatrāpi svābhāvikasaṃbandhavirahādastyeva hetutvāsiddhiḥ, na hyasti saṃbhavaḥ svabhāvapratibaddhaśca savyabhicārādiśceti । tathāpi na tāvat svarūpata āśrayato vā tatrāsiddhirudbhāvayituṃ śakyate, tayorniścitatvāt । nāpyupādhita upādhyapekṣayā vyabhicārāderlaghupratipattikatvāt, upādhestu taddvāraiva pratipatteḥ । yadi ca tena dūṣayituṃ na śakyate taddvārāpyapādhirevodbhāvyeta । vyabhicārādau hyudbhāvite sutarāṃ nivartate । upādhau tu kadācid vipratipadyate, tasya durūhatvāditi । astu tarhi savyabhicāravat aprayojako nāma ṣaṣṭho hetvābhāsaḥ, tasyāpyevaṃrūpaviśeṣaśālitvādityata āhaanyathāsiddhasya tviti । bhavedevam, yadyaupādhikatvaṃ svābhāvikasaṃbandhavirahādanyatṛ । na tvetadasti । anaupādhikatvaṃ hi saṃbandhasya svābhāvikatvam । aupādhikatvaṃ ca tadvarahaḥ । tasmād viśeṣāntarābhāvāt, sādhyasamasamānalakṣaṇavattvācca tatraiva tasyāntarbhāva ityarthaḥ । bhāṣye gatimattvāditi sandigdhaḥ । vārttike satī chāyā gatimatī deśāntare darśanāditi viśeṣaṇadvārā āśrayāsiddhaḥ । ayameva sattvaṃ vihāya niścitopādhisahavṛttiranyathāsiddhaḥ । 
tadetāvanta evāsiddhabhedā iti bhramanirāsārthamudāharatita eta iti ।
cākṣuṣatvāditi niścitāsiddhaḥ ।
aśarīratvāditi dharmita evāśrayāsiddhaḥ ।
maitratanayatvāditi saṃndigdhopādhisahavṛttiranyathāsiddhaḥ ।।

kālātyayāpadiṣṭaḥ kālātītaḥ ।।
।।

atra yathāśrutabhāṣyavārttikadarśanāt sarvamasamañjasamiti mattvā svavyākhyāṃ sthānāntarīyabhāṣyādyupanyāsena saṃvadannāhaatretyādinā । anuṣṇa ityādinā pratiṣedhyavidheyadharmagrāhakapramāṇabādho darśitaḥ । dharmigrāhakapramāṇabādhastu ghaṭo vyāpakaḥ sattvādākāśavaditi pratyakṣeṇa । paramāṇuḥ sāvayavo mūrtatvād ghaṭavadityanumānena । meruḥ pāṣāṇamayaḥ parvatatvād vindhyavadityāgamena । hetugrāhakapramāṇabādhastu, jalānilāviṣṇau pṛthivīto viparītasparśavatvāt tejovaditi pratyakṣeṇa । mano vibhujñānāsamavāyikāraṇasaṃyogādhāratvāt ātmavadityanumānena । brāhmaṇasya rājasūyaṃ karma, svargasādhanatvāt agniṣṭomavadityāgamena । evaṃ navavidho ayamekavidhopamānabādhena saṃkṣepato daśavidha iti । nanu bādho nāma nāvinābhāvabhaṅgādaparaḥ kaścit । so api na trairūpyapracyavādanya ityata āhabādheti । na hi bādham avyavasthāpyānaikāntikatvamapakṣadharmatvaṃ vāvatārayituṃ śakyam । ato asyāvaśyodbhāvyatayāvaśyābhyupagantavyaḥ, anyathā virodhamapi nābhyupagacchet । virodhe hi hetorabhāve svarūpāsiddhiḥ । sādhyābhāve apakṣadharmatā durnivārā । atha virodhasyaiva prathamaṃ buddhāvupanipātāt tadudbhāvanamantareṇa pakṣadharmatvasyodbhāvayitumaśakyatvācca so avaśyābhyupagantavyaḥ । tadetat samānamanyatrāpītyuktamityarthaḥ । yadyevam, bhāṣyamidānīṃ kathamityata āhaevamiti । atha yadyayamartho bhāṣyakārasya vivakṣitaḥ, kimiti naitadanurūpamudāharaṇamityata āhaatra ceti । tathāpyaihikamudāharaṇamasaṅgatamityata āhaparamatenaiveti । athaitadudāharaṇaṃ svamate pañcakoṭiṣu kvāntarbhaviṣyatītyata āhasa punariti । 
tat kimiti nodbhāvayāṃbabhūva evamityata āhasthūlatayeti ।
vārttikamidānīṃ kathamityata āhayasyāpadiśyamānasyetyādi ।
bhadantaṃ pratyekadeśinaḥ parīhāraḥsamīkṛte abhidhānāditi ।
tad vivṛṇotiayamartha iti ।।

।। hetvābhāsalakṣaṇaprakaraṇam ।।

।।

।।

evaṃ yatnenodbhāvanīyapariharaṇīyahetvābhāsavaprakaraṇaṃ samarthitam । 
atha sādhanavādī pramādī prativādī vā saduttarasamādhānayoraparisphūrtau tayorvijigīṣuḥ tadābhāsamapi brūyāditi tadābhāsavyutpādanāvasaraḥ ।
tatrāpi jāteḥ svapakṣavyāghātāpādakatvena jaghanyatvāt chalasya tu tātparyato duṣṭatve api vacanato aduṣṭattvādasphūrtidaśāyāmapi tadeva prayoktavyam ।
tasyāpyasphūrtau jātiriti viśeṣajñāpanārthaṃ jāteḥ pūrvaṃ chaloddeśaḥ ।
saiva lakṣaṇe api saṃgatiriti bhāṣyārthamāhauddeśeti ।।

nanvativyāpakamidaṃ lakṣaṇam ।
arthavaicitryopapattyā vacanavighātasya jātāvapi saṃbhavādityata āhayathā vakturiti ।
iha vāgvṛttiviparyāsena pratyavasthānaṃ na tu tatreti bheda ityarthaḥ ।
nanu vibhāgo nodāhṛtaḥ tatkathaṃ vibhāge tūdāharaṇānīti bhāṣyamityata āhavibhajyata iti ।।

।।

yadyevaṃ kathaṃ vibhāgaśceti kṛtvā vibhāgasūtrameva paṭhatītyata āhavibhajyate aneneti ।
uktipūrvakatvāt tātparyasya tadanusaṃdhānapūrvakatvādupacārasyoddeśakamaniyamaḥ ।
tadanurodhācca lakṣaṇakramaniyamaḥ ।।

pariśuddhiḥ abhidhāvṛttisaṃcāro yatrac chale tadvākchalamiti lakṣaṇārthaḥ, vācīti viṣayasaptamī, bhramaṃ nivārayativāci nimitta iti । nanvetat sarvacchalasādhāraṇamityata āhanavakambala ityādi । tadidaṃ vākchalamuttaradaśāyāṃ navavidham । tadyathā bhūbhṛdayaṃ vīryaśālī mahāvayavattvādityatra dharmipadasaṃcāreṇa na nakhaprasūnāñcitakarapallavo ayaṃ nityakarmakaratvādityatra sādhyapadasaṃcāreṇa । atā garbhavatī raktavilocanatvādityatrobhayapadasañcāreṇa । tadetat pratijñāśrayaṃ trayam । āḍhyo ayaṃ navakambalatvādityatrāsiddhatvodbhāvanena । gajo ayaṃ viṣāṇītvādityatra virodhodbhāvanena । durāloko asau rājā tejomayatvādityatrānaikāntikatvodbhāvanena । tadetat hetvāśrayaṃ trayam । duvyaṃ vāyuḥ sāvayavatvāt ambaravadityatra sādhanavikalatvena । asmadādidurāsadāḥ tārakā gaganecaratvāt pataṅgavadityatra sādhyavikalatvena । paśureṣa viṣāṇitvād govadityatrobhayavikalatvena । tadetad dṛṣṭantāśra trayam । pratyuttaradaśāyāṃ tu pratipakṣasādhane navavidhameva । anyatra tu yāvaddūṣaṇabhedam । tad yathā, anyathāsiddho asiddhaśceti vyāghātaḥ kathamapi siddhatvāt । 
sādhyaviparyayavyāpto ayamiti, guṇa evānyathā sādhyābhedaprasaṅgāt ।
ambareṇānaikāntikamityasaṅgatam, tasyāpyanityatvāt ।
nāyaṃ pakṣī kuto asya pakṣabādhasaṃbhāvanetyādi svayamūhyam ।
asya pratyavasthānamityādi bhāṣyaṃ na pūrvasūtravyākhyānaṃ nottarasūtraparaṃ vetyata āhatadetacchalamiti ।।

sambhavator'thasyātisāmānyayogādasambhūtārthakalpanā sāmānyacchalam ।।
।।

yatra tātparyasaṃkrāntistat sāmānyacchalamiti sūtrārthaḥ । tacca kvacit saṃbhavavidhiviśeṣyeṣu । yathā saṃbhavadvidyācaraṇasaṃpadayaṃ brāhmaṇatvāt । śataṃ dvijātayo bhojitā iti । kvacit tu hetutvoddeśaviśeṣaṇeṣu yathā brāhmaṇādupajāto ayaṃ brāhmaṇatvāt । anityaṃ kāryaṃ dvijaśataṃ bhojitamiti । tadetat sarvaṃ vivakṣitamāpnoti cātyeti cobhayasamānaṃ cetyatisāmānyamucyate । etannimittakaṃ chalaṃ sāmānyacchalamiti । bhāṣyānurodhāt viśeṣaniṣṭhaṃ vyācaṣṭesaṃbhavata iti । tatrādyamudāharaṇaṃ sphuṭameva । dvitīyaṃ tu, anityaḥ śabdaḥ kṛtakatvādityukte dhaṭo apyanityaḥ tarhi kṛtakatvāt śabdaḥ syāt । tṛtīyaṃ tu, śataṃ dvijātayo bhojitā ityukte śatasaṃkhyāvacchinnā api bhojitāḥ sanakādayo na dvijātaya iti । 
caturthaṃ tu, brāhmaṇājjāto ayaṃ brāhmaṇatvādityukte saṃbhāvanāviṣayo ayamabhihito na heturiti ।
pañcamaṃ tu, anityaṃ kāryamanityatvādityukte sādhyāviśiṣṭo heturiti ।
ṣaṣṭhaṃ tu, dvijaśataṃ bhojitamityukte dvijā bhojitāḥ, na tu tadmatā śatasaṃkhyeti ।
evaṃ pratyuttaradaśāyāmapyetat ṣaḍvidhameveti ।।

dharmavikalpanirdeśer'thasadbhāvapratiṣedha upacāracchalam ।।
।।

upacāravṛttivyatyayo yatra tadupacāracchalamiti lakṣaṇārthaḥ । etadapyuttare najavidham । tad yathā, ayaṃ māṇavakaḥ siṃhaḥ, ayaṃ siṃho rājñaḥ, ayaṃ puruṣasiṃho rājaśārdūlasyeti pratijñāmāritya trayam । varṣāṣu nausaṃcāryeyaṃ bhūmirgaṅgātvāt, ghoṣāṇāṃ sukhavasatihetavaste deśā gaṅgātvāt, sa pradeśo dhanakāśādivano gaṅgātvāditi hetumāśrityatrayam । ye dhvanihetavaste krośanti yathā mañcāḥ, ye krośanti te dhvanihetavo yathā mañcāḥ, ye krośanaprayojanavantaste krośanti yathā mañcāḥ, iti dṛṣṭāntamāśritya trayam । pratyuttare tu pratisādhane tāvadeva । anyatra tu yāvaddoṣabhedam । tadyathā, aśarīratvāditi heturayamāśrayāsiddha ityukte naivam, hetvāśrayasyākāśasya siddhatvāt । 
na ca heturasiddhatvādīnā dūṣyate api tu liṅgameva ।
ato niranuyojyānuyogo bhavata ityādi dharmavikalpanirdeśaśabdenābhidhānadharmo dvedhābhidhīyata iti vārttikaikavākyatām āpādayituṃ bhūmiṃ racayitvā yathāśrutabhāṣyamupekṣya khaṇḍakhaṇḍaṃ vyācaṣṭeśabdasyeti ।
dyayapi neha sphuṭam tathāpyekatra vastusadbhāvaḥ pratiṣidhyate ।
naiva kroṣṭāro mañcā iti parīkṣāvārttikamanāgatamavekṣyāhavārttikamate tviti ।।

vākchalamevopacāracchalaṃ tadaviśeṣāt ।।
।।

saṃgatirhi dvedhā bhavavati, antarbhāvalakṣaṇā ānantaryalakṣaṇā ca । tatra na tāvat pūrvā chalaparīkṣāsūtrāṇāṃ lakṣaṇasyādhyāyārthatvāt । 
adhyāyānantarbhūtasya cāhnikaprakaraṇayoḥ antarbhāvāt, parīkṣātvena dvitīyādāvevāntarbhāvārhatvācca ।
nāpyuttarā ṣoḍhāpyatra saṃbhāvyate, smārakābhāvena prasaṅgābhāvāt, tayā vinaiva prakṛtasiddheḥ, upodghātābhāvāt, jātinigrahasthānalakṣaṇāvarodhenāvasarābhāvāt, uttaraprabandhaṃ prati akāraṇatvena hetutvāyogāt, chalaparīkṣāyā uttaratrāvyavahāreṇānirvāhakatvāt, chalaparīkṣājātyādilakṣaṇasūtrāṇāṃ prakṛtopayogyekakāryāyogena tannibandhanāya api saṃgaterabhāvādityata āhaparīkṣāparvaṇa iti ।
prāsaṅgikī saṃgatiḥ ।
prasaṅgāśca parīkṣāparvasannidhānenopodvalita ityarthaḥ ।।

pṛthaksūtraṇāt sādharmyasahitāyā viśeṣānupalabdheśca saṃśaya ।
parīkṣitaṃ satsu vivacitaṃ sugrahaṃ supariharaṃ chalaṃ bhaviṣyatīti parīkṣāprayojanaṃ sphuṭīkṛtya pūrvapakṣamāhayathā hīti ।
lakṣaṇābhedādekatvamityarthaḥ ।।
na tadarthāntarabhāvāt ।।
।।

na tadarthāntarabhāvāditi siddhāntasūtram । tatra ca bhāṣyamanyārthāntarakalpanā, anyor'thasadbhāvapratiṣedha iti । tadetadaviśadam, arthāntarakalpanāyā ubhayatrāpi pūrvapakṣe darśitatvāt । arthasadbhāvapratiṣedhastu yathākathañcit sarvasādhāraṇaḥ anyathā vacanavidhātatvalakṣaṇakṣateḥ । paramārthatastu na kvacidapi । vārttikaṃ tu ekatra dharmaḥ pratiṣidhyate anyatra dharmīti । etaccāsiddham । na hyatra mañcā eva dharmiṇaḥ pratiṣidhyante । api tu kambaladharmasaṃkhyāvat mañcadharmaḥ । 
krośanamihāpi pratiṣidhyata ityata āhavidheyaṃ vastviti ।
atraivottaraśaṅkāntaramapanayatikiṃ tviti ।
tadetatsamādhānaṃ prakṛtodāharaṇāpekṣaṃ draṣṭavyam ।
sarvavyāpakaṃ tu mukhyopacāravṛttyanugatatvena anayorbhedakau niyatau dharmāviti ।।

aviśeṣe vā kiñcitsādharmyādekacchalaprasaṅgaḥ ।।
।।
aviṅgaḥ ।।
।। iti chalaprakaraṇam ।।

।। purūṣāśaktiliṅgadoṣasāmānyalakṣaṇaprakaraṇam ।।

।।

yadyapyasaduttaratayā jāteḥ chalaprakaraṇa evāntarbhāvo yuktaḥ, tathāpi pratijñāhānyādernigrahasthānasyāpi tathābhāvāt tāṃ saṃgatimupekṣyārthadūṣaṇatvābhiprāyeṇa prayogasya sāmyāduttaraprakaraṇa evāntarbhāvaḥ ।
tatrāntarbhūtāyāśca jāteḥ pṛthakkaraṇe uddeśa eva prayojanamuktam, pratijñāhānyādyapekṣayā cānudbhaṭāparādhatayā paravyāmohanahetutvāt, parājayadaśāyāṃ prayoktavyatvajñāpanārthaṃ tasmāt prāguddeśaḥ ।
saiva saṃgatirihāpītyāhauddeśeti ।।

chalasya samyagdūṣaṇasya ca ityupalakṣaṇam, pratijñāhānyāderityapi draṣṭavyam ।
na ca chale ityupalakṣaṇaṃ tathaiva, tathāpi samyagdūṣaṇasyāvyudāsaḥ, tasyāpi hetuto vaidharmyeṇa hetvābhāsasādharmyeṇa pratyavasthānarūpatvādityata āhana ceti ।
ayaṃ ca mātraśabdārtho jātīnāmavatāraṃ vāde pratiṣedhatā asaduttaratvakhyāpanenaiva sūtrakṛtā sūcitaḥ ।
bhāṣye jātipada vyutpādanaprayojanaṃ darśayatijalpe hīti ।।
vapratipattirapratipattiśca nigrahasthānam ।।
।।

nigrahasthānenaiva samastakathāmudraṇādarthato asya paścādabhidhānam ।
tat kimityatra saṃgatyanusaraṇenetyāśayavān sūtraṃ pratyāharativipranamiti ।।

yadyapi lokavyavahārakathāvyavahārayoḥ puruṣasyāparādha eva nigrahasthānam । aparāddho hi nigrahaṃ śāstiṃ khalīkāraṃ prāpnoti । anyatra loke śarīraviḍambanā । kathāyāṃ tvaparādhamātrodbhāvānamātram । anyatra vādinoḥ kāmacāraḥ । aparādhaśca kathāyāṃ vipratipattyapratipattibhāgadvayaparyavasitaṃ tātkālikamatattvajñānameva । 
tathāpi tasya svarūpeṇodbhāvayitumaśakyatvāt, nirarthakāpārthakādisāmānādhikaraṇyānupapatteśca tadunnayanopāyopalakṣaṇatayā sūtraṃ vyākhyātam ।
tena kathāyāṃ pravṛttayāṃ vādinoratattvajñānajñāpikā kriyā nigrahasthānamiti sūtrārthaḥ ।
etacca pratijñāhānyādisāmānādhikaraṇyena prayuktanigrahasthānapadapadārthālocanayā ।
svarūpeṇa śakyodbhāvanapratipādakavārttikadarśanācca sugamam, bhāṣye apyanantarameva sphuṭībhaviṣyati ।।

syādetat, na pratipattervirītatvādanyat kṛtsitatvamityata āhasūkṣmeti । kathamasau nigrahasthānamiti । kathamasau svarūpato apratīyamānaiva sattāmātreṇa nigrahasthānaṃ bhaviṣyati? na hyapratītameva paradāradharṣaṇaṃ nigrahāya paryāptamityarthaḥ । vipratipadyamāna iti । yato vipratipadyamānaḥ prāptaparājayo bhavati, ataḥ parājayaprāptidvāreṇa unnetuṃ śakyate । 
atha parājayaprāptireva kā ityata uktamnigrahasthānaṃ pratijñāhānyādi khalu spaṣṭam parājayaprāptiriti bhāṣyaṃ sphuṭamityarthaḥ ।
yadyapyadhike vipratipattyapratipattī saṃbhavatastadasaṃbhave nigrahasthānatvānupapatteḥ, tathāpi vipratipannavastugocaratvena na tu tatreti tadanigrahasthānatvabhramanivāraṇārthamasamāsakaraṇamityarthaḥ ।
adhikaṃ nāmetyupalakṣaṇam, punaruktamapi draṣṭavyam ।
dūṣyaṃ vā ityāgāmipakṣāpekṣayā vāśabdaḥ ।।

।।

yathoddeśamitiyathoddeśakramaṃ bhavatu lakṣaṇam, na tu lakṣaṇakramānatikrameṇa parīkṣā bhaviṣyati, prathamata eva vyatikramādityata āhayathālakṣaṇaṃ yathāsvarūpamityartha iti । nanvevaṃ sati prathamadvitīyasūtre tātparyāntareṇāvaṣṭabdhatvānna trividhaśāstrapravṛttyantarbhāvinī । ārthyā vṛttyā prathamasūtrasya uddeśāntarbhāve api dvitīyasūtramalagnakam asaṃgatikatvādityata āhatasmāditi । aupodghātikyā saṃgatyā prathamoddeśamaṅgatameva dvitoyasūtramarthāt । 
śrutyā ca prayojanaparatayeti na prakaraṇāsaṃgatirityarthaḥ ।
śeṣaṃ sūbodhamiti ।
kīrttyata iti kīrtitam ।
tathā ca yathāyogamabhisaṃbandha iti sukhabodhamityarthaḥ ।।

anabhyāsajñeyācchrutivivaragarbheṣu laghutaḥ sukhagrāhyānmandaiḥ kusumasukumārāt prathamataḥ ।
manaḥ śrīmadvācaspativacanavinyāsavisarāt
trasatyadyāpyetanmuhuriva muhurnirvṛtamapi ।।

।। iti puruṣāśaktiliṅgadoṣasāmānyalakṣaṇaprakaraṇam ।।

।। ityaudayanatātparyapariśuddhau prathamādhyāyasya dvitīyāhnikam samāptaḥ prathamādhyāyaḥ ।।