Bhāskara Bhagavadāśayānusaraṇabhāsya

bhāskara bhagavadāśayānusaraṇabhāsya

bhāskarabhāṣyasya prathamapṛṣṭhasya dve vākye ānandajayatīrthakṛtagītāṭīkāyā uddhṛte । tayoḥ sāhāyyena bhāskarakṛtagītābhāṣyasya luptaprathamapṛṣṭhasya viṣayonumātuṃ śakyate । te vākye śāstraprayojanābhidhāne prastute avatāraprayojanābhidhānam asaṃgatam । jñānakarmasamuccayasādhyatvān mokṣasya tatpratipādanāya gītārambhe na dharmādipratipādanārtham । tadarthānāṃ manvādidharmaśāstrāṇāṃ sanakādiyogaśāstrāṇāṃ ca pratikālaṃ vidyamānatvāt । jayatīrthaṭīkāyām yad āha bhāskara iti vākyād anantaram upalabhete ime vākye । tatra prathamaṃ vākyaṃ ṣaṣṭhe pṛṣṭhe dvitīyaṃ vākyaṃ navame pṛṣṭhe ।

śrībhagavadgītāyā bhagavadbhāskarakṛtabhagavadāśayānusaraṇābhidhānabhāṣyam ।

idaṃ hi triṣu lokeṣu mahajjñānaṃ pratiṣṭitam ।
vistaraiś ca samāsaiś ca dhāryate yad dvijātibhiḥ ।।

yodhīte bhārata puṇyaṃ brāhmaṇo niyatavrataḥ ।
śrāvayec ca mahāpuṇyaṃ tasya dharmaḥ sanātanaḥ ।।

taponiyamam āsthāya kṛtam etan maharṣiṇā ।
tasmān niyamasaṃyuktair adhyeyaṃ brāhmaṇair idam ।
kṛṣṇaproktam imāṃ puṇyāṃ bhāratīm uttamāṃ kathām ।
śrāvayiṣyanti ye viprā ye ca śroṣyanti mānavāḥ ।।

ityevamādau śrāvayiṣyanti ityatra vipragrahaṇād dvijātīnām evādhyayane śravaṇe cādhikāro darśitaḥ । itareṣāṃ tu ye tu śrośyanti mānavā iti mānavagrahaṇāc chravaṇa evādhikāraḥ śāstravirodhāc cādhyayane nādhikāraḥ ।

tathā coktaṃ śukotpattau

sarvas taratu durgāṇi sarvo bhadrāṇi paśyatu ।
śrāvayec caturo varṇān kṛtvā brāhmaṇam agrataḥ ।।

iti cāturvarṇyamadhyapātinaḥ śūdrasya śravaṇamātraṃ vidhīyate । rāmāyaṇe hy ayam evārtho viśeṣeṇa pratipāditaḥ

paṭhaṃ dvijo vāgṛṣabhatvam īyāt
syāt kṣatriyo bhūmipatitvam amīyāt ।
vaiśyas tathā sarvadhanatvam īyāc
chṛṇvan hi śūdropi mahattvam īyāt ।।

ity atretihāsaśravaṇamātram eva śūdrāder nirṇītam । tatrāpi cākhyāyikāmātraśravaṇe na tu rahasyavedāntārthapratipādanapradeśeṣu sanatsujātīyagītāmokṣadharmādiṣu tasya vedādhyayanaśravaṇatadarthaparijñānatadanuṣṭānānāṃ pratiṣedhasmaraṇāt । tathā ca manusmṛtau

na śūdrāya matiṃ dadyān nocciṣṭaṃ na haviṣkṛtam ।
na cāsyopadiśed dharmaṃ na cāsya vratam ādiśet ।।

iti cādṛṣṭārthamatidānadharmopadeśādiniṣedhāt । na ca svamanīṣikayā brāhmaṇopadeśam anapekṣya pustakādes tadvivaraṇād vā tadartham adhigamya karmānutiṣṭhataḥ phalāya tad bhavati pratyuta śāstraniṣiddhenānupanītena gṛhītaṃ śāstrajñānam anarthotpādakam । yato nyāyasmṛtyācārāvirodhī yaḥ padārthaḥ sa śāstrārthaḥ । tatra nyāyaḥ yathotkṛṣṭanikṛṣṭavarṇayor na karma tulyatā tathā na sadṛśadharmatā yuktā । tad uktam

apavarge adhikāras tu strīśūdrāṇāṃ bhaved yadi । jātyutkarṣo dvijātīnām anarthāya tato bhavet ।। iti ।

smṛtir api

viduṣā brāhmaṇenedam adhyetavyaṃ prayatnataḥ । śiṣyebhyaś ca pravaktavyaṃ samyaṅ nānyena kenacit ।। iti ।

ācāraś cāryyadeśe jñānaśāstraśravaṇe tasyāpravṛttyaivāveditaḥ yaḥ śāstravidhim utsṛjya ityādinā cehāpi pratyayasya pratipādayiṣyamāṇatvāt । ata evoktam

adhikāraṃ vinā yas tu gṛḥṇāti śāstram anyathā ।
tat tyaktvā pāvanaṃ kṛtvā svadharmaṃ punar āśrayet ।।

pāvanaṃ prāyaścittam । manunā cādhyayanaśravaṇatadarthānuṣṭhānayuktasyaiva dvijāter jñānedhikāro darśitaḥ

adhītya vidhivad vedān putrān utpādya dharmataḥ ।
iṣṭvā ca śaktito yajñair mano mokṣe niveśayet ।।

tadrahitasya dvijāter api mokṣedhikāro noktaḥ

anadhītya dvijo vedam anutpādya tathā prajām ।
aniṣṭvā caiva yajñaiś ca mokṣam icchan vrajaty adhaḥ ।।

śūdrasya ca vasiṣṭamunināpy upanayanādibhir asaṃskāryatvaṃ pratipāditam ।

tathā ca tatroktam gāyatryā brāhmaṇam asṛjata triṣṭubhā rājanyaṃ jagatyā vaiśyaṃ na kenacic chandasā śūdram ity asaṃskāryo vijñāyata iti । kiṃ ca bhagavatā sākṣād dharmeṇāpi śāpavaśād vidurākhyaśūdrajanmanātmajñānaviṣaye dhṛtarāṣṭrapṛṣṭena śūdrayonisthatvād anadhikāritvaṃ manyamānena vedārthopadeśārthaṃ sanatsujātam ānayatā tatrānadhikāro darśitaḥ । tathā ca tenaiva tatroktam

śūdrayonāv ahaṃāto nāto anyad vaktum utsahe ।
brāhmīṃ hi yonim āpannaḥ suguhyam api yo vadet ।।

na tena garhyo devānāṃ tasmād etad bravīmi te ।।

evaṃ ca brāhmaṇayonivyatiriktānyayonijo yadi guhyaṃ vedārthaṃ vadati tadā devādibhir asau garhyate niṣiddhasevanena pāpayogān narakādau prakṣipyata ity arthaḥ ।

kumārasya tu yā buddhir veda tāṃ śāśvatīm aham ।

kumārasyānujjhitabrahmacaryasya sanatsujātasya yā buddhir yaj jñānam bodhanaṃ buddhiḥ tām ahaṃ veda । niratiśayajñānayukto asāv iti jātis maratvāj jānāmi । kiṃ tu nikṛṣṭajātisthatvenānadhikārād vaktuṃ na śaknomi ।

yas te guhyān prakāśāṃś ca sarvān hṛdayasaṃśrayān ।
pravakṣyati mahārāja sarvabuddhimatāṃ varaḥ ।।

kiṃ bahunā sāṅkhyādiśāstreṣv api brāhmaṇānām evāsuriprabhṛtīnāṃ bhagavadbhiḥ kapilamunipramukhair mahātmabhir jñānopadeśaḥ kṛto nānyasya । ity ato api na śūdrāder jñāne adhikāro asti । tasmāt sakaletihāsapurāṇadharmaśāstrādipaurvāparyaparyālocanenāyam eva vākyārtha iti sthitam । śāstraikasamadhigamyā kilādhikāravyavasthā dharmādharmavyavasthāvan na pramāṇāntaragamyā । ko hi nāma bhagavato dharmasya hetuto niścayam avadhārituṃ śaktaḥ । hetutaś ca dharmavyavasthāyāṃ kariṣyamāṇāyāṃ hetvanavasthānād dharmānavasthānam api prasajyeteti । ataś ca

striyo vaiśyās tathā śūdrās te api yānti parāṃ gatim ।

itīdam api liṅgam ।

kiṃ punar brāhmaṇāḥ puṇyā bhaktā rājarṣayas tathā ।

ity api kṛtabrāhmaṇarājarṣiviṣayakapravartakavidhiprarocanārthavādatvena draṣṭavyam na tu svārthapratipādanaparam । liṃ gaṃ hi pramāṇāntarataḥ prāptasyaivārthasya dyotakaṃ bhavati nāprāptasyāprāpakam te api yānti ity abhidhāyakavartamānakālavācipratyayāntaśabdanirdeśāt pūrvoktavidhisāpekṣatvena sākāṅkṣatvāc ca । vāstavena rūpeṇānyaparaṃ yadvākyaṃ śabdena cānyārthapratipādakaṃ talliṃ gam ।

vidhiniṣedhaśeṣatayā tv arthavādānāṃ pravṛttiḥ na tu svārthapratipādakatayā viṣabhakṣaṇādivākyavad arthavādavākyānāṃ parārthatvāt svārthe tātparyābhāvād anyaparatvād vidhivihitārthastāvakatayā niṣiddhārthaninditṛtayā ca pravṛtter iti । etac ca nipuṇataram atraiva navame adhyāye vakṣyāmaḥ । anyac ca

jñānaṃ vijñānam āstikyaṃ brāhmaṃ karma svabhāvajam ।

iti brāhmaṇasyaiva bhagavān dharmaḥ śreyaḥsādhanam iti darśayiṣyati । yato adikṛtānām āryyāṇāṃ dvijātīnām eva śrutivihitanityanaimittikakarmakṣapitakalmaṣamohabhayāyāsānām upāsyamāna eṣa paramātmātigrahanaḥ saṃsāropaplavarahito ananto akṣayo anādir ajo amanomayo nirvikalpo apāpaḥ sarvalokeśa eka eva sarvaśarīrāvasthitaḥ sarvapadārthāvasthitaḥ satatāsāditavimalabhāvaḥ sarvaśaktiḥ svaśaktivibhavajanitasakalādvaitasadrūpaḥ pratyakṣo bhavati । sādhanavīryāt teṣām eva hi śrutismṛtyuktapraśastayamaniyamapramukhayogāṅgādisambhavād upāsakatvena ca teṣām eva niyamāt ta eva ca tam ātmānaṃ paśyanti । tathā cānukramaṇyādāv api bhagavatā vyāsenoktam

yat tad yativarā muktā dhyānayogabalānvitāḥ ।
pratibimbam ivādarśe paśyanty ātmany avasthitam ।।

yad akṣaraṃ vedavido vadanti viśanti yad yataro vītarāgāḥ ।

ityādinā viśiṣṭajātīyāśramiviṣaye dhānenātmopalambhanam upapannaṃ bhavatīti pradarśitam ।

nāhaṃ prakāśaḥ sarvasya yogam āyāsam āvṛtaḥ ।

iti bhagavān eva śūdrāder ātmadarśanābhāvaṃ pratipādayiṣyati । dvaipāyano api

śāntātmāno dvijaśreṣṭhāḥ prāpnuvanti tadakṣaram iti ।

ataḥ śūdrader dhyānādinā kriyamāṇenāpi na tatprāptir bhavati niyamavidher bhaṃ gabhayād akhilavidyāyā adhikṛtānuṣṭhitāyā eva phaladātṛtvāvagamāt । avihitena tūtkṛṣṭajātīyakarmaṇā yogena jñānena ca śūdrādir utkarṣa netuṃ na śakyate । na hi kārṣṇāyasaṃ bhūyo apy analasantāpanena suvarṇatvam āpādayituṃ śakyam । kriyā hi dravyaṃ vilāpayati nādravyam । vedasmṛtiliṃ gebhyaḥ kila brāhmaṇasyaiva mukhyayā vṛttyā mokṣādhikāro avagamyate na kṣatriyavaiśyayoḥ yogābhyāsādhikāre saty api । tad uktam

bandhamokṣavyavasthityāṃ pramāṇaṃ codanā svataḥ ।
vedasyānatiśaṅkyatvād anapekṣatayā tathā ।।

vidhir niyuṅkte adhikṛtam uttamaṃ śreyase sadā ।
aśāstrīyāt phalāsaṃ gāt svayaṃ kāmī hi badhyate ।।

apunarjanmasambandho yasmāc chabdaikagocaraḥ ।। iti ।

yat tu rājarṣīṇāṃ janakaśvapatipravāhaṇaprabhṛtīnāṃ mahābhāratādau mokṣaśravaṇaṃ tat kasyāñcid viśiṣṭāyām avasthāyāṃ pravṛttayāgatvena yajamānānāṃ tu mantrāptasambodhāvirbhāve sati na sarvadā । yāgasthānāṃ hi teṣāṃ brāhmaṇatvaṃ śrūyate । tathā ca śatapathaśrutiḥ

sā yāṃ kāñcana yajate brahmaiva bhūtvā yajata iti ।

tadvadhe ca smṛtau brahmahatyāprāyaścittam āmnātam

yāgasthakṣatriyaṃ hantā cared brahmahaṇivratam iti ।

evaṃ ca kṣatriyavaiśyayor api na tathā brāhmaṇena tulyatayā mokṣe adhikāraḥ tasmād dvijātīnām eva । yogābhyāsena tu prayatamānānām apy anadhikṛtānāṃ śūdrādīnāṃ vidyamāne hṛdayapuṇḍarīke api nādhikāraḥ tiraścām iveti । kiṃ ca yathā saura āloko divācarāṇāṃ eva bhūtānām ākṣaṃ janayati na tu rātricaraṇāṃ kauśikādīnāṃ tulye api prakāśadātṛtve tadvat ।

yad ayaṃ samudāyārthaḥ garbhādhānādisaṃskārasaṃskṛto yo yathāvidhyupanīto yathāśakticīrṇavedavratādiko arthāvabodhaparyantavedādhyayanasaṃskṛto gṛhād vanaṃ vanān maunam āśramāṇāṃ samuccayam aṅgīkṛtya vikalpe vā brahmacaryād yathāruci śānto

dāntaḥ śraddadhānaḥ so apavarge adhikārabhāk yataḥ sūtrakāraḥ svadharmāṇāṃ vidhyarthatvaṃ na manyate

karmaṇāṃ sahakāritvaṃ sahaiveti śruter matam ।
na hy anāśramiṇo vedo yogyatvam iha manyate ।।

devopakāraḥ kartavyo devān bhāvayateti ha ।

ataḥ
yāvajjīvaṃ prakurvīta svakarmāṇi yathāvidhi ।
saṃskurvīta svadharmaiś ca smṛtito avagataṃ tathā ।।

mahāyajñaiś ca yajñaiś ca aṣṭāv ātmaguṇā iti catvāriṃśat saṃskārā iti ca । api ca saṃyatānām eva yajñādayaś ca śrūyate । tattvaprakaraṇe kila

vidyayāśramiṇo yogo nānyasyeti śruter matam ।।

karmaṇā tasya vijñānaṃ tadbhāvam upanīyate । paścād āpannatadbhāvo deham etaṃ vimuñcati ।। iti ।

tathā cātra vājasaneyināṃ yajñasūtrakāraḥ kātyāyano adhikāravivekam uktavān athāto adhikāraḥ iti । athaśabda ānantaryārthaḥ । ataḥśabdo hetvarthaḥ । yato vedādhyayanaṃ pūrvavṛttam atas tadarthajñānāvasare prathamam adhikāro nirūpyate kasyātrādhikāra iti । adhikāraśabdasyaiva tāvat

ko arthaḥ ayam ucyate

abhyupagatāgamaprāmāṇyānāṃ puruṣāṇāṃ śāstreṇa yady asya kartavyatayā vidhīyate tatra tasyāgamapāratantryeṇānuṣṭhānāṅgīkaraṇam । tathā yac chāstreṇa niṣidhyate na kalañjaṃ bhakṣayet ityādi tatra pratiṣidhyamānakriyasya mukhyasyādhikāriṇo jighatsāprayuktarāganibandhanaḥ kalañjabhakṣaṇapravṛttiniṣedhārthaḥ śāstrapāratantryeṇaiva । akāraṇasaṅkalpa audāsīnyāśrayaṇaṃ cādhikāraḥ । tad uktaṃ bhaṭṭena

vidhinā yujyate yatra na hanyān na pibed iti ।
tatraudāsīnyavastv eva pratipattāvalambane ।।

audāsīnyaṃ pravṛttyuparamo vyāpārābhāvaḥ svāmitvena yo vyāpārasyādhikāras tasyābhāva ity uktaḥ । tenaitad uktaṃ bhavati idam agnihotrādi karma matsambandhitayā vihitam ato mama kartavyam । idaṃ ca parahiṃsādi tathaiva niṣiddham ato na kartavyam iti brāhmaṇādir avagacchati । eṣa adhikāraśabdārtha iti । tad uktam 

yatra yasyādhikāro asti nitye naimittike ca saḥ । badhyate na hi sarvo hi śāstrātikramabandhanaiḥ ।। iti ।

śāstradṛṣṭyādhikāro nirūpyata ity atra niyojyatvaṃ tāvad āha brāhmaṇarājanyavaiśyānāṃ śrutiḥ । tathā ca 

vasante brāhmaṇenādhyeyo grīṣmo rājanyena śaradi vaiśyena iti śrutiḥ । kiṃ ca aṅgahīnāśrotriyaṣaṇḍapatitaśūdravarjam ity aṅgahīnānām andhamūkapaṅgvādīnām ājyāvekṣaṇopasthānavacanaviṣṇukramaṇādiṣv asāmarthyāt karmaṇi nādhikāraḥ । aśrotriyasya sāṅgavedādhyayanavijñānarahitasya yathāvac chāstrānavabodhe mantrāṇāṃ devatādisatattvānagamād anadhikāraḥ । uktaṃ ca 

vaidhe kṛtārthakaṃ śāstram avaidhaṃ nānuśāsti hi । iti । ṣaṇḍasya klībasya pūrvajanmārjitaduṣṭakarmasūcakatvena duṣkṛtitvād anadhikāro dāyādivibhāgapratiṣedhāt tasya karmaṇāṃ ca dravyādisādhyatvād vibhavayuktasya putriṇa ādhānādisaṃyogāt klībasyāputriṇo nādhikāraḥ । tathā coktam

patitavyādhiśūdrāṇāṃ yāvad vacanam iṣyate । adhikāro na sarvasmin namuceḥ ṣaṇḍakasya ca ।। iti ।

patito brahmahādiḥ । tasyānadhikāro mahāpātakitvāt । śūdrasya cānadhikāraḥ । kuto athātaḥśabdābhyāṃ vedādhyayanānantaryadyotakābhyāṃ yasya vedādhyayanaṃ tasya karmaṇy adhikāra iti jñāpitatvāt । karmādhikṛtasya ca jñāne adhikāro jñānena karmaṇaḥ samuccayanāt । tathā coktam 

niḥśreyasāyādhikṛtān vidyā karma vyabodhayat ।
karmaśrutir evānuśāsti tān ।। iti

tasmāc chūdro yajñe anavakḷpta iti tasya karmaparyudāsād mūrkhatvāc ca । mūrkhatvaṃ ca tasyopanayanavedādhyayanatadarthādhigamapratiṣedhāt । tathā ca gautamaḥ

śūdraś caturtho varṇa ekajātir na ca saṃskāram arhati । iti

tathā athāsya vedam upaśṛṇvatas trapujatubhyāṃ śrotrapratipūraṇam udāharaṇe jihvocchedo dhāraṇe hi śarīrabheda iti ।

vaśiṣṭo apy āha

padyur vā eṣa śmaśānaṃ yac chūdras tasmāc chūdrasamīpe nādhyetavyam iti ।

na cānadhikṛtena kṛtaṃ karma śāstrapratyayaṃ phalaṃ sampādayitum arhati śāstralakṣaṇatvāt phalasambandhasyotkarṣāpakarṣayoś ca । uktaṃ ca

avaidhatvād anagnitvān nādhikāro asti karmasu ।
śrauteṣv avaidhatāpy asya vedādhyayanavarjanāt ।।

yaḥ svādhyāyam adhīyīta kuryāt karma sa eva tat ।
avaiduṣyād ataḥ śūdraḥ karmaṇaḥ paryudasyate ।।

kiṃ sarvebhyaḥ na ।

smārtaṃ ca pitṛyajñādiṃ śūdraḥ kuryād yathāśrutam ।
tad vidvattām avāptyaiva kathañcid dvijasaṃśrayāt ।।

śrautād adhikṛtānāṃ tu yāvadvihitasevanāt ।
niṣiddhavarjanāc cāpi pāramparyeṇa sadgatiḥ ।।

hīnād dhīnāc chubhaṃ janma pāramparyeṇa yad abhavet ।
anugrahaḥ sa eṣo asya puṃsaḥ śrutikṛto mataḥ ।।

tasmāc chūdrādīnāṃ karmaṇy anadhikārād asmin śāstre etatpratipādite ca yogābhyāse nāsty adhikāra iti । kiṃ ca

ātmābhyāso api nāsyāsti vipraseveti hi smṛteḥ ।
teṣām evānukampeti dvijāter adhikāritā ।।

teṣām evetiśabdena brāhmaṇasya stutiḥ kṛtā ।
śūdrayonāv ahaṃāta ityādi bahu dṛśyate ।।

evamādi bahuvākyajātaṃ bhārate tatra tatra dṛśyate granthagauravabhayāt tu na likhyata iti । uktaṃ ca

adhikāry eva śāstrārthaṃ śaktaḥ sādhayituṃ yataḥ । tatsiddhāv aprabhutvaṃ hi jñātātrānadhikāritā ।। iti ।

itthaṃ śūdrāder mokṣābhāvād dharmārthakāmalakṣaṇe trivarge ca puruṣārthe sati hīnādhikārād gītāśāstrādes tenādhyayanādi na kartavyam । yasmād yo yatrānadhikṛtaḥ sa tadiṣṭabuddhyāpi anutiṣṭhan na kevalaṃ tatphalaṃ na prāpnoti yāvad apareṇa pratyavāyenāpi yujyate । yathā rājādinā yaḥ kutracid apy aniyuktaḥ puruṣaḥ sa tadīyagrāmādau svātantryeṇa grāmavyāpārādi kurvaṃs tasmād rājādeḥ śarīradhanadaṇḍādilakṣaṇaṃ pratyavāyaṃ prāpnoti tathā śāstre api yo yatrānadhikṛtas tadiṣṭārtham api kurvan pratyavaiti । yathā ca ślaiṣmikahitam auṣadhaṃ bhakṣayann ārogyārthaṃ paittiko nairujyaṃ na labhate pratyuta rogaprakopeṇa pīḍyate evam ihāpi boddhavyam । uktaṃ ca

paryudasto hi yo yasmāc chāstrīyād api karmaṇaḥ ।
sa tatrānadhikārī syād dānādau dīkṣito yathā ।।

evaṃ cādhikṛtenānuṣṭhitaṃ karma phalasādhakaṃ na svabuddhyaivānadhikṛteneti śāstraniyamaḥ । etac ca bhagavān eva vakṣyati

yaḥ śāstravidhim utsṛjya vartate kāmakārataḥ ।
na sa siddhim avāpnoti na sukhaṃ na parāṃ gatim ।।

^kṣāvaddharmārthakāmā^ ^hānadhikārādrotāsāstrāde^ ^ssatadaṣṭavuḍryāpi puruṣassa tadīpagrāmodakhātantryeṇa rājñādeḥ ghanadañjādi^ pratyavāyuṃ kṛtastadṛṣṭārthamapi ślauṃ jikahitamauṣadhaṃ yaitikaṃ auṣadhavupi bhakṣayan pratyuta prakopena pīḍryata yavamihāpi vobhdavyam tatrānadhikārī ^dvānādaukṣito ^nuṣṭitaṃ ^sādhakalasvavuḍrauvā^ matsṛjya parā^

yataḥ

pratiṣedham atikramya pratyaveyāt kṛtān naraḥ tasmāt tasyānatikrāntau nityaṃ yuktataro bhavet ।। iti ।

yataḥ kila sarveṇa puruṣeṇāvihitānuṣṭhānapratiṣiddhasevananimittajanitapāpahetukavividhanarakarauravāsipatravanakrakacacchedanaśvaśṛgālādikṛmikīṭabhakṣaṇavedanāpūyaśoṇitakardamamajjanādiyāmyayātanāśatādyanarthasaṅkaṭādisantrāsāc charaṇaiṣiṇā sthāvarakīṭapataṅgādiyonisahasrāvartabhramaṇasadyomaraṇajarāvyādhikṣutpipāsābandhanāṅgacchedādiduḥkhabhayocchedakāri śāstrīyaṃ karmānuṣṭhīyate । tat punar utkṛṣṭaṃ karma niṣiddhatvād viruddhaṃ sadgatānugatikatvenādṛṣṭabuddhyānuṣṭhīyamānam apy avihitatvenāśāstrīyatvān na kevalaṃ niṣphalaṃ bhavati yāvat pratyutānadhikṛtatvena pratyavāyakaratvāt paraloke bahuvidhanarakapātādyupadravavṛndotpādakam iti jñātvā śūdrādinā naivātra nityam ātmā kṣapaṇīyaḥ । tathā cehaiva vakṣyati

varaṃ svadharmo viguṇaḥ paradharmāt svanuṣṭhitāt ।
svadharme nidhanaṃ śreyaḥ paradharmo bhyāvahaḥ ।।

varaṃ śreyan । darśayati ca manur api

paradharmeṇa jīvan hi sadyaḥ patati jātitaḥ ।

śūdrajātito api bhraṣṭas tiryagādijātiṃ prāpnotīti vākyārthaḥ ।

vede mantreṣu gṛhyeṣu śrutismṛtiniṣedhataḥ ।
nādhikāro asti śūdrasya purāṇādiṣu bhārata ।।

brāhmaṇaṃ tu puraskṛtya śṛṇvataḥ phalam īritam । striyo vaiśyās tathā śūdrāḥ śuddhāḥ sukham avapnuyuḥ ।। iti ।

yataḥ

tiryagbhyaḥ puruṣāḥ śreṣṭhāḥ kāryākāryavivekataḥ ।
tantrādhikārāt tebhyo api dvijā vedādhikārataḥ ।।

adhikārāt pravacane tebhyaḥ śreṣṭhā dvijottamāḥ । śrutyā smṛtyādhikārārthaṃ śraiṣṭyam eṣāṃ prakāśate ।। iti ।

tathā ca manuḥ

brāhmaṇo jāyamāno hi pṛthivyām adhijāyate ।
īśvaraḥ sarvabhūtānāṃ dharmakośasya guptaye ।।

tad evam uktasambandhābhidheyaprayojanaṃ pratipāditādhikāraviśeṣam etacchāstraṃ vyākhyātuṃ śrotuṃ ca yogyam iti । ato asya vyākhyānam ārabhyate ।

anekaiś ca vyākhyātṛbhiḥ svapakṣanikṣiptadṛṣṭibhir itas tataḥ kṛṣyamāṇam anavasthām āpadyamānaṃ gītāśāstram apavargaprāptyupadeśamahāprayojanam । ataḥ bhagavato abhiprete sanmārge sthāpayitum ayaṃ yatnaḥ kriyate ।

nanv itihāsapurāṇānāṃ pauruṣeyatvād apavargaprāptilakṣaṇe atīndriyārthe na svataḥ prāmāṇyaṃ sambhavati । satyam etat । kiṃ tu mantrārthavādās teṣāṃ mūlam iti nyāyavidbhiḥ sthāpitam । atas tetra mūlaṃ syuḥ

dharmāṇāṃ viprakīrṇānāṃ vedajñātṛprayatnataḥ ।
kṛtaṃ saṃharaṇaṃ sākṣād dharmāvagatihetukam ।।

vaidikānāṃ hi śabdānāṃ prasthānāt tu vilakṣaṇam ।
smṛtīnāṃ racaneyaṃ hi puṃpraṇītā vilakṣaṇā ।।

bhagavadvyāsādismaraṇaṃ ca svataḥ prāmaṇam eva । te hi sākṣātkṛtadharmatvāt karatalagatāmalakavat sakalaṃ vedārthaṃ pratyakṣeṇaiva paśyanti । tad uktam sākṣātkṛtadharmāṇa ṛṣayo babhūvur iti । na hy asmadādivad vyāsādayo atīndriyam arthaṃ na paśyantīti vaktuṃ śakyam । vidhūtakalmaṣatvād īśvarānugrahād vedārthasya vopanibandhanāc ca sambhavaty evatīndriyārthadarśanaṃ teṣām ity adoṣaḥ ।

itthaṃ sthite arjunasya jñānakarmopadeśaprasaṅgam avatārayituṃ prastutakathāsamāptau kāryāntaraṃ jijñāsur dhṛtarāṣṭraḥ punaḥ sañjayaṃ pṛcchaṃs tāvad āha

dharmakṣetre kurukṣetre sarvakṣtrasamāgame ।
māmakāḥ pāṇḍavāś caiva kim akurvata sañjaya ।।

he sañjaya kurukṣetrākhye deśe dharmaprasavahetutvād dharmasya

kṣetre sthāne sarvakṣatrasamāgame sannidhāne sati matsanbandhinas tanayāḥ pāṇḍuputrāś ca kim akurvata kim anuṣṭhitavanta iti । pūrvaṃ rājaṛṣiṇā tapasyatā tatra dharmaḥ kilopta iti kurukṣetrasya dharmakṣetratvam । atra kurutāto dharmaṃ kṣipraṃ trāṇo bhaviṣyatīti kurukṣetrasya kurukṣetratvam ity āhuḥ paurāṇikāḥ ।।

evaṃ pṛṣṭaḥ sañjaya uvāca

dṛṣṭvā tu pāṇḍavānīkaṃ vyūḍhaṃ duryodhanas tadā ।
ācāryam upasaṅgamya rājā vacanam abravīt ।।

pāṇḍavasainyaṃ vyūḍhaṃ śāstradṛṣṭyā kṛtavinyāsaviśeṣaṃ dṛṣṭvaiva tasmiṃ kāle duryodhano droṇam upasaṅgamya gauravāt 
tatsamīpaṃ prāpya vakṣyamāṇaṃ
viśiṣṭapadakriyāparikalpitarūpaṃ
vākyam uktavān ।।

tadāha

paśyaitāṃ pāṇḍuputrāṇām ācārya mahatīṃ camūm ।
vyūḍhāṃ drapadaputreṇa tava śiṣyeṇa dhīmatā ।।

he ācārya pāṇḍuputrasambandhinīṃ camūṃ mahatīṃ senām aṅgabāhulyād vistīrṇāṃ dhṛṣṭadyumnena vyūhavidhānakuśalena ca vyūḍhāṃ kṛtacaranāviśeṣāṃ paśya । yo hi bhavacchiṣyo buddhimāṃś ca so avaśyam

apratimāṃ vyūharacanāṃ karoti ।
ataḥ pratividhānaparo bhavetyāśayaḥ ।।

kiṃ ca

atra śūrā maheṣvāsā bhīmārjunasamā yudhi ।
yuyudhāno virāṭaś ca drupadaś ca mahārathaḥ ।।

atra asyāṃ senāyām amī śūrā bhayaviṣādān abhijāḥ । tathā maheṣvāsāḥ । iṣavaḥ śarā asyante kṣipyante yais ta iṣvāsāḥ koḍaṇḍāḥ mahānto bṛhantaḥ sudṛḍhāḥ parair abhedyā iṣvāsā dhanūṃṣi yeṣāṃ te maheṣvāsāḥ । atha vā yuddha iṣūn asyantītīṣvāsā dhānuṣkāḥ yuddhakarmaparāḥ । ta eva ca divyāḥ prabhāvattvād dhanur vedakṛtābhiyogatvād anekasaṅgrāmalabdhavijayatvāc ca । mahānta uttamāḥ praśastāḥ । 
tathā yudhi yuddhe bhīmārjunābhyāṃ yoddhṛtvena samās tulyāḥ ।
ke ta ity āha yuyudhānaḥ sātyakiḥ virāṭo drupadaś ca mahārathaḥ ।
mahān preraṇāvaraṇayuddhāpasāraṇāvakāśādidharmayogāt
praśasto ratho yasyāsau mahārathaḥ ।।

kiṃ ca

dhṛṣṭaketuś cekitānaḥ kāśirājaś ca vīryavān ।
purujit kuntibhojaś ca śaibyaś ca narapuṅgavaḥ ।।

^vicāna^ mahārarthaḥ senāyāsamī^ mayaviṣāda^ maheṣāsāḥ arayante kṣipyate ṣaiste draghāsāḥ kodaṃḍāḥ mahānto vṛhantaḥ sudavāḥ paraisamedhā^ dhanuṣi te tathā yuddhādraṣṭūnasyantītīṣvāsā dhānukāḥ karmaraparā prabhāvatvā dekasaṃ^ yoddhatvena yuyudhānastātyakirvirāṭo^ mahānpraraṇāvaraṇā yuddhāpasārāvakāśādidharmayogāt cekitān kuntibhojaiśca

iha sañjñāmātrapradhānā amī śabdā nigadavyākhyātāḥ । tāḥ ato na vyākhyāyogyāḥ । yeṣāṃ tv arthānugame viśeṣa upalabhyate te leśato vyākhyāyante । kāśīnāṃ rājā vīryavān utsāhaśaktyupetaḥ । puru bahu jayatīti purujit । kuntayo janapadāḥ teṣāṃ vāsī kuntibhojaḥ । śivayo janapadās teṣāṃ rājā śaibyaḥ । sa ca śauryādyuttamaguṇayogān narapuṅgavaḥ puruṣaśreṣṭhaḥ ।।

tathā

yudhāmanyuś ca vikrānta uttamaujāś ca vīryavān ।
saubhadro draupadeyāś ca sarva eva mahārathāḥ ।।

vikrānto vīryavān subhadrāsūnur abhimanyuḥ ।।

evaṃ pāṇḍavānīke pradhānanāyakanirddeśaṃ kṛtvā svānīke pradhānanāyakān darśayann āha

asmākaṃ tu viśiṣṭā ye tān nibodha dvijottama ।
nāyakān mama sainyasya sañjñāarthaṃ tān bravīmi te ।।

asmākaṃ ye viśiṣṭāḥ kulaśauryādibhiḥ pradhānās tān sañjñārthaṃ bravīmi । sañjñānaṃ sañjñā । tuśabdaḥ pūrvebhyo 
viśeṣāvadyotanaḥ ।
yuyudhānādayo varākā yuṣmākaṃ purato akiñcitkarā ity arthaḥ ।। 
।।

tāś ca parigaṇayann āha

bhavān bhīṣmaś ca karṇaś ca kṛpaḥ śalyo jayadrathaḥ ।
aśvatthāmā vikarṇaś ca saumadattiś ca vīryavān ।।

na kevalam ete yāvat

anye api bahavaḥ śūrā madarthe tyaktajīvitāḥ ।
nānāśastrapraharaṇā nānāyuddhaviśāradāḥ ।।

nānāprakārāṇi cakrāsimuśalagadāprabhṛtīni śastrāṇi praharaṇāni yeṣāṃ te tathā । nānāvidhagajarathāśvādiyuddhakriyāsu paṇḍitā matkārye ca tyaktajīvitā santy evānye ।।

evam ubhayasainyanāyakanirdeśaṃ kṛtvā sārāsāratāṃ nirūpayann āha

aparyāptaṃ tad asmākaṃ balaṃ bhīmābhirakṣitam ।
paryāptaṃ tv idam eteṣāṃ balaṃ bhīṣmābhirakṣitam ।।

asmākaṃ yathānirdiṣṭasaṃhatānāṃ tatpāṇḍavabalam aparyāptam asamartham abhibhavitum yato bhīmābhirakṣitam bhīmasenena pradhānabhūtena guptam । sa ca bhīmo bhīṣmāpekṣayā kiñcin nyūnatara ity abhiprāyaḥ । idaṃ tv asmākaṃ balam eteṣāṃ pāṇḍavānāṃ paryāptam abhibhavāya vināśane samartham ity arthaḥ yato bhīṣmābhirakṣitam । bhīṣmas tv anekaśastrāstrapārago nirjitānekamahāsamara ityāśayaḥ ।।

।।

mavān kaṇaśca jayadrathaḥ aśvasyāmā saumardanniśca śūrādarthe tyaktā jīvitāḥ viśāradāḥ aṅkoyam nirūpayannāha asmāt parosti valaṃ ^sahitānāṃ kiñcintyūnatara iti ābhiprāyaḥ pāṇḍavāmāṃ paryāsamābhibhavāya vināśane sarmarthamity arthaḥ ^rakṣitaṃ bhīṣmosvanekaśāstrāśsrapāragonekanirjitamahāsamara ityāśayaḥ aṅkoyam āha asmāt parosti

pradhānanirdeśaparyojanam āha

anyeṣu tu sarveṣu yathābhāgam avasthitāḥ ।
bhīṣmam evābhirakṣantu bhavantaḥ sarva eva hi ।।

hi yasmād evambhūtena bhīṣmeṇābhirakṣitam asmākaṃ balaṃ pāṇḍavānāṃ parābhave paryāptam । tato ayaneṣu sarveṣu rathamārgarathyāsu sarvāsu yathābhāgam । yo yo bhāgo yathābhāgam । yo yasyātmīyo bhago aṃśaḥ sa tena rakṣyaḥ । tatra avasthitāḥ santo bhavanto bhīṣmam evābhirakṣantv iti tasmin nāyake sarvato gupte balaṃ parabalapraṇāśane kṣamaṃ bhavatītyāśayaḥ । yady asminn iti ? ayanaṃ kakṣyādi ।।

idānīṃ kāryāntaram upakṣipati sañjayaḥ

tasya sañjanayan harṣaṃ kuruvṛddhaḥ pitāmahaḥ ।
siṃhanādaṃ vinadyoccaiḥ śaṅkhaṃ dadhmau pratāpavān ।।

tasya prakrāntasya balasya duryodhanasya vā harṣam utpādayan bhīṣmaḥ kurūṇāṃ tatkālajānāṃ pūrvavayāḥ siṃhanādam ucchair vinadya tataḥ śaṅkhaṃ dadhmau । siṃhasya iva nādaḥ siṃhanādaḥ taṃ vinadya । sāmānyanader viśeṣanadiḥ karma । siṃhanādaṃ kṛtvety arthaḥ ।।

tataḥ śaṅkhāś ca bheryaś ca paṇavānakagomukhāḥ ।
sahasaivābhyahanyanta sa śabdas tumulo abhavat ।।

anantaraṃ śaṅkhādayaḥ sahasaivāvicāritaniyantraṇam eva abhyahanyanta tāḍitāḥ । sa ca vāditrasaṅghātajaḥ śabdas tumulo mahān

avibhāvyamānāvayavavivekaḥ śrotṛhṛdayadāraṇo abhavat । bheryaḥ kātvāḥ ? ānakastamisvā ? gomukho analambakaḥ ? ।।

tataḥ śvetair hayair yukte mahati syandane sthitau ।
mādhavaḥ pāṇḍavaś caiva divyau śaṅkhau pradadhmatuḥ ।।

mādhavapāṇdavau divyaikarathārūḍhāvacintyaprabhāvau śaṅkhāvatyarthaṃ dhmātavantau ।।

atha pradhānaśaṅkhanāmanirddeśam āha

pāñcajanyaṃ hṛṣīkeśo devadattaṃ dhanañjayaḥ ।
pauṇḍraṃ dadhmau mahāśaṅkhaṃ bhīmakarmā vṛkodaraḥ ।।

anantavijayaṃ rājā kuntīputro yudhiṣṭhiraḥ ।
nakulaḥ sahadevaś ca sughoṣamaṇipuṣpakau ।।

pauṇḍraṃ puṇḍradeśajaṃ vipulaṃ vṛkodaro dīptāgnyudaro bhīmakarmā bakahiḍimbādirākṣasavidāraṇādīni bhīṣaṇāni karmāṇi yasya saḥ । kuntīputragrahaṇaṃ praśaṃsārtham । 
pitur asaṃvijñāne mātrā vyavadeśo yady api kutsā rādhāsutasyeva
tasya punaḥ saṃvijñāne praśaṃsaiva dharmaputratvād
yudhiṣṭhirasya ।।

kiṃ ca tathā

kāśyaś ca parameṣvāsaḥ śikhaṇḍī ca mahārathaḥ ।
dhṛṣṭadyumno virāṭaś ca sātyakiś cāparājitaḥ ।।

mahānavibhāvyamāmāvayavavivekaḥ śrottrtṛdayāruṇobhavat gomukhonalavaṅkaḥ śveteha^ pāṃḍavāścaiva diyyaikaratharuṭāvacintyaprabhāvau śaṃvyau^ ^nāmunirdeśa^ karmārvṛkodaraḥ kutīputra dīptāgyadaraḥ yatyukutsā savijñāne praśaṃseva dharmaputrātvāghradhiṣṭirasya

pāñcālaś ca maheṣvāso draupadeyāś ca pañca ye । saubhadraś ca mahābāhuḥ śaṅkhān dadhmuḥ pṛthak pṛthak ।।
sātyakiś cāparājito yuddheṣv iti vijñeyam ।।
kiṃ ca

sa ghoṣo dhārtarāṣṭrāṇāṃ hṛdayāni vyadārayat ।
nabhaś ca pṛthivīṃ caiva tumulo vyanunādayat ।।

yathoktaśaṅkhaghoṣas tumulo duryodhanādīnāṃ hṛdayāny abhinad bhinnavān । yato nabhaś ca pṛthivīṃ caiva sakalam iva vyanunādayat pratiśabddayuktam akārayat vyanunadanaṃ prayuktavān । vyanunādayad ity atra vyatyaye anāḍabhāvaḥ । ihasthānam apadānāṃ nirvacanaṃ granthagauravabhayān na kṛtam । yeṣāṃ ca śabdānām iha lakṣaṇānugamo na dṛśyate teṣāṃ virodho nodbhāvanīyaḥ । yataḥ paramarṣiṇā dvaipāyanenaivoktam alaṅkṛtaṃ śubhaiḥ śabdair iti । atas tad āgamād evāvagamyate śubhaśabdatve vyākaraṇānāṃ bahutve ca kathaṃ pāṇinīyena kevalena virodha udbhāvayituṃ yuktaḥ । itihāsādīnāṃ vaidikārthapratipādanāc chandastulyatvam । tathā cānenaivoktam idaṃ hi devasammitam pavitram idam uttamam iti kārṣṇavedam idaṃ puṇyam iti । tathā anyatrāpi coktam

vedābhedaṃ bhāratasyāvalokya
vyāso vākyair aśvinoḥ stotram ādau ।
samyakkṛtvā vaidikair lakṣaṇoktīr
bhūyo bhūyas tāḥ kariṣyaty atra śeṣāḥ ।।

anyad api kāryāntaram upakṣipann āha

atha vyavasthitān dṛṣṭvā dhārtarāṣṭrān kapidhvajaḥ ।
pravṛtte śastrasampāte dhanur udyamya pāṇḍavaḥ ।।

hṛṣīkeśaṃ tadā vākyam idam āha mahīpate ।

atha śaṅkhaghoṣād anantaram arjuno duryodhanādīn vyavasthitān vividhenākāreṇa yathāvibhavam avasthitān dṛṣṭvā śastrāṇāṃ sampāte pravṛtte dhanur utkṣipya sāvadhāno hṛṣīkeśam idaṃ vakṣyamāṇaṃ vākyam āha । hṛṣīkam itīndriyagrāmākhyā tadīśaṃ hṛṣīkeśam iti । he mahīpata iti dhṛtarāṣṭrodbodhanaṃ sañjayena ।।

kiṃ tad vākyam ity āha
ubhayoḥ senayor madhye rathaṃ sthāpaya me acyuta ।।
yāvad etān nirīkṣe ahaṃ yoddhukāmān avasthitān । kair mayā saha yoddhavyam asmin raṇasamudyame ।।

madhye rathasthāpanād yuyutsāsaṃśayo anumīyate pārthasya । taṃ ca prakaṭayiṣyati । kimarthaṃ senayor madhye rathasthāpanam iti ced ata āha yāvad iti । yāvad ity anena kāryaśeṣaṃ sūcayati

raṇasamudyame yuddhodyoge kaiḥ saha mayā yoddhavyam iti
yoddhukāmān avasthitān dṛṣṭvā tato yathābhipretam
ācariṣyāmītyāśayaḥ ।।

sañjaya uvāca

evam ukto hṛṣīkeśo guḍākeśena bhārata ।
ubhayoḥ senayor madhye sthāpayitvā rathottaram ।।

bhīṣmadroṇapramukhataḥ sarveṣāṃ ca mahīkṣitām । uvāca pārtha paśyaitān samavetān kurūn iti ।।

guḍākā nidrā tadīśena jitanidreṇārjunenaivam ukto bhagavān ubhayoḥ senayor madhye rathaṃ sthāpayitvovāca । kathaṃ sthāpayitvety āha bhīṣmadroṇapramukhataḥ tayoḥ sammukham । ādyāditvāt sārvavibhaktikaḥ tasiḥ । sarveṣāṃ ca rājñāṃ sammukham । kim uvācety āha he pārtha । paśyaitān ekatra samavāyaṃ gatān kurūn iti । 
bhīṣmadroṇābhimukhe rathasthāpanābhiprāyaṃ bhagavān āha
yata pitāmahagurūn prati kadācid asyāyuyutsā syāt tad enaṃ
jñānopadeśena pravartayiṣyāmīti ।।

tatrāpaśyat sthitān pārthaḥ pitṝn atha pitāmahān ।
ācāryān mātulān bhrātṝn putrān pautrān sakhīṃs tathā ।।

śvaśurān suhṛdaś caiva senayor ubhayor api ।

tatra ubhayoḥ senayor madhye pārthaḥ pitrādīn apaśyat । pitṝn pāṇḍudhṛtarāṣṭrabhrātṝn kenāpi vānyena sambandhena tatsthānīyān pitāmahān bhīṣmabāhulīkasomadattaprabhṛtīṃs 
tatsthānīyān vā mātulān śalyaśakunyādīṃś ca
tathaivobhayoḥ senayor anyān svajanān bhrātṝṃ tattulyān sutān
pautrān apaśyat ।।

tān samīkṣya sa kaunteyaḥ sarvān bandhūn avasthitān ।।
kṛpayā parayāviṣṭaḥ sīdamānābravīd idam ।

tān sarvān bandhūn iti samīkṣya na kaścid atra paraḥ sarva eva svajanā ity evaṃ vicārya katham ete mārayituṃ yuvatā iti prakṛṣṭayā karuṇayā vaśīkṛtaḥ । tata eva sīdamāno avasādaṃ gacchan yuddhodyamaṃ jahad idam abravīd iti । vyatyayenātrātmanepadam ।।

kiṃ tad ity āha

dṛṣṭvemān svajananān kṛṣṇa yuyutsūn samavasthitān ।।

sīdanti mama gātrāṇi mukhaṃ ca pariśuṣyati ।
vepathuś ca śarīraṃ me romaharṣaś ca jāyate ।।

saṃsate gāṇḍivaṃ hastāt tvak caiva paridahyate । na ca śaknomy avasthātuṃ bhramatīva ca me manaḥ ।।

he kṛṣṇa imān svān janān yuyutsūn samavāyenāvasthitān dṛṣṭvā me aṅgāni yoddhuṃ necchanti । vepathuḥ kampo

romaharṣaś ca ūrddhvaromatā gāṇḍīvaṃ saṃsate adhaḥpatati । tvak śarīraṃ carma śokāgninā dahyate । mumūrṣūṃ dṛṣṭvā kṛpayā tathābhūtaḥ san iti । atra ca bhinnakartṛkatā pūrvoktanyāyān na codanīyā । yad vā darśanakriyāyā arjunaḥ kartā gātrādisādanādau ca vāstavena dharmeṇārjuna eva । na hy arjunavyatirekeṇānyad gātrādy asti । ivaśabdas tūpamārtho bhedabuddhiṃ janayatīti । api ca kṛpāvaśāt prayatnaśaithilye saty avaṣṭambhaṃ dhārayituṃ na śaknomi । duḥkhaprakarṣāc ca cakrārūḍham iva me mano bhramaty anavasthitatvād bhramatīvety uktam ।।

kiṃ ca

nimittāni ca paśyāmi viparītāni keśava ।
na ca śreyo anupaśyāmi hatvā svajanam āhave ।।

nimittāni yāni jayasūcakāni utsāhādīnīṣyante । tāni viparītāni anukūlāni paśyāmi । yad vā gātrāvasādādīni nimittāni paśyāmi । na cāhave bandhuvargaṃ hatvopakāram anupaśyāmi ।।

tatraitat syāt yady uddhyatāṃ pāṇḍavānāṃ vijaye sati rājyādilābhalakṣaṇasya śreyasaḥ sambhāvanāstīti tad āha 

na kāṅkṣe vijayaṃ kṛṣṇa na ca rājyaṃ sukhāni ca ।
kin no rājyena govinda kiṃ bhogair jīvitena vā ।।

sāmpratam eva mriyate bandhuvargas tato jayam api na kāṅkṣe nābhilaṣāmi । athocyate jaye sati rājyaṃ labhyata iti cet tan na । na ca rājyaṃ kāṅkṣe । rājye hi sati sukhāni bhavantīti cet tan na । na ca sukhāni kāṅkṣe । kasmād ity āha he govinda rājyena bhogaiḥ sukhādibhir vā kiṃ naḥ kṛtyam । sarvaṃ vā rājyabhogādikaṃ yaj jīvitopakaraṇaṃ tenāpi kiṃ prayojanam iti ।।

na tv eṣa puruṣārthāṃ yad ātmambharitvam । kiṃ tarhi । sarvaṃ hi jīvitaṃ rājyādi vā gurupitrādyartham iṣyata ity āha 

yeṣāṃ arthe kāṅkṣitaṃ no rājyaṃ bhogāḥ sukhāni ca ।
ta eveme sthitā yoddhuṃ prāṇāṃs tyaktvā sudustyajān ।।

yeṣāṃ gurvādīnāṃ kṛte rājyādy asmābhiḥ kāṅkṣitaṃ ta eva me gurvādayaḥ sudustyajān prāṇāṃs tyaktvā no asmākaṃ purato yoddhuṃ sthitāḥ । tat ko nāma buddhipūrvakārī niṣprayojanaṃ rājyādi priyaṃ kuryān na gurvādīn ।।

tān eva darśayati

ācāryāḥ pitaraḥ putrās tathaiva ca pitāmahāḥ ।
bhātulāḥ śvaśurāḥ pautrāḥ śyālāḥ sambandhinas tathā ।।

śyālāḥ śvāśuryāḥ । sambandhino jāmātrādayaḥ ।।

idānīṃ karuṇāviṣṭa āha 

etān na hantum icchāmi ghnato api madhusūdana ।
api trailokyarājyasya hetoḥ kin nu mahīkṛte ।।

etān ācāryādīn ghnato api jighāṃsato api hiṃsituṃ necchāmi । ghnato hy avaśyaṃ hanyate lābhārthaṃ yadi te hanyeran । tatra trailokyarājyasyāpi hetor na hantum icchāmi kiṃ punaḥ pṛthivyā arthe ।।

pāpaśaṅkāyām āha 

nihatya dhārtarāṣṭrān naḥ kā prītiḥ syāj janārdana ।
pāpam evāśrayed asmān hatvaitān ātatāyinaḥ ।।

he janārdana etān hatvā asmākaṃ ko abhyudayo bhavet । kasya hi bandhumaraṇāt prītir utpadyate । prītir iti yady api kṛdabhihito bhāvo dravyavad bhavati tathāpi bhāvarūpatāṃ na jahāti nāsti bhinnakartṛkatā । hananaprītyor hy ekakartṛkatā । yata ātatāyinaḥ kilaite kathan naḥ prītiḥ syād ity āha pāpam eveti । etān hatvā pratyuta pāpam eva asmān āśrayet । yata ātatāyitve api bhrātrādayaḥ sambhajanīyā vardhanīyā lāḍanoyā na tu

hantavyā iti । kathaṃ hi bhrātrādivadhād evādharmo asmān na
bhajata iti hatvā pāpam āśrayed iti । atrāpiśabdena nyāye 
bhinnakartṛkatā vāstavena tu nāsti ।
pāpaṃ hi hiṃsādikaṃ kriyātmakam eva ।
tataś ca eva hanti tenaiva kṛtaṃ pāpaṃ syād ity ekaḥ kartā ।।

evaṃ bhrātrādivadhāśaṅkāviklavam abhidhāya tadabhiprāyāviṣkaraṇāyāha 

tasmān nārhā vayaṃ hantuṃ dhārtarāṣṭrān svabandhavān ।
svajanaṃ hi kathaṃ hatvā sukhinaḥ syāma mādhava ।।

yasmād dhārtarāṣṭrahananāt prītir nāsti pratyutādharmaḥ
tasmāt tān svajanavargān hantuṃ vayaṃ nārhāḥ ।
svajanaṃ hi hatvā kathaṃ sukhino bhavema ।
dharmabahiṣkṛtānām etadācāraṇam ityabhyiprāyaḥ ।।

kiṃ ca 

yady apy ete na paśyanti lobhopahatacetasaḥ ।
kulakṣayakṛtaṃ doṣaṃ mitradrohe ca pātakam ।।

kathaṃ na jñeyam asmābhiḥ pāpād asmān nivartitum । kulakṣayakṛtaṃ doṣaṃ prapaśyadbhir janārdana ।।

kulakṣayas tāvad dhruvaḥ pratyupasthitaḥ । tatkṛtaś ca doṣo vakṣyamāṇaḥ sarva eva । amī ca droṇādayo asmāsu maitryāṃ vartamānatvān mitrāṇi । teṣāṃ drohe jighāṃsāyāṃ yat pātakaṃ yad vā mitrāṇi druhyatīti mitradhruk tasmin mitradruhi puruṣe yat pātakam

iti sambandhaḥ । tad etad ubhayam ete dhārtarāṣṭrāḥ pṛthivīlābhopahatacetasaḥ santo yady api na paśyanti na cetayante । tat katham asmād uktarūpāt pāpān nivartitum asmābhir na jñeyam avaśyaṃ jñeyam ity arthaḥ । kimbhūtair asmābhiḥ । kulakṣayakṛtadoṣam anvagacchadbhiḥ ।।

tam eva doṣaṃ darśayati

kulakṣaye praṇaśyanti kuladharmāḥ sanātanāḥ ।
dharme naṣṭe kulaṃ kṛtsnam adharmo abhibhavaty uta ।।

kulakṣaye sati ye dharmā nityanaimittikā yāgādayo gotrasamācārāḥ srtīrakṣaṇādayaś cānādikālīnās te puruṣāṇām anuṣṭhātṝṇām abhāvāt praṇaśyanti । yatra ca dharmasya hānis tatrāvaśyam adharmaḥ prabhavati parasparaṃ pratyanīkatvāt tayoḥ । tadabhibhūtaś ca prāṇino akāryeṣu 
pravartanta ity āha dharme naṣṭe kulaṃ kṛtsnam iti ।
ubhayalokahitavan nistryādikam adharma ākramya tiṣṭhatīty arthaḥ ।
utāvaśyam iti ।।

kiṃ ca

adharmābhibhavāt kṛṣṇā praduṣyanti kulastriyaḥ ।
strīṣu duṣṭāsu vārṣṇeya jāyate varṇasaṅkaraḥ ।।

adharmābhibhavād hetoḥ kulastriyaḥ caritrahīnā bhavanti । tāsu duṣṭāsu varṇeya jāyate varṇasaṅkaraḥ । varṇaś cāsau saṅkaraś ceti । aśuddho varṇa ity arthaḥ ।।

saṅkaro narakāyaiva kuladhnānāṃ kulasya ca ।
patanti pitaro hy eṣāṃ luptapiṇḍodakakriyāḥ ।।

sa varṇasaṅkaraḥ kulasya narakapatanāya kalpate । yataḥ santatiḥ śuddhavaṃśyā tu patareha ca śarmaṇe । viparītā tu narakāya ity āgamaḥ । kuladhnānāṃ ca narakāya । yato varṇasaṅkarotpattau kuladhnāḥ kāraṇabhāvaṃ pratipadyante । kasmāt saṅkaro narakāya । yasmād eṣām ubhayasainyāśritakulānāṃ pitaraḥ dharmyasantānābhāval luptapiṇḍodakakriyā bhavanti । piṇḍaś ca udakaṃ ca piṇḍodake tayoḥ kriyāḥ tā luptā yeṣāṃ te śrāddhādivicchede sati patanti ।।

।।

punar api śokasaṃvignatvāt saṅkṣepeṇa tad evālocayann āha 

doṣair etaiḥ kuladhnānāṃ varṇasaṅkarakārakaiḥ ।
utsādyate jātir dharmaḥ kuladharmaś ca śāśvataḥ ।।

kuladhnānāṃ sambandhibhiḥ etaiḥ yathoktaiḥ kuladharmanāśādharmābhibhavakulastrīdūṣaṇair varṇasaṅkarakārakair hetubhiḥ doṣaiḥ kulābhāvād jātidharmo anādikālīnaḥ 
kṣātraḥ
kuladharmaś cādhyayanaśraddhodakadānādiḥ utsādyate mūlata eva
vilopyata ity arthaḥ ।।

tataś ca 

utasannakuladharmāṇāṃ manuṣyāṇāṃ janārdana ।
narake niyataṃ vāso bhavatīty anuśuśruma ।।

utsanne kuladharme tv ayam anyo doṣo yat kuladharmaiḥ

parasvargādyabhyudayena yogāt pretānāṃ santativicchedān na bhavati svargaprāptiḥ । pratyuta śrāddhātithyādikuladharmābhāvān narakapatanaṃ teṣāṃ bhavaty eveti vedavādibhyaḥ anuśuśruma śrutavanto vayam iti ।।

evaṃ saṃśayāviṣṭacetā narakapratyavāyadarśanāt sañjātasaṃvega āha 

aho bata mahatpāpaṃ kartuṃ vyavasitā vayam ।
yad rājyasukhalobhena hantuṃ svajanam udyatāḥ ।।

aho vismaye । bata viṣāde । yad rājyasukhalobhena vismayakāriṇā sārabhūtaṃ durlabhaṃ svajanaṃ hantuṃ vayam udyatāḥ tat mahatpāpaṃ kartuṃ vyavasitā ity ato asya viṣādaḥ । tathā rājyasukhaṃ nāma paśya kīdṛśaṃ yena vayam adya pāpāḥ sambhāvyamānasvajanavadhāya pravartāmaha iti vismayaḥ । yad vā aho dainye । bata khedānukampayoḥ । rājyena yat sukhaṃ tallobhāt svajanavadhapāpavyavasāye pravartāmahe । trayo apy ete kleśā rājyārtham asya prādur abhavann iti kṛtvā nivartitum icchatīti ।।

saṃvegākulaḥ punar api pralapann āha 

yadi mām apratīkāram aśastraṃ śastraprāṇayaḥ ।
dhārtarāṣṭrā raṇe hanyus tan me kṣemataraṃ bhavet ।।

yadi dhārtarāṣṭrāḥ śastrapāṇayaḥ santaḥ mām aśastram anudyatāyudham apratīkāram akṛtapratividhānam udāsīnāvasthaṃ hanyus tan me

kṣemataraṃ yuktataraṃ syāt ।
paro manorathaḥ siddhaḥ syāt pāpākaraṇād ity arthaḥ ।
saśastraṃ sapratīkāraṃ māṃ hantuṃ na kecana kṣamāḥ syur
ity ubhayor upādānam ।।

idānīṃ sañjayo dhṛtarāṣṭraṃ praty arjunakathāprastāvaṃ samāpayann idam āha 

evam uktvārjunaḥ saṅkhye rathopastha upāviśat ।
utsṛjya saśaraṃ cāpaṃ śokasaṃvignamānasaḥ ।।

tān samīkṣya sīdamāno abravīd idam ity ataḥ prabhṛti evaṃ yathoktam uktvā arjunaḥ saṅkhye yuddhabhūmau dhanur utsṛjya rathasyopary upāviśat । kiṃ kāraṇam । yataḥ svajanahananajanitaśokākula iti ।।

atra saṅgrahaślokāḥ 

śūrasaṅkhyā paravyūhe svabale śūrasaṅgrahaḥ ।
tadviveko bhīṣmarakṣā śaṅkhavāditraniḥsvanāḥ ।।

didṛkṣā sainyayor jñātigurumitrānudarśanam ।
tajjānukampā pārthasya paridevaparibhramau ।।

yuddhatyāgaś ca śokaś ca padārthāḥ sārasaṅgrahaḥ ।।

iti śrīmadbhagavadgītāsu bhagavadbhāskarakṛte
bhagavadāśayānusaraṇābhidhāne bhāṣye arjunaviṣādo nāma
prathamo adhyāyaḥ ।।

atha dvitīyo adhyāyaḥ

ittham antakavaktrakuharābhimukhaṃ janaṃ mitrabandhuvargaṃ prati jātaghṛṇaṃ arjunaṃ pṛthivībhārāvataraṇasampipādayiṣayā bhagavān svadharmasahitasamyagdarśanopadeśena yuyodhayiṣatīti pratipādayituṃ dvitīyādhyāyagranthārambhaḥ । taṃ sañjayo dhṛtarāṣṭraṃ prati vivṛṇvann āha 

taṃ tathā kṛpayāviṣṭam aśrupūrṇākulekṣaṇam ।
sīdamānam idaṃ vākyam uvāca madhusūdanaḥ ।।

tam arjunaṃ tena prakāreṇa prathamādhyāyoktena gātrāvasādamukhaśoṣaromaharṣādilakṣaṇam avasīdantaṃ kāruṇyaparavaśam ata evāśrupūravyākulatvāl lohitekṣaṇam 
avasīdantaṃ vyuparatayuddhodyamaṃ bhagavān vakṣyamāṇaṃ
vākyam uvāca ।
taṃ vākyam uvāceti dvikarmakatā ।।

kutas tvā kaśmalam idaṃ viṣame samupasthitam ।
anāryajuṣṭam asvargyam akīrtikaram arjuna ।।

kuta iti saṃśayānaḥ pṛcchati । kasmād idaṃ mohalakṣaṇaṃ pāpaṃ kartṛ tvām upagatam āgatam । asmin viṣame saṅkaṭe trailokyasambhāvitapauruṣaṃ tvām asambhāvyamāno mohaḥ kutaḥ samprāpta iti mahān saṃśayaḥ । kīdṛśaṃ kaśmalam । kulaśīlavidyārahitaiḥ sevitam ataś cākīrtikaraṃ tata eva cāsvargya narakādiprāpakaṃ tasmāt ।।

mā klaivyaṃ gaccha kaunteya naitat tvayy upapadyate ।
kṣudraṃ hṛdayadaurbalyaṃ tyaktvottiṣṭha parantapa ।।

klaibyam amanuṣyatvaṃ dīnabhāvaṃ mohān mā gaccha mā āśraya yatas tvayi khāṇḍavānalatarpaṇena saṅgrāmārādhitatryambakatayā nivātakavacavadhaparitoṣitapurandaratvādibhir upādānair deveṣv api prakhyātapauruṣe naitad upapadyate na sambhāvyate । 
atas tvaṃ hṛdayasyālpasāratvaṃ kṣudram alpavastubhūtaṃ
nyūnahṛdayatvaṃ kāpuruṣasevitaṃ tyaktvā rathopasthād uttiṣṭha ।
utthāya ca yuddhāya sajjo bhavety āśayaḥ ।
parantapety anenārjunaṃ protsāhayati ।।

evaṃ bhagavatokte arjuna uvāca 

kathaṃ bhīṣmam ahaṃ saṅkhye droṇaṃ ca madhusūdana ।
iṣubhiḥ pratiyotsyāmi pūjārhāv arisūdana ।।

kathaṃ kena prakāreṇa kayā yuktyā bhīṣmādīn mānanīyān ahaṃ pratiyotsyāmi । madhusūdanārisūdaneti bhaktaḥ punaḥ punar āsthāṃ karoti samakrameṇa ।।

kim iti na ca pratiyotsyāmīty āha 

gurūn ahatvā hi mahānubhāvān śreyaś cartuṃ bhaiṣkyam apīha loke ।
na tv arthakāmas tu gurūn nihatya bhuñjīya bhogān rudhir apradigdhān ।।

hi yataḥ kāraṇāt । yasmād iha loke deśe gurūn bhīṣmādīn prati yuddhavarjanena ahatvā rakṣitvā bhaikṣyam api cartuṃ śreyaḥ । na tu dhanābhilāṣī san gurūn nihatya bhogān rājyādīn śoṇitalepabahulān bhuñjīyeti kutsā । naiva bhuñjīyety arthaḥ । iha loka iha kṣaṇike jīvaloka ity arthaḥ । tuśabdo guruhananavyāvṛttisūcanārthaḥ । punas tugrahaṇād bhaikṣyam api praśasyataram । na tv evaṃvidho viṣayopabhoga iti ।।

etaddaśāyām idam iva tāvad vicāryatām 

na caitad vidmaḥ kataran no garīyo yad vā jayema yadi vā no jayeyuḥ ।
yān eva hatvā na jijīviṣāmas tena sthitāḥ pramukhe dhārtarāṣṭrāḥ ।।

caśabdaḥ pūrvāpekṣayādhikābhyudayayuktidyotanārthaḥ । etad iti vakṣyamāṇāvamarśinā sarvanāmnā yad vā jayema yadi vā no jayeyuḥ ity etadvakṣyamāṇavākyadvayābhidheyo arthaḥ pratyavamṛśyate । na ty ātmīyaparavargāv ekīkṛtya nirdeśaḥ । sa dhārtarāṣṭrāṇām asmākam ity artho vivakṣitaḥ । katarad ity anena sāmānyavādinā tadvākyadvayābhidheyayor balayor ekataraṃ garīyastvena vikalpato nirṇīyate ।

yadyadiśabdau vitarke vikalpe vā । tad ayaṃ vākyārthaḥ na caitad vayaṃ jayaparājayayor aniyamāj jānīmaḥ katarad balam asmākaṃ dhārtarāṣṭrāṇāṃ madhyād garīyo gurutaraṃ balavattaram iti । yad vā vayaṃ tān jayemābhibhavema yadi vā te no asmān jayeyur abhibhaveyur iti । kiṃ ca yān eva dhārtarāṣṭrān hatvā jīvituṃ 
necchāmaḥ kṛpālutayā ta evāsmākaṃ pramukhe sammukhe sthitā iti ।
etac cārjunasya sambhramaparidevanaṃ hastādyabhinayena ।।

evaṃ sakāraṇaṃ svaparidevanaṃ punar api bhagavantam arjuna āha 

kārpaṇyadoṣopahatasvabhāvaḥ pṛcchāmi tvāṃ dharmasammūḍhacetāḥ ।
yac chreyaḥ syān niścitaṃ brūhi tan me śiṣyas te ahaṃ śādhi māṃ tvāṃ prapannam ।।

evam ahaṃ gurubandhumitrasvajanān mṛtyunā dhṛtān dṛṣṭvā kārpaṇyadoṣopahatasvabhāvaḥ kārpaṇyam aucityapratipakṣabhūtaṃ dainyam tad eva doṣas tenopahato dūṣitaḥ sattvadhairyātmakaḥ svabhāvo yasya sa tathoktaḥ । tathā dharme sammūḍham apratipattiṃ gataṃ ceto yasya so ahaṃ pṛcchāmi tvāṃ parameśvaram । yan me śreyaḥ syāt tan me niścitam asandigdhaṃ brūhīti । dharmaviṣayadainyadoṣopahatacitto aham ity arthaḥ ।

śāstravihito anuṣṭheyaḥ kriyāmārgo dharmaḥ । tatraitat syāt nāśiṣyāyopadeśo deyaḥ iti । tan na । śiṣyas te ahaṃ niveditātmā tvāṃ prapannaḥ śaraṇāgataś ca । ato anuśāsanenānugṛhāṇeti ।।

kasmāt tvattaḥ śreyo anuśāsanaṃ prārthyata iti cet tad āha 

na hi prapaśyāmi mamāpanudyād yac chokam ucchoṣaṇam indriyāṇām ।
avāpya bhūmāv asapatnam ṛddhaṃ rājyaṃ surāṇām api cādhipatyam ।।

hi yataḥ kāraṇād deśe । yasmād bhūmau niṣkaṇṭakaṃ sphītaṃ rājyaṃ tato api cādhikaṃ surāṇāṃ svāmitvaṃ prāpya ahan na tat tathābhūtaṃ prapaśyāmi buddhyā nirīkṣye yo mamaivambhūtasya sarvādhipateḥ sambhāvyamānahitopadeśasahāyakasyāpi mumūrṣor glānisamutthaṃ śokaṃ sarvendriyāṇām indriyavṛttīnām 
ucchoṣaṇaṃ
saṅkocakaram apanudyāt nirasyet tvāṃ vinety atas tvāṃ
pṛcchāmīti ।।

adhunā sañjayaḥ pārthapratijñātām uktim samāpayaṃ dhṛtarāṣṭram āha 

evam uktvā hṛṣīkeśaṃ guḍākeśaḥ parantapa ।
na yotsyāmīti govindam uktvā tūṣṇīṃ babhūva ha ।।

he parantapa । kathaṃ bhīṣmam ahaṃ ity ataḥ prabhṛti 
bhagavantam uktvā tato atiśokākulamanāḥ punar api govindam āha 
na yotsyāmi iti ।
evaṃ paricchedam utsādya tūṣṇīṃ babhūvety arthaḥ ।
haḥ pādapūraṇe ।।

idānīṃ bhagavatprayuktiṃ varṇayann āha 

tam uvāca hṛṣīkeśaḥ prahasann iva bhārata ।
senayor ubhayor madhye sīdamānam idaṃ vacaḥ ।।

tam arjunaṃ senayor madhye yathoktena prakāreṇa sīdamānaṃ yuddhaṃ 
prati tyktotsāhaṃ hṛṣīkeśo hasann idaṃ vakṣyamāṇaṃ vākyam
āha ।
mahātmānaḥ kila smitapūrvābhibhāṣiṇo bhavantīti ।।

tatra na yotsyāmi ity ātmaviṣayamithyājñānavaśān niścitasaṅkalpam arjunam ātmajñānopadeśam antareṇa tannivṛtter asambhavāt tadupadeśāya prasaṅgam avatārayituṃ bhagavān uvāca 

tvaṃ mānuṣeṇopahatāntarātmā viṣādamohābhibhavād visañjñaḥ ।
kṛpāgṛhītaḥ samavekṣya bandhūn abhiprapannān mukham antakasya ।।

tvaṃ mānuṣeṇa māṇuṣajātisulabhenānuśayena malinīkṛtamanāḥ । ata eva mṛtyor āsyam ābhimukhyenāgantum ārabhamāṇān bandhūn avekṣya dayābhibhūto mānuṣajātisulabhābhyāṃ śokamohābhyāṃ grahaṇād dhetor visañjño vyavahitadivyajñānaḥ saṃvṛtta iti । itaś copahāsakāraṇam । sañjñānaṃ sañjñā viśiṣṭā buddhiḥ । 
vigatā vyavahitā vā sañjñā asyeti visañjñaḥ ।
upahatāntarātmā ।
vṛttyaprasaṅgāt samāso mānuṣeṇety anena sāpekṣatve api
gamakatvād yujyata eveti ।।

kasmād visañjño asīty āha 

aśocyān anvaśocas tvaṃ prajñāvādāṃś ca bhāṣase ।
gatāsūnagatāsūṃś ca nānuśocanti paṇḍitāḥ ।।

aśocyān aśocanīyān bhīṣmādīn anuśocitavān asi । teṣāṃ hi svadharmānuṣṭhānapravṛttatvena trivargāsiddher bhāvino arthasya ca nityatvād aśocyatvam । api ca prajñāvādāṃś ca bhāṣase 

pāpam evāśrayed asmān śreyaś cartuṃ bhaikṣyam apīha loke iti । tad etad ubhayaṃ tava na śobhate । yasmād gataprāṇānagataprāṇāmś ca nānuśocanti paṇḍitāḥ । pariniṣṭhitatattvajñānāḥ paṇḍitāḥ । pariniṣṭhitatattvajñānāḥ paṇḍitā ucyante । atra punar ātmayāthātmyavādino abhipreyante । teṣāṃ tāvad ātmano avināśitvadarśanād aśokaḥ । tadvad avināsitvaṃ saṃpadya mohaśokau tyaktum arhasīti tātparyārthaḥ ।

na punar asyāyam arthaḥ paṇḍitā na śocanti tvaṃ tu mūḍho asīti । nehātivinītasya maurkhyaṃ sampādyaṃ tadapanayārthatvāt pravṛtteḥ ।।

kathaṃ punar asyāvināśitvam ity utsāhayitum āha 

na tv evāhaṃ jātu nāsaṃ na tvaṃ neme janādhipāḥ ।
na caiva na bhaviṣyāmaḥ sarve vayam ataḥ param ।।

catuśabdau kadācid ity asminn arthe varttete । nāhaṃ kadācin nāsam api tv āsam eva । na tvaṃ nāsīr asīr evety arthaḥ । neme bhīṣmādayo nāsaṃ kiṃ tv āsann eva । na ca na bhaviṣyāmaḥ । asmāc charīrāt paraṃ śarīrāntare bhaviṣyāma eva । anena triṣv api kāleṣu sattākhyāyate । pratiśarīraṃ kṣetrajñānāṃ bhedāt tadbhedavyapadeśaḥ । ke punar amī kṣetrajñā nāma । paramātmano aṃśāḥ । tathā ca vakṣyati mamaivāṃśo jīvaloke jīvabhūtaḥ sanātana iti । agnivisphuliṅgavan mahākāśaghaṭākāśavaj jīvaparayor bhedābhedau । tatra svābhāviko abheda aupādhikas tu bheda iti sthitiḥ । evam uttaratra kvacid abhedena vyapadeśaḥ kvacid bhedena ca bhaviṣyati । anādisiddhāś ca jīvāḥ sanātanā iti vacanān na teṣāṃ sargādāv utpādaḥ pralayo vānte । tathā ca yājñavalkyaḥ 

ahaṅkāreṇa manasā gatyā karmaphalena ca । śarīreṇa ca nātmāyaṃ muktapūrvaḥ kadācana ।। iti ।

evaṃ cānāditve pūrvakṛtakarmāpekṣayā sargādau suranaratiryagbhedena sṛṣṭivaicitryopapattiḥ । dharmādharmavyavasthā bandhamokṣavyavasthā cāsmin pakṣe avakalpate ।

yeṣāṃ punaḥ paramātmaiva sākṣād anupraviṣṭaḥ śarīreṣu tadaṃśo jīvo nāma nāstīti matam teṣām ekasmin mukte sarvamuktiprasaṅgo baddhe caikasmin sarvasyāpi muktyabhāvād iti vyāsasūnoḥ śukasyāpi muktyabhāvaḥ syāt । na ca paramātmanaḥ saṃsāritvaṃ yujyate । tasya ca vidyāyogāt vijñānam ānandaṃ brahma iti ca nityākāśānandasvarūpatvāt । tasmād īśvarāṃśāḥ pratiśarīraṃ parasparaṃ bhinnā jīvā abhyupagantavyāḥ । evaṃ ca ghaṭadhūmadṛṣṭānto api yujyate 

yathaikasmin ghaṭākāśe rajodhūmādibhir vṛte । na sarve saṃprayujyante tadvaj jīvāḥ sukhādibhiḥ ।। iti ।

yeṣām ayam īśvaro atyantabhinno jīvātmānaś ca bahavas te ca sarve sarvagatā iti teṣām api sāṅkaryaprasaṅgaḥ । ekenāgnihotre kṛte sarveṣāṃ tatkṛtaṃ syād ekena ca madyapāne kṛte sarvaiḥ kṛtaṃ syāt । atha yasya taccharīraṃ tasyaiva tad iti cet

kasya tac charīram । sarveṣāṃ tat sambandhāviśeṣād abhisandhyādivaśāt syād vyavastheti cet abhisandhyādiṣu caikatulyatvād ekasmin manasi sarveṣāṃ samavāyāḥ saṅkalpādayaḥ samānās tatpūrvakaṃ karma tannimittaṃ ca śarīram iti sarvasādhāraṇyān na kadācid asādhāraṇyahetuḥ śakyate kenacid darśayitum । anāditvasyāsmatpakṣe apy aviśeṣād aṇuparimāṇāś ca jīvā iṣyante । kasmāt । utkrāntigatyāgatiśruteḥ । 
liṅgaśarīrasya ca saṅkocavikāsadharmiṇor aṇurūpatvād
aupādhikam aṇutvaṃ jīvasya gīyate ।
paramātmarūpeṇa tu sarvagatatvaṃ jīvasyeti
sthitam ।।

tasya nityatve lokasiddhaṃ dṛṣṭāntam ācaṣṭe

dehino asmin yathā deho kaumāraṃ yauvanaṃ jarā ।
tathā dehāntaraprāptir dhīras tatra na muhyati ।।

yathā bālyayauvanasthāvireṣu so aham asmīti pratyabhijñānān nityatvam ātmanaḥ pratyakṣapramāṇasiddham । dehasyaivāvasthāntarāpattir nātmana iti tathā nityasyaiva tatrāvasthitasya ātmanaḥ dehāntaraprāptiḥ । tatra dhīro dhīmān na muhyati । yadi tarhy avināśitvam ātmanas tad idānīṃ vṛthā te śokaḥ samupasthitaḥ katham ।।

śītoṣṇādikṛtaiḥ sukhaduḥkhaiḥ saṃyogāt tadanuparama iti । tac ca 

mātrāsparśās tu kaunteya śrītoṣṇasukhaduḥkhadāḥ ।
āgamāpayino anityās tāṃs titikṣasva bhārata ।।

mīyante viṣayā ābhir iti mātrā indriyavṛttayaḥ । tāsāṃ sparśā viṣayaiḥ saṃyogāḥ śītoṣṇanimittasukhaduḥkhahetavaḥ । te cānityāḥ । kasmāt । āgamāpāyitvāt । āgacchanti apagacchanti ca na ca nityasamavetāḥ pāvakauṣṇyavat । śītoṣṇagrahaṇaṃ pradarśanārtham । ādhyātmikam ādhidaivikam ādhibhautikaṃ trividhaṃ duḥkham tat ca trividham eveti । yasmād anityās teṣām upāyenoparamaḥ śakyaḥ kartum । ko asāv upāyaḥ । jñānapūrvikā titikṣā । tad āha tāṃs titikṣasva iti sahasvety arthaḥ ।।

kathaṃ tatsahanaṃ taduparamahetur ity āha 

yaṃ hi na vyathayanty ete puruṣaṃ puruṣarṣabha ।
samaduḥkhasukhaṃ dhīraṃ so amṛtatvāya kalpate ।।

na vyathayanti na cālayanti svasmād ātmasvarūpāt । same duḥkhasukhe yasya । yaṃ samaduḥkhasukhaṃ na cālayanti so amṛtatvāya mokṣāya kalpate samartho yogyo bhavatītyathaḥ ।।

nanu cāmṛtatvaṃ na sambhāvayituṃ śakyate sukhaduḥkhalakṣaṇasya vikārasya mukte apy ātmani sambhavād ātmano vā kadācid vināśopapattir ity āśaṅkya āha 

nāsato vidyate bhāvo nābhāvo vidyate sataḥ ।
ubhayor api dṛṣṭo antas tv anayos tattvadarśibhiḥ ।।

ātmany avidyamānasya sukhaduḥkhalakṣaṇasya dharmasya na kadācid vidyate bhāvaḥ । bhavanaṃ bhūtir utpattir ity arthaḥ । sikatāsv iva tailasya । utpadyamānasyaiva hi mānasaḥ sukhaduḥkhalakṣaṇo vikāraḥ śītoṣṇādinibandhano jāyata ity anantaram uktam । nanv acetanatvād antaḥkaraṇasya saṃvedanaṃ nopapadyate । cetanatvāt kṣetrajñasamavetasyaivāyaṃ vikāraḥ ।

yathā vaiśeṣikāḥ prāhuḥ naitad evam antaḥkaraṇastho apy asau jīvātmā saṃvedyate । yathā ca rūpādayo ghaṭādisthāḥ iti । nāyaṃ kṣetrajñadharma iti ca vakṣyati icchā dveṣaḥ sukhaṃ duḥkham iti । yady api kṣetrajñasamavāyitvaṃ sukhaduḥkhayos tathāpi tatsvarūpasya na vikriyā maṇisvarūpavat । nīlapītādīnām eva maṇisamavāyināṃ parasparavirodhād vikriyā । vikriyā hi nāma vināśa upamardaḥ । tathātmana iti । nābhāvo vināśo vidyate । sata ātmanaḥ so aham iti pratyabhijñānān nityatvopapatter anityahetoś cābhāvāt । avināśī vā are ayam ātmā iti śruteḥ । ubhayoḥ sadasator dṛṣṭo nirṇīto anto maryādā antyāvastheti yāvat । antaśabdo maryādāvacano atra grāmānta iti yathā । yat sat

tat sad eva । yad asat tad asad eveti ।
kair ayaṃ niścayaḥ kṛta ity āha tattvadarśibhiḥ । tadbhāvas tattvam । tad iti sarvanāmnā padārthamātraṃ vyapadiśyate । vastuyāthātmyavedibhir ity arthaḥ । apare tu māyāvādino anyathāvatārya varṇayanti । itaś ca śokamohāv akṛtvā śītoṣṇāder vidyate bhāvaḥ । bhavanam astitā । kutaḥ । vikāratvāt । vikāraś ca pratyakṣādibhiḥ pramāṇair nirūpyamāṇo nāstitāṃ pratipadyate । yathā ghaṭādiḥ svakāraṇavyatirekeṇānupalabdher asan evaṃ sarvo vikāra iti । nanv evaṃ sarvābhāve śūnyavādaḥ prasajyeta । nāyaṃ doṣaḥ । dve buddhī sarvaprāṇiprasiddhe bhavataḥ viśeṣyabuddhir viśeṣaṇabuddhiś ca । san ghaṭaḥ san pataḥ iti । tatra viśeṣyaviṣayā buddhir ghaṭādiviṣayā satpaṭādau vyabhicārān mithyābuddhiḥ । yā punar viśeṣaṇaviṣayā sadbuddhiḥ sā sarvatra vṛtter amithyā । tasmāt saiva pāramārthiko । sarvo hi ghaṭādiḥ śarīrādiś ca prapañco māyāmātram asad iti manyante ।

etad anye pramāṇakuśalāḥ pratyācakṣate । yat tāvad uktam pratyakṣādibhiḥ pramāṇair vikāro ghaṭādir nirūpyamāṇaḥ svarūpaṃ jahātīti tad asat । ālokendriyamanaḥsaṃskāre sati ghaṭo ayaṃ paṭo ayam iti pratyakṣā buddhir utpadyate । yayā buddhyā yo artho pratīyate tayaiva tadabhāvaḥ pratīyate

iti ko vaded yo na tārkikaḥ । pañcabhiḥ pramāṇaiḥ pratyakṣānumānopamānārthāpattyāgamair vastusvarūpaṃ paricchidyate । yatra pañcāpi nivṛttāni tatra pramāṇanivṛttyā prameyābhāvo niścīyate । yathā nātra ghaṭa iti । na ca vyabhicārād evāvastutvaṃ bhavati । yathaiva ghaṭabuddheḥ paṭādau vyabhicārād avastutvaṃ tathā sadbuddher api śaśaviṣāṇādāv api vyabhicārād avastutvaṃ prasajyate । bhāvabuddhir abhāvān nivartate bhāvābhāvayoḥ parasparavirodhāt । atha yathā sadbuddhiḥ sattāṃ jñāpayati tathā ghaṭādibuddhir apīndriyajanyatvāviśeṣād anuvṛttivyāvṛttipratyayagrāhyatvāc ca । avāntarasāmānyam api ghaṭatvagotvādi sarvam abhyupagantavyam । tathā ca vyaktiḥ sāmānyasya taddharmatvāt । param aparaṃ ca dvividhaṃ sāmānyam । paraṃ sattālakṣaṇam । aparaṃ gotvādilakṣaṇam । na hy āśrayasya dharmiṇo bhāvas tadāśritasya sāmānyasya vastutvam avakalpate । sato hi bhāvaḥ sattā । na hi sā nirduṣṭā svatantrā nāma kenacid iha ghaṭādyāśrayanirapekṣā cakṣuṣā gṛhyate । satsu dravyeṣu pṛthivyādiṣu gṛhyamāṇeṣu tatsamavetā tadavyatiriktā sattāpi gṛhyate । ata eva sattā dravyadharmatvād ātmā na bhavati । tatra sattaivātmā iti yat kaiścid uktam tad apāstaṃ bhavati । ata eva yad uktaṃ kenāpi cāturvidhyāc ca pratyakṣaṃ na nigrāhyaṃ vipaścitā iti sattāyā eva grāhakaṃ pratyakṣam ity abhipretya tasya tad apy apākṛtaṃ

bhavati । satāṃ hi bhāvaḥ sattā iti pāratantryavapadeśāt ।
na ca ghaṭādibuddhīnāṃ ghaṭatvādāv avāntarasāmānye tadyuktau vā vyabhicāraḥ । kasyāṃcid vyaktau vinaṣṭau vinaṣṭāyāṃ vyaktyantarāṇām ānantyād yugapad ucchedanānupapatteḥ ।

svaviṣayavabhicāro hi buddhīnāṃ doṣo viṣaye tu paṭādau notpadyata iti kim atrāścaryam । na hi viṣayendriyālokasaṃskārasāmarthyatāyāṃ satyāṃ ghaṭabuddhiḥ kadācit kasyacin notpadyate । kiṃ ca kāryatvād ghaṭatvabuddhiḥ kāraṇam apekṣate । ghaṭajñānasya ghaṭaḥ kāraṇaṃ nānyad iti । yathā bījāṅkuraḥ kāraṇaṃ bījam apekṣate dhūmaś cāgnim evam anyatrāpīti । tasmān na vyabhicāro mithyāhetur iti durupadeśo ayam । kas tarhi mithyāhetuḥ kāraṇadoṣo abādhakapratyayo vā । tathā coktam 

yasya ca duṣṭaṃ karaṇaṃ yatra ca mithyeti pratyayaḥ । sa evāsamīcīnaḥ pratyayo nānyaḥ iti ।

tad evam anuvṛttipratyayāt sāmānyaṃ siddhaṃ vyāvṛttipratyayād viśeṣa iti । sāmānyaviśeṣātmakaṃ vastu bhinnābhinnarūpam iti sthitam । kiṃ ca san ghaṭa iti ghaṭatvavastutve sāmānādhikaraṇyaṃ buddhau nāvakalpate । nanu tac cedam udakam iti mṛgatṛṣṇikāyāṃ sāmānādhikaraṇyaṃ dṛśyate । tatrāpi vidyamānā abhimānina

eva sāmānādhikaraṇyabuddhir utpadyate । yadā tu bādhakapratyayo jāyate mṛgatṛṣṇikeyam atra nodakam astīti tadā sāmānādhikaraṇyabuddhir apaiti । 
na cātra bādhakapratyayo astīti
dṛṣṭāntavaiṣamyam ।
ato apavyākhyānam etad iti sthitam ।।

sato bhāvo nāstīti sāmānyenoktaṃ tad idānīṃ viśeṣalakṣaṇena nivārayitum āha 

avināśi tu tad viddhi yena sarvam idaṃ tatam ।
vināśam avyayasyāsya na kaścid kartum arhati ।।

tuśabdo avadhāraṇārthaḥ । avināśi tat । na vinaṣṭuṃ śīlam asyety avināśi । kiṃ tat । yena sarvam idaṃ tataṃ vyāptam । svābhāvikena paramātmarūpeṇa kṣetrajño vyapadiśyata iti । kasmād evaṃ vyākhyāyate । tadvināśāśaṅkāanirākaraṇaparatvād asya prakaraṇasya । na hy atra brahmopāsanam akasmāt pratipādyate । jñānasvarūpasyopāsanaṃ ṣaṣṭe adhyāye vidhāpayiṣyata iti jīvasvarūpam evedānīṃ vaktavyam । kasmād avināśīty āha vināśam avyayasyāsya iti । vyayo vināśaḥ । niravayavatvān nāsya vināśam īśvaro api kartum arhatīti ।।

yadi tarhy ayam avināśī tat kathaṃ kṛto vyapadeśaḥ vinaṣṭaḥ puruṣa iti । ata āha 

antavanta ime dehā nityasyoktāḥ śarīriṇaḥ ।
vināśino aprameyasya tasmād yuddhasva bhārata ।।

nityasya śarīriṇo aprameyasyāntavanto vināśino dehā uktā nityānityavibhāgavidbhiḥ । antavanto vināśina iti na punaruktam । antavanta ity asyārthaṃ svayam eva bhagavān vyācaṣṭe vināśina ity eke varṇayanti ।

anye tu vadanti kasyacid antavattvaṃ na bhavati । yathā pṛthivyā gandhas tirobhūto nātyantaṃ vinaṣṭo vṛṣṭisaṃyogād abhivyajyate tathā dehasyānto bhaved nātyantaṃ vināśa iti । tan mā bhūd iti viśinaṣṭi vināśina iti । asminn api vyākhyāne antavadgrahaṇam atiriktam । tad akṛtvā vināśina ity eva vaktavyam abhipretāvināśasiddheḥ ।

apare tu pāṭhāntaraṃ kurvanti avināśino aprameyasya iti । teṣām api nityasyāvināśina iti punaruktam । na tu pṛthivyādivad āpekṣikaṃ nityatvaṃ gauṇaṃ gṛhyate । atyantanityasya mukhyasya nityaśabdārthasyāsambhavād avināśina ity ukte apy āpekṣikaṃ kin na gṛhyate । tasya vyākhyāntarakaraṇaṃ vyartham । kā tarhi gatiḥ । vināśino dehā iti pratijñātam । tatrāntavanta iti hetvabhidhānārtham antavadgrahaṇaṃ deśataḥ kālataś ca paricchinnatvāt kūṭādivad iti vyatirekād dhetuvacanam aprameyasyeti । kasmād ātmā nityaḥ । aprameyatvād deśataḥ kālataś ceti sa svadharme pravartate iti bhagavān āha ।

nanu śokamohādisaṃsārakāraṇanivṛttyarthaṃ gītāśāstraṃ na pravartakam । atrocyate na sādhu tātparyaṃ bhavatā parāmṛṣṭam । yuddhaṃ prakramya śokamohāpanayasyedam eva prayojanam kathaṃ nāma yuddhe pravarteteti । itarathā dvārikāyāṃ sthitvā gītāśāstraṃ 
praṇayet svadharmaparityāgena jñānamātrād
yadi mokṣo abhipreto abhaviṣyat ।
idānīṃ praṇayanasyedam eva prayojanam arjunasyānyeṣāṃ ca
jñānasahitāt svadharmānuṣṭhānān niḥśreyasam upadekṣyāmīti ।। 
।।

evaṃ tāvad avināśitvam ātmanaḥ pratipādya svayaṃ ca manyase hantāham eṣām ime mayā hanyanta iti tac ca mṛṣā । katham 

ya enaṃ vetti hantāraṃ yaś cainaṃ manyate hatam ।
ubhau tau na vijānīto nāyaṃ hanti na hanyate ।।

nabhasa ivāsya hananakriyayā vināśaḥ kartuṃ na śakyate niravayavatvāt । 
sāvayavasyāvayavaviśleṣādinā śakyate vināśaḥ
sambhāvayitum ।
tasmād ubhāv apy etāv ajñau hantāham iti yo manyate
yaś ca hato aham iti manyate ca ।।

idaṃ pratijñāmātreṇoktam । hetvapekṣāyāṃ ṣaṇṇām api bhāvavikārāṇām ātmany abhāvād iti hetum ācaṣṭe 

na jāyate mriyate vā kadācin nāyaṃ bhūtvā bhavitā vā na bhūyaḥ ।
ajo nityaḥ śāśvato ayaṃ purāṇo na hanyate hanyamāne śarīre ।।

na jāyata iti janmalakṣaṇo bhāvavikāraḥ pratiṣidhyate । vāśabdaś cārthe । na cāyaṃ mriyata iti vināśalakṣaṇo bhāvavikāraḥ pratiṣidhyate । katham etat । bhūtvā nāyaṃ na bhavitā । bhūyaḥ punaḥ । kiṃ tarhi । bhavitaiva । bhāviny api kāle sattāṃ na hāsyatīty arthaḥ । vāśabdād abhūtvā bhāvaḥ pratiṣiddhyate । nāyam abhūtvā bhavati । kiṃ tarhi । bhūtvaiva bhavitā । bhūtakāle api sattāṃ na babhārety arthaḥ । yas tv abhūtvā bhavati bhūtvā ca na bhavati sa janmavināśābhyāṃ yujyate yathā ghaṭādir iti । sattāpi janmapūrvikā ghaṭasyevāsya neṣyate । niravadhikaivāsya satteti ghaṭādibhyo asya vailakṣaṇyam । upasaṃharati ajo nitya iti । janmavināśapratiṣedhenaiva madhyavarttino bhāvavikārāḥ pratiṣiddhā bhavanti । tathāpi mandabuddhyanugrahārthaṃ svaśabdena pratiṣedhati । śāśvata ity apakṣayo niṣidhyate । svāṅgāpacayaḥ sādhanāpacayo vāsya nāstīti । yathā kṛṣṇo rājā hastyaśvādibhir vā hīna iti । purāṇa iti vṛddhilakṣaṇo bhāvavikāraḥ pratiṣidhyate । nāyaṃ śaśivat kalābhir upavipacīyate । na hanyate hanyamāne śarīra iti vipariṇāmo niṣidhyate । vipariṇāmo avasthāntarāpattiḥ yathā śaśasya māṃsāvasthā ।

anye punar apy anyathā varṇayanti nāyaṃ bhūto bhavitā vā na bhūya iti pāṭhāntaraṃ kṛtvā parabrahmopāsanam anayā gītayā lakṣyate ।

nāyaṃ bhūta iti ca mṛtpiṇḍavat kāraṇatvaṃ niṣidhyate । bhavitā vā iti ghaṭādivad utpādyatvaṃ niṣiddhyate । kāryakāraṇabhāvo brahmaṇy aupādhiko na pāramārthika ity uktaṃ bhavatīti । tad idaṃ śradhāmātreṇa brahmopāsanam utprekṣitaṃ na śrutiliṅgaprakaraṇagamyam । prakaraṇaṃ hi yac coktam ucchoṣaṇam indriyāṇām iti paṭhanāt tadapanodaparam । ṣaḍbhāvavikāranivṛttiparāṇi na jāyata ityādīny akṣarāṇi । liṅgaṃ sāmarthyam ucyate । tac ca śabdānāṃ tāvanmātre paryavasyati । tan nopāsanam ākṣipati ।

ajñānam eva tāvad idānīṃ nirasanīyam । kim atitvarayā brahmopāsanaṃ kalpyate । pāṭhāntarakaraṇaṃ cāhopuruṣikāmātram । brahmaṇo hi jagatkāraṇatvaṃ śrutisiddham sad eva somyedam iti । kāryatvaṃ punar na jāyata ity anenaiva niṣidhyate । tasmād yatkiñcid etad evaṃ tu pāṭhāntaraṃ 
kurvanto arthāntaraṃ svamatiparikalpitaṃ
varṇayanto bahavo vyākhyātāro abhiyuktāś cocyate ।
uktaṃ ca 
śīladoṣād agṛhṇantaṃ lokam ākulīkurvantīti vā ।।

pratijñātam artham avikriyātvādibhiḥ pratyākhyāyopasaṃharati 

vedāvināśinaṃ nityaṃ ya enam ajam avyayam ।
kathaṃ sa puruṣaḥ pārtha kaṃ ghātayati hanti kam ।।

veda jānāti । ya enam uktaprakārakam ātmānam avināśinam । kathaṃ kena prakāreṇa । sa puruṣaḥ । taṃ kṣetrajñaṃ kaṃ ghātayati । upāyaviśeṣo hetuḥ kartṛtvaṃ ca niṣiddhyate । kathaṃ vā hantīti svayaṃ kartṛtvamapi paścān niṣidhyate । na hy avināśī ca yo bhāvo avyabhicārādinā sa svayam udyamena parakartṛkanipātanena vā vināśayituṃ śakyo gaganavad iti ।

atra kleśabhīravaḥ kecit svamataṃ bhagavatyāropya varṇayanti viduṣaḥ sarvakarmapratiṣedha eva prakaraṇārtho abhipreto bhagavataḥ iti । hantigrahaṇam udāharaṇārtham । yāni karmāṇi śāstre vidhīyante tāny aviduṣo vihitānīti bhagavato niścayo niścaya ity atrābhidhīyate ।

na hīdaṃ pūrvapadānusandhānarahitam abhiprāyavarṇanaṃ lakṣyate । kathaṃ yuddhe pravṛttyartham ātmanaḥ sattvopavarṇanam atra kriyate । tasmād yuddhasva bhārata iti tam abhidhāya tatsiddhyartham eva jāyata iti । ārambhād yadi ca sarvakarmatyāga evābhipretaḥ syād ayaṃ śloko arjunāya na vaktavyaḥ syāt । bhagavatoktaś ca ṣaḍbhāvavikārarahita ātmā । yadi viduṣaḥ karmāsambhavaṃ ced astu । tasyāpi tatsamānam ity apravṛttir eva syāt । uttarāś ca gītāḥ sarvā na saṅgaccheran । ato neyaṃ mṛṣāśā kartavyā ।

svadharmatyāgenākṛṣṭacetasaḥ sukham āsīnā mokṣaṃ lobhemahīti ।
uttaratra ca jñānakarmasamuccayaṃ nyāyato nipuṇataram
upapādayiṣyāmaḥ ।।

hananāsambhavād avināśitvam uktaṃ tat katham ivety āha 

vāsāṃsi jīrṇāni yathā vihāya navāni gṛḥṇāti naroparāṇi ।
tathā śarīrāṇi vihāya jīrṇāny anyāni saṃyāti navāni dehī ।।

yathā jīrṇānāṃ kāryākṣamāṇāṃ vastrāṇāṃ parityāgas tathā śarīrāṇām । abhinavānāṃ copādānam । anyan navataraṃ kalyāṇataraṃ rūpaṃ kurute iti ca brāhmaṇam ।।

yāni ca vināśakāraṇāni śastrādīni prasiddhāni tāny apy enaṃ na vināśayantīty āha 

nainaṃ chindanti śastrāṇi nainaṃ dahati pāvakaḥ ।
na cainaṃ kledayanty āpo na śopayati mārutaḥ ।।

nainaṃ chindanti śāstrāṇi asiprabhṛtīni niravayavatvād ākāśavat । nainam agnir bhasmīkaroti । 
nainam āpo avayavaviśleṣaṇāya
kledayanti carmavat ।
nainaṃ mārutaḥ śoṣayati svedāpanayena ।।

tad asyāḥ pratijñāyā hetur ucyate । yasmād ayaṃ chedanādyarho na bhavati । katham 

acchedyo ayam adohyo ayam akledyo aśoṣya eva ca ।
nityaḥ sarvagataḥ sthāṇur acalo ayaṃ sanātanaḥ ।।

nityatvāt sarvagataḥ sarvagatatvāt sthāṇuḥ sthāṇutvād acala ity akṣarayojanā । sanātanaś cirantanaḥ । kutaś cit kāraṇān nāyaṃ

niṣpanno abhinava ity arthaḥ । nātra punaruktadoṣaś codanīyaḥ । durbodhatvād ātmavastunaḥ paryāyaśabdaiḥ punaḥ puas tad evocyate sukhapratipattaye ।।

kiṃ ca 

avyakto ayam acintyo ayam avikāryo ayam ucyate ।
tasmād evaṃ viditvainaṃ nānuśocitum arhasi ।।

indriyāgocaratvād avyakto ata evācintyaḥ । ya indriyagocaro gavādiḥ sa vyaktaś cintanīyaḥ । yo hi vyaktaḥ sa vikāryaḥ । ayaṃ tv avikāryaḥ । tasmād iti nigamanam । svarūpatas tāvad ātmano avināśitvaṃ tathoktam ।।

atha śarīrendriyopādhivināśād vināśaṃ tadutpattyā cotpattim ātmano manyase tathāpi śoko na yuktaḥ kartum ity āha 

atha cainaṃ nityajātaṃ nityaṃ vā manyase mṛtam ।
tathāpi tvaṃ mahāvāho nānuśocitum arhasi ।।
kasmāt । aupādhikayor janmanāśayor aparihāryatvāt tad āha 
jātasya hi dhruvo mṛtyur dhruvaṃ janma mṛtasya ca ।
tasmād aparihārye arthe na tvaṃ śocitum arhasi ।।

yena karmaṇā janmārambhas tasya karmaṇaḥ kṣaye dhruvo bhāvī mṛtyuḥ । mṛtasya cāvaśyambhāviśarīragrahaṇam । śarīrāntarārambhakāraṇānām anyeṣāṃ vidyamānatvāt punaḥ śarīraṃ punaḥ karmeti

saṃsāracakrasyānāditvāt । evaṃ vyākhyāyamāne dhruvaṃ janma mṛtasya ca iti ślokārtho avakalpate । 
nairātmyavādidarśanābhyupagamena vyākhyāne mṛtasya
punarjanmābhāvād
anupapattiḥ syāt ।।

itaś ca śokakaraṇam ayuktam 

avyaktādīni bhūtāni vyaktamadhyāni bhārata ।
avyaktanidhānāny eva tatra kā paridevanā ।।

avyaktaṃ pañcabhūtānāṃ sūkṣmāvasthā prakṛtiḥ tadādir yeṣāṃ bhūtānāṃ tānīmāni avyaktādīni । vyaktaṃ madhyaṃ yeṣāṃ tāni vyaktamadhyāni । vyaktaṃ sthūlāvasthocyate । kāraṇe pracaratvāt । avyakte nidhanaṃ vināśaḥ pralayo yeṣāṃ tāny avyaktanidhanāni svakāreṇa pralīnāni kāryakāraṇasaṅghātātmakāni । tatra kā paridevanā । śokanimittaḥ pralāpaḥ paridevanocyate ।

satkāryavādināṃ tv aupaniṣadānāṃ sāṅkhyānāṃ ca triṣv api kāleṣu sarve bhāvāḥ santi āvirbhāvatirobhāvamātratvād utpattivināśayoḥ । yathā ghaṭaś cūrṇarūpeṇa svakāreṇa vidyamānaḥ kumbhakāravyāpāreṇāvirbhavati mudgatādiyogena tirobhūtaḥ śaktyātmanā punar api kāraṇaṃ praviśati ।

apare ty āhuḥ avyaktam adarśanam । tadādir yeṣāṃ tāny avyaktādīni iti । atrocyate yadi svadarśanābhāvo adarśanaṃ tasyādyantatā nopapadyate abhāvasya bhāvotpattihetutvanirākaraṇāt । katham

saṃsāranakrusyānādi^ ślokārdho^ nairātmyavādi bhāvādamupapatti syāt yuktaṃ ṣyaktamadhyāni bhārana avyaktanidhanāneva tānīmānyavyaktādāni sthulāvasthocyate nidhānaṃvināśa paridevatā śokaniminnaḥ svaupaniṣadānāṃ saṃsyānāṃ bhāvassantyāvivetirobhāva^ svakāreṇa mudarādiyogena tirobhūtaḥ tasyādityantā bhāvokṣatti hetu^

asataḥ saj jāyata iti । tirohitaṃ hi dravyaṃ dravyāntarasyotpādakam । mṛtsuvarṇādau atiprasiddham etalloke । athādarśanam 
indriyāgocaratvād avyaktam abhipretaṃ
tato nāsti visaṃvāda iti ।
evaṃ tāvad ātmanaḥ svarūpāvināśatvān na yuktaḥ śokaḥ
kartum ity uktam ।।

durvijñeyaś cāyam ātmā yasmād bhūtasaṅghāte saty upalabhyate ta tasmād eva bahavo momuhyante । kecid bhūtacaitanyaṃ pratijānate vyatiriktam ātmānaṃ paśyanti apare vijñānasantānaṃ kṣaṇikam icchantīti । tad etad atra 

āścaryavat paśyati kaścid enam āścaryavad vadati tathaivam anyaḥ ।
āścaryavac cainam anyaḥ śṛṇoti śrutvāpy enaṃ veda na caiva kaścit ।।

yathāścaryam adbhutaṃ kaścit kadācit paśyati tadvad enam ātmānaṃ tathāścaryam iva paśyati kaścit । yadainaṃ kaścid vadati rūpādirahitam amūrtaṃ svasaṃvedyaṃ cetanasvabhāvam āścaryam iva kaścid enaṃ śṛṇoti । ātmaśravaṇaparāṅmukha eva hi prāyeṇa jantuḥ । śrutvāpy enaṃ na ca veda kaścit । tad apy āścaryam eveti । tasmād ātmatattvamuktalakṣaṇaṃ samyagavadhāryaṃ tan na vismaraṇīyam ityabhiprāyaḥ ।

kecid asya ślokasyārthaṃ svamatikalpanayā varṇayanti 

ātmā vā are draṣṭavyaḥ śrotavya ity asyāḥ śruter arthaḥ pratinirdiśyata iti । tad etad vyākhyānaṃ śrotriyeṣv eva śobhate । na hi tadarthapratyabhijñānam iha vidyate । vidhipratyayas tatra śrūyate । vartamāno apadeśaś cāyam । na ca tatrāścaryavad draṣṭavya ity artho abhidhīyate । na cākṣaramātrasādṛśyāt pradeśāntaragato arthaḥ śakyaḥ kalpayitum । na ca prakṛtārthopayogitvam asyāḥ kalpanāyāḥ । kiṃ ca 

śravaṇāyāpi bahubhir yo na labhyaḥ
śṛṇvanto api bahavo yaṃ na vidyuḥ ।
āścaryo vaktā kuśalo asya labdhā
āścaryo dhyātā kuśalo anuśiṣṭaḥ ।।
ity asya mantrasya yo arthaḥ so atra kathyate ।। 
durlabho ayam ātmopadeśa iti varṇayitum athedānīṃ prakaraṇārthopasaṃhāraḥ kriyate 

dehī nityam avadhyo ayaṃ dehe sarvasya bhārata ।
tasmāt sarvāṇi bhūtāni nānuśocitum arhasi ।।

yata evaṃ tasmād bhīṣmādīn anucintya na tvaṃ śocitum arhasi ।।

ātmaviṣayam anātmadharmaparikalpitam apanīya aśocyān 

ityādi yad uktaṃ tad upasaṃhṛtam । adhunā dharmaviṣayam adharmādhyāropaṇam । tannirāsāya prajñāvādāṃś ca ity uktaṃ yat tat prastūyate 

svadharmam api cāvekṣya na vikampitum arhasi ।
dharmyād dhi yuddhāc chreyo anyat kṣatriyasya na vidyate ।।

dharmād anapetaṃ dharmyaṃ yuddham । tato anyan na vidyate śreyaskaram । kṣatriyagrahaṇaṃ pradarśanārtham । anyeṣām api svadharmānuṣṭhānaṃ śreyaskaram । tad anena prakāreṇa śreyaskare jñānaṃ karma ca samuccinoti ।।

itaś ca yuddhaṃ kartavyam 

yadṛcchayā copapannaṃ svargadvāram apāvṛtam ।
sukhinaḥ kṣatriyāḥ pārtha labhante yuddham īdṛśam ।।

ayatnopanītaṃ svargasya dvāram apāvṛtam udghāṭitam ।
sukhinaḥ sukhabhāgino hi labhante yuddham īdṛśaṃ netare ।
atha vā kiṃ sukhinaḥ kleśabhīravo labhante ।
mandabhāgyā ityabhiprāyaḥ ।।

yadi cetthaṃ kartavyaṃ prāptam 

atha cet tvam imaṃ dharmyaṃ saṅgrāmaṃ na kariṣyasi ।
tataḥ svadharmaṃ kīrtiṃ ca hitvā pāpam avāpsyasi ।।

tataḥ svadharmaṃ kīrtiṃ ca mahādevādiyuddhanimittāṃ hitvā pāpaṃ pratipadyase ।।

na kevalam etāvad eveti śeṣaḥ 

akīrtiṃ cāpi bhūtāni kathayiṣyanti te avyayām ।
sambhāvitasya cākīrtir maraṇād atiricyate ।।

avyayāṃ santatāṃ dīrghakālām ity arthaḥ । śauryādibhiś ca 
guṇaiḥ sambhāvitasyākīrtir maraṇād atiricyate ।
tato maraṇaṃ varam ity arthaḥ ।।

kiṃ ca 

bhayād raṇād uparataṃ maṃsyante tvāṃ mahārathāḥ ।
yeṣāṃ ca tvaṃ bahumato bhūtvā yāsyasi lāghavam ।।

karṇādibhyo bhayād uparataṃ maṃsyante tvām aśvatthāmaprabhṛtayo mahārathāḥ । 
bahubhir guṇaiḥ dharmāśayas tvam añjasā
śūra ityādibhiḥ guṇaiḥ bahumato yāsyasi laghubhāvam ।
tad api kaṣṭataram ।।

kiṃ ca 

avācyavādāṃś ca bahūn vadiṣyanti tavāhitāḥ ।
nindantas tava sāmarthyaṃ tato duḥkhataraṃ nu kim ।।

ahitāḥ śatravaḥ । tato duḥkhataraṃ nu kim । nv iti vitarke । tato nānyad duḥkhataram astīty arthaḥ ।।

yuddhe tu kriyamāṇe guṇā evobhayatrety āha 

hato vā prāpsyasi svargaṃ jitvā vā bhokṣyase mahīm ।
tasmād uttiṣṭha kaunteya yuddhāya kṛtaniścayaḥ ।।

mohaṃ tyaktvottiṣṭha । yad vā mayāvaśyaṃ kartavyaṃ hi yuddham ity evaṃ kṛtaniścayaḥ ।।

tatra ca yuddhapravṛttasya buddhisāmyam upadeṣṭum āha 

sukhaduḥkhe same kṛtvā lābhālābhau jayājayau ।
tato yuddhāya yujyasva naivaṃ pāpam avāpsyasi ।।

sukhe harṣo duḥkhe viṣādaḥ । tāv akṛtvā । tayoḥ kinnimittam ity āha lābhālābhau samau kṛtvā lābhe sukham alābhe duḥkham utpadyate । tayoḥ punaḥ ko hetur ity āha jayājayau । jaye lābho viparyaye alābha iti । idam uktaṃ kurvan na pāpaṃ pratyavāyam avāpsyasīsi । tad evopasaṃhṛtam । anyathā papaśaṅkānupapatter iha svadharmaṃ kurvato yat pāpaṃ bhavati tan niṣidhyate । atha vā pāpam iti saṃsāravyasanam । tan naivam avāpsyasi । jñānakarmasamuccayānuṣṭhānam evam iti vyapadiśyate sāmyaparyantam ।।

idānīṃ jñānaprakaraṇam upasaṃharati karmaṇy upāyaviśeṣo vaktavya iti vibhāgajñāpanāya 

eṣā te abhihitā sāṅkhye buddhir yoge tv imāṃ śṛṇu ।
buddhyā yukto yayā pārtha karmabandhaṃ prahāsyasi ।।

yady api sāṅkhyaśabdaḥ kāpilatantre rūḍhaḥ guṇapuruṣavivekajñānaṃ yatropadiśyate tathāpi tad iha na gṛhyate । na tatsādṛśyād ātmayāthātmyavivekaḥ sāṅkhyaśabdenātra vyapadiśyate । tadviṣayā buddhir uktety arthaḥ । yogaḥ karmānuṣṭhānopāyaḥ । phalasaṅkalparahitatvaṃ samatvam । kṛtasya kriyamāṇasya vā karmaṇaḥ īśvarārpaṇam iti । tvam imāṃ buddhiṃ śṛṇu । tāṃ viśinaṣṭi śrotuś cittasamādhānāya ।

yayā buddhyā yuktaḥ karmabandhaṃ karmaiva bandhaḥ karmānekajanmasañcitaṃ prahāsyasi tyakṣyasi ।

kecid atra sāṅkhyaśabdenodgīthādyupāsanānām atimokṣasya sampadaś ca vidhāyakaṃ śāstram etat sarvaṃ vyapadiśyata iti bruvate ।

atrocyate । tad etad aprastutam anupayogyam ākasmikam upanyastam iti naḥ pratibhāti । kutaḥ । puruṣaviśeṣaviṣayās tūpāsanāsampado atimokṣaś ca । na ca tā ātmopāsanāḥ । atra ca śokamohākulitacetasas tadapanayanāyātmayāthātmyavarṇanārthaṃ prakaraṇam । evaṃ ca kvodgīthādayaḥ kvedaṃ prakaraṇam । na ca sāṅkhyaśabdaḥ paribhāṣayā vinātimokṣādiṣu varteta । tasmāt paurvāparyaparyālocanayā sambandhyamāno yo arthaḥ sa sāṅkhyaśabdayogyo vyākhyeyaḥ । sa cāsmābhir ukta iti ।

yogaśabdo apy atra samatvaṃ yoga ucyate 
ity upasaṃhāravacanād
anuṣḥānopāyavacano nānyatra yojanīya iti ।।

buddhiyuktasya karmaṇo guṇāntaram ucyate 

nehātikramanāśo asti pratyavāyo na vidyate ।
svalpam apy asya dharmasya trāyate mahato bhayāt ।।

atikrāmati saṃsāraduḥkhaṃ yena buddhiyuktena karmaṇā so atikramaḥ । abhikrama iti kecit paṭhanti । arthas tu sa eva ।

nāśo niṣphalatvam । iha mokṣamārge avasthāya kriyamāṇasya
karmaṇo niṣphalatvaṃ nāsti yathā kṛṣṇāder anekāntikaphalatvaṃ nāpi cikitsakakṛtadharmavat pratyavāyo vidyate । pratyuta svalpam api 
yathāśaktyanuṣṭhitasya dharmasya sambandhi
trāyate rakṣaty anuṣṭhātāraṃ
mahataḥ saṃsārabhayāt ।।

ātmaviṣayā karmaviṣayā buddhir ekaivaikaphalatvād iti darśayitum āha 

vyavasāyātmikā buddhir ekaiva kurunandana ।
bahuśākhā hy anantāś ca buddhayo avyavasāyinām ।।

samuccitābhyāṃ jñānakarmabhyām apavargo avāpyate yathāgneyādibhir itaretaraṃ yuktair yāgaiḥ svargaḥ । sā ceyaṃ vyavasāyātmikā buddhir ekā । avyavasāyināṃ tu kevalakarmiṇāṃ kevalajñānavādināṃ 
ca karmākaraṇe prayatamānānāṃ bahuśākhā
bahuprabhedā asaṅkhyeyāś
ca buddhayo bhavanti ।।

tatra kevalakarmiṇo adhikṛtyāha 

yām imāṃ puṣpitāṃ vācaṃ pravadanty avipaścitaḥ ।
vedavādaratāḥ pārtha nānyad astīti vādinaḥ ।।

yām imāṃ vakṣyamāṇāṃ puṣpitāṃ phalaprasavitrīṃ vākyalakṣaṇāṃ vācam anātmavido vipaścito vedavākyeṣu agnihotraṃ juhuyāt svargakāmaḥ ityādiṣu ratāḥ karmaṇā niratiśayasukhaṃ

svargaśabdavācyaṃ prāpyate । 
tato anyad apavargākhyaṃ sukhaṃ nāstīti
vādino vadanaśīlāś
ca pravadanti ।।

itaḥ 

kāmātmānaḥ svargaparā janmakarmaphalapradām ।
kriyāviśeṣabahulāṃ bhogaiśvaryagatiṃ prati ।।

aprāptasya prāptīcchā kāmaḥ । tadanuraktacetasa ity arthaḥ । svargaḥ paraḥ puruṣārtho yeṣāṃ te svargaparāḥ svargapradhānāḥ । janmakarmaphalapradām । karmaṇaḥ phalaṃ karmaphalaṃ । janmayuktaṃ karmaphalaṃ pradadātīti janmakarmaphalapradām । vācam ity adhikriyate । punar api kiṃviśiṣṭām । kriyāviśeṣabahulām । kriyāṇāṃ viśeṣā atibahulā bahuprakārā yasyāṃ vāci tām । kiṃ prati pravṛttām ity āha bhogaiśvaryagatiṃ prati । bhogaś caiśvaryaṃ ca tayor gatiḥ prāptis tām uddiśya । bhogaḥ sukhavedanā । aham eṣāṃ patiḥ svāmīti yatrābhimāno jāyate tadāiśvaryam । athavā gater evobhayaṃ viśeṣaṇam । 
kīdṛśagatiṃ prati ।
janmakarmaphalapradāṃ kriyāviśeṣabahulāṃ prati ।
puṣpitāṃ vācaṃ pratīty arthaḥ ।।

teṣāṃ caivaṃ vadatām 

bhogaiśvaryaprasaktānāṃ tayāpahṛtacetasām ।
vyavasāyātmikā buddhiḥ samādhau na vidhīyate ।।

tayā pūrvoktayā vācāpahṛtavivekajñānānāṃ jñānakarmasamuccayalakṣaṇā vyavasāyātmikā buddhiḥ samādhau । samādhīyate asmin

cittam iti samādhir ātmā । tasminn ātmani na vidhīyate na sambhavatīty arthaḥ । athavā samādhānaṃ samādhis tadviṣayā buddhiḥ । apare punar yuktaṃ vyākhyānam ananusarantas tatpratimānaṃ kalpayanto vadanti । sarveṣāṃ kila karmakāṇḍagatānāṃ vākyānāṃ hi dvividhaṃ phalam anvayanibandhanaṃ tātparyasamadhigamyaṃ ca । tatrānvayikaṃ svargabrahmavarcasādiphalam anvayanibandhanam । śamadamādihetutayānuṣṭhātṝṇāṃ vyavasāyātmikāyāṃ buddhau yogyatāpādanaṃ tatrānvayaphalam eva svargādi ye vadanty avipaścitas te tātparyaphalam ajānanta iti yojayanti ।

atrābhidhīyate । tad etacchabdapramāṇabāhyaṃ puruṣabuddhiprabhavaṃ nyāyavidbhyo nātirocate । na hi svargakāmo yajeta ity asya vākyasya dvāv arthau tatra yāgena svargaṃ prāpnuyād ity ayam evaiko artho vidhīyate । padārthasaṃsargo hi vākyārthaḥ । na punar yāgānuṣṭhānena jñānayogyatāṃ kuryād iti kasyacit padasya tātparyo dṛśyate । padārthapūrvakaś ca vākyārtho jñāne nimittam iti sthitiḥ । na ca puruṣecchāvaśād vākyasya nārthāntaram ākṣipati । ye hi śrūyamāṇam artham anādṛtya vākyasyārthāntaraṃ kalpayanti ta eva sutarām avipaścito na mīmāṃsakā ye śabdapramāṇavṛttaṃ bruvate śamadamādayo yāgānuṣṭhānasādhyā iti । kiṃ tarhi । śānto dānta uparataḥ

ityādivacanagamyāḥ saṃsāradoṣadarśanena cittavṛttinirodhāt sādhanāgranthagauravabhayād uparamyate । pratiślokaṃ caivam anye cānye vyākhyātāro pūrvam artham utprekṣamāṇā āhopuruṣikāṃ loke prathayanti । tatra yat prāmāṇyavṛttam uktaṃ tad atra bhavanto vidāṃ kurvantu ।

ātmajñānena tu nityakarmaṇāṃ samuccayo vacanāntareṇa tam evaṃ vedānuvacanena 
iti niyatasya tu sannyāsaḥ karmaṇo
nopapadyate iti ca tyāgapratiṣedhāt teṣām
evātmanām ।।

traiguṇyaviṣayā vedā nistraiguṇyo bhavārjuna ।
nirdvandvo nityasattvastho niryogakṣema ātmavān ।।

trayāṇāṃ sattvarajastamasāṃ guṇānāṃ karma tat traiguṇyam । sa viṣayaḥ prakāśayitavyo yeṣāṃ vedānāṃ te traiguṇyaviṣayāḥ । guṇānāṃ ca saṃsārapravartanaṃ karma । tadviṣayā vedāḥ । tatra sattvam upasarjanam । rajastamasī tūtkaṭe । tābhyāṃ vaśīkṛtaḥ puruṣaḥ ihāmutraphaleṣu karmasu pravartamānaḥ saṃsāracakraṃ nātivartata iti tātparyārthaḥ । tvaṃ tu nistraiguṇyo bhava । traiguṇyam ativartasva । katham । nirdvandvaḥ nityasattvasthaḥ । kāmakrodhau rāgadveṣau sukhaduḥkhe śītoṣṇe iti dvandvāni tāni sahasvety arthaḥ । sattvaguṇastho bhūtvā dhairyam avalambya । niryogakṣemaś ca । aprāptasya svīkaraṇaṃ yogaḥ prāptasya parirakṣaṇaṃ kṣemaḥ । 
tayor yatamānasya na
vyavasāyātmikā buddhiḥ ।
ātmavān apramatta ity arthaḥ ।।

na ca traiguṇyaviṣayeṣu vedeṣv adhyayanaśravaṇavyākhyānādipareṇa tvayā kṛtsnam āyuḥ paryupayoktavyam । kiṃ kāraṇam ity āha 

yāvad artha udapāne sarvataḥ saṃplutodake ।
tāvān sarveṣu vedeṣu brāhmaṇasya vijānataḥ ।।

kūpataḍāgādau yāvān arthaḥ snānapānādiḥ puruṣasya tāvān arthaḥ salilapūrṇe deśe prāvṛṭsamaye nādhiko vidyate । yathāyaṃ dṛṣṭāntas tathā jñānakarmasamuccayapratipādanapare vedabhāge yāvān arthas tāvān ekāhāhīnasatrapratipādake kṛtsnavede । ataḥ kāmyakarmābhiyogaṃ vihāya jñānakarmanityakarmapratipādanaparabhoge abhiyogavatā bhavitavyam iti ।

apareṣāṃ vyākhyā yāvān arthaḥ sarvataḥ saṃplutodake tāvān udapāne tatkārye tatraivāntarbhavatīty arthaḥ । tathā vijānataḥ sannyāsino jñāne sarvataḥ saṃplutodakasthānīyeṣu sarveṣu vedeṣu tāvān arthaḥ । tatraiva samastakarmaprayojanam antarbhavatīty arthaḥ iti ।

tad asmin vyākhyāne yadi jñānam āhātmyaṃ tadānīm abhyanujñātaṃ jñānasyaitanmāhātmyaṃ yatkāmātmanāṃ karma saṃsārahetur bhavati tadātmīyasvabhāvaṃ vihāya tatsamparkād utkarṣahetutvaṃ pratipadyate । yathā rasaspṛṣṭatāmravarṇatā suvarṇatāṃ pratipadyate । raso api tāmrasamparkāt puruṣārthasādhanam । evam anyonyasamuccitam apavargārtham ity uktam । tathā ca vasiṣṭhenoktam 

yathānnaṃ madhusaṃyuktaṃ madhu cānnena saṃyutam । evaṃ tapaś ca vidyā ca saṃyuktā bheṣajaṃ mahat ।। iti ।

athaitad vyākhyāne karma niṣprayojanaṃ vaktavyaṃ । jñānād eva kevalād apavargaṃ ity abhiprāyeṇa । tad asad ity ucyate । śābdapramāṇabāhyatvād asyārthasyety uktam anyatra ca nipuṇataraṃ vakṣyate । brāhmaṇasyeti ca sāmānyaśravaṇaṃ na sanyāsina iti 
viśiṣṭam ।
tasmāt sarvāśramāṇāṃ sarvadvijānāṃ ca muktiḥ ।
tathā ca janakādayaḥ smaryante ।
tasmād vyavasāyātmikāyāṃ buddho sthātavyam iti sthitam ।।

tatra yad uktam yoge tv imām iti ko asau yoga ity āha 

karmaṇy evādhikāras te mā phaleṣu kadācana ।
mā karmaphalahetur bhūrmā te saṅgo astv akarmaṇi ।।
svāśramavihiteṣu karmasv adhikāraḥ । phaleṣu cānadhikāraḥ ।metiśabdaḥ pratiṣedhavācī । nāsty adhikāraḥ ।
karmaṇy evety evakāraḥ phalavyavacchedārtho na jñānavyavacchedārthaḥ । 
tasya eṣā te abhihitā ityādyupadiṣṭatvāt ।
nanu karmaṇy evakāraḥ phalaṃ hi kriyāsādhyam ।
na tatrāpi prasakto asau yena pratiṣidhyeta ity āśaṅkyāha 
mā te saṅgo astv akarmaṇi ।।

akaraṇe saktir na kartavyā । kathaṃ tarhi kartavyety āha 
yogasthaḥ kuru karmāṇi saṅgaṃ tyaktvā dhanañjaya ।
siddhyasiddhyoḥ samo bhūtvā samatvaṃ yoga ucyate ।।

yāni nityāni karmāṇi sandhyārādhanasaṅgrāmādīni tāni yogasthaḥ kuru । phalasaṅgaṃ tyaktvā । phalasaṅgena hi kriyamāṇe karmaṇi siddhyasiddhyor vaiṣamyam । siddhau harṣaḥ phalasiddhau viṣāda iti । īśvarārādhanārthe tu kriyamāṇe nāsti vaiṣamyam । sa eva kartā । tadātmakaṃ ca karmeti kriyamāṇaṃ tatsiddhihetutvaṃ 
pratipadyata ity arthaḥ ।
tad idaṃ samatvaṃ yoga ucyate ।।

samatvabuddhitvād asmāt karmaṇaḥ kevalam 

dūreṇa hy avaraṃ karma buddhiyogād dhanañjaya buddhau śaraṇam anviccha kṛpaṇāḥ phalahetavaḥ ।।
hiśabdo hetau । jñānarahitaṃ karma dūreṇātiviprakarṣeṇāvaraṃ
jaghanyam । yujyata iti yogaḥ karma । buddhyuktāt karmaṇaḥ sakāśād ity arthaḥ । yata evaṃ tasmād buddhau śaraṇam anviccha buddhim āśrayety arthaḥ । karmapravṛttikāle । yataḥ kṛṣṇāḥ phalahetavaḥ । kevalaṃ karmaṇaḥ phalaṃ pravṛttihetur yeṣāṃ te phalahetavaḥ ।।

buddhiyuktaḥ kurvann eva kinnu phalaṃ prāpnotīti tad ucyate 

buddhiyukto jahātīme ubhe sukṛtaduṣkṛte ।
tasmād yogāya yujyasva yogaḥ karmasu kauśalam ।।

īśvarārādhanārthaṃ karmety anayā buddhyā yuktaḥ karma kurvan parityajaty anārabdhaphale janmāntarakṛte śubhāśubhakarmaṇī । ye tv ārabdhaphale tayor bhogenaiva kṣayaḥ । asmin śarīre tayor bhogarūpeṇa pariṇatatvāt । tathā ca śrutiḥ tasya tāvad eva ciraṃ yāvad asmāc charīrān na vimokṣye atha sampatsya iti । yāvad asmāc charīrān na vimokṣyate tāvad asya viduṣaś ciram ity avadhikaraṇāt । tasmāt samatvayogāya yujyasva । kaḥ punar yogaḥ । yogaḥ karmasu kauśalam । idaṃ tāvad brahmaṇi samarpaṇaṃ karmaṇaḥ phalasaṅkalparahitatā ca ।।

kiṃ punar evaṃ kṛte syāt 

karmajaṃ buddhiyuktā hi phalaṃ tyaktvā manīṣiṇaḥ ।
janmabandhavinirmuktāḥ padaṃ gacchanty anāpayam ।।

śubhetarakarmajaṃ phalaṃ tyaktvā manīṣiṇo manasa īṣiṇo 
brahmabhāvāpāditamanovṛttayo janmaiva bandhas tato
vinirmuktāḥ padaṃ viṣṇoḥ sthānaṃ gacchanty anāmayaṃ
sarvopadravarahitam ।।

kadā punar evaṃ kramas tvaṃ śuddhatarabuddhir nirvedaṃ pratipadyase । tad āha 

yadā te mohakalilaṃ buddhir vyatitariṣyati ।
tadā gantāsi nirvedaṃ śrotavyasya śrutasya ca ।।

kalilaṃ gahanam ucyate । tathā cābhidhānakośe kalilaṃ gahanaṃ viduḥ iti । moha eva kalilam । moho ajñānam । etad uktaṃ bhavati ajñānaṃ durgaṃ yadā vyatikramiṣyasi 
tadā gantāsi nirvedaṃ
śrotavyasya śāstrasya śrutasya ca ।
tadā ca mohadurgaṃ vyatitīrya te
buddhiḥ sthiram avasthāsyata iti ।।

śrutivipratipannā te yadā sthāsyati niścalā ।
samādhāv acalā buddhis tadā yogam avāpsyasi ।।

acalā iti punar vivakṣyate । tadā paramātmayogam avāpsyasi । tataḥ pūrvoktam upapannam padaṃ gacchanty anāmayam iti ।।

anantaravṛttena ślokadvayena buddher niścalatve pratipādite paramātmano abhimukhīkaraṇāyāvasaraṃ labdhvārjuna uvāca 

sthitaprajñasya kā bhāṣā samādhisthasya keśava ।
sthitadhīḥ kiṃ prabhāṣeta kim āsīta vrajeta kim ।।

sthitaprajñaḥ kena lakṣaṇena bhāṣyate vyapadiśyata ity arthaḥ । sa ca sthitadhīḥ kiṃ prabhāṣeta kim asau vaktīty arthaḥ । 
kimparo bhūtvāsītety arthaḥ ।
akarmakatvād asya dhātor evaṃ yojyate ।
kiṃ vā vrajeta gacchet prāpnuyād iti ।
vyatyayenātmanepadam ।।

tatra kā bhāṣā ity etat prathamaṃ nirucyate 

śrībhagavān uvāca 
aiśvaryasya samagrasya dharmasya yaśasaḥ śriyaḥ ।
vairāgyasyātha mokṣasya ṣaṇṇāṃ bhaga iti dhvaniḥ ।।

prajahāti yadā kāmān sarvān pārtha manogatān ।
ātmany evātmanā tuṣṭaḥ sthitaprajñas tadocyate ।।

bāhyārthaviṣayān nānāsāṅkalpān yadā tyajati tadā bāhyaviṣayasaṅkalpābhāve kvāyaṃ vartate । kena tuṣṭaś caratīty āha ātmany evānandasvarūpe amohitenātmanāntaḥkaraṇena janmamaraṇajamohādiviṣādena mahauṣadhabrahmāmṛtapānāsvādajanitapremaprabandhaniścalavṛttinā parituṣṭaḥ sthitaprajñas tadocyate ।

yānīha sthitaprajñalakṣaṇāni vakṣyante tāny eva sādhanāni prayatnato anuṣṭheyānīti । na hy ananuṣṭhīyamānāni sattāṃ labhamānāni lakṣaṇāni bhavantīti । tatra yad etad ucyate pūrvāvasthāyāṃ lakṣaṇam iti tad anupapannam । 
tasminn eva kāle sādhanatvaṃ tasminn eva ca kāle
lakṣaṇatvam iti tad anupapannam ।
na tasmin yaugapadyaṃ sādhanatvalakṣaṇatvayoḥ ।।

kiṃ ca 

duḥkheṣv anudvignamanāḥ sukheṣu vigataspṛhaḥ ।
vītarāgabhayakrodhaḥ sthitadhī munir ucyate ।।

yaḥ sarvatrānabhisnehas tat tat prāpya śubhāśubham ।
nābhinandati na dveṣṭi tasya prajñā pratiṣṭhitā ।।

yadā saṃharate cāyaṃ kūrmo aṅgānīva sarvaśaḥ ।
indriyāṇīndriyārthebhyaḥ sthitaprajñas tadocyate ।।

viṣayā vinivartante nirāhārasya dehinaḥ ।
rasavarjaṃ raso apy asya paraṃ dṛṣṭvā nivartate ।।

yatato hy api kaunteya puruṣasya vipaścitaḥ ।
indriyāṇi pramāthīni haranti prasabhaṃ manaḥ ।।

tāni saṃyamya manasā yukta āsīta matparaḥ ।
vaśe hi yasyendriyāṇi tasya prajñā pratiṣṭhitā ।।

dhyāyato viṣayān puṃsaḥ saṅgas teṣūpajāyate ।
saṅgāt sañjāyate kāmaḥ kāmāt krodho abhijāyate ।।

krodhād bhavati sammohaḥ sammohāt smṛtivibhramaḥ ।
smṛtibhraṃśād buddhināśo buddhināśāt praṇaśyati ।।

rāgadveṣaviyuktais tu viṣayān indriyaiś caran ।
ātmavaśyair vidheyātmā prasādam adhigacchati ।।

prasāde sarvaduḥkhānāṃ hānir asyopajāyate ।
prasannacetaso hy āśu buddhiḥ paryavatiṣṭhate ।।

nāsti buddhir ayuktasya na cāyuktasya bhāvanā ।
na cābhāvayataḥ śāntir aśāntasya kutaḥ sukham ।।

indriyāṇāṃ hi caratāṃ yan mano anuvidhīyate ।
tad asya harati prajñāṃ vāyur nāvam ivāmbhasi ।।

tasmād yasya mahābāho nigṛhītāni sarvaśaḥ ।
indriyāṇīndriyārthebhyas tasya prajñā pratiṣṭhitā ।।

yā niśā sarvabhūtānāṃ tasyāṃ jāgarti saṃyamī ।
yasyāṃ jāgrati bhūtāni sā niśā paśyato muneḥ ।।

āpūryamāṇam acalapratiṣṭhaṃ samudram āpaḥ praviśanti yadvat ।
tadvat kāmā yaṃ praviśanti sarve sa śāntim āpnoti na kāmakāmī ।।

vihāya kāman yaḥ sarvān pumāṃś carati niḥspṛhaḥ ।
nirmamo nirahaṅkāraḥ sa śāntim adhigacchati ।।

eṣā brāhmī sthitiḥ pārtha naināṃ prāpya vimuhyati ।
sthitvāsyām antakakāle api brahmanirvāṇam ṛcchati ।।

iti śrībhagavadbhāskarakṛte gītābhāṣye dvitīyo adhyāyaḥ ।।

atha tṛtīyo adhyāyaḥ

arjuna uvāca jyāyasī cet karmaṇas te matā buddhir janārdana । tatkiṃ karmaṇi ghore māṃ niyojayasi keśava ।।

vyāmiśreṇeva vākyena buddhiṃ mohayasīva me ।
tad ekaṃ vada niścitya yena śreyo aham āpnuyām ।।

bhagavān uvāca 

loke asmiṃ dvividhā niṣṭhā purā proktā mayānagha ।
jñānayogena sāṅkhyānāṃ karmayogena yoginām ।।

asmin loke niṣṭhā dvividhā sthitiḥ lakṣaṇahetuḥ । jñānam eva yogaḥ । tena sāṅkhyā jñānino lakṣyante । yathā tridaṇḍena tridaṇḍo anāśramī lakṣyate । ekārthatvāt । evaṃ karmayogena yogināṃ samatvam ayogavatām īśvarārādhanārthaṃ karma kurvatāṃ sākṣātkarmaṇo api jñānotpattyupāyatvāt । tathā coktam 

jñānam utpadyate puṃsāṃ kṣayāt pāpasya karmaṇaḥ ।
yathādarśatalaprakhye paśyanty ātmānam ātmani ।।
ātmani buddhāv ity arthaḥ । pāpakṣayaś ca dharmāt 
dharmeṇa pāpam apanuda iti tapasā brahma vijijñāsasva iti ca śruteḥ । teṣāṃ yam aniyamavattvād alpam api jñānasāmānyam astīti । ataḥ kvacit pradhānam iti । etāvān viśeṣo atra samuccayaḥ

jñānakarmaṇo pratipāditaḥ । na hy atra smārtena karmaṇā śrautena vā jñānasya samuccaya iti । ayam api viśeṣa upayujyate yathā prāktanena karmaṇā aihikasya karmaṇaḥ samuccayasyopapattiḥ । na tv atrāśramavikalpa āśramasamuccayo vā bhagavatā vivakṣitaḥ । ātmanaḥ sākṣātkāraṇāt prāgavasthāyāṃ karmaprādhānyam uttaratra jñānaprādhānyam ity upadeśāt । ataḥ sthiraṃ pratipuruṣam apavargādhikāre jñānakarmaṇī samuccīyeta ity etatparam idaṃ śāstram iti samyag darśitam । tadvākyāni ca tathaiva vyākhyātavyāni ।

anye punaḥ patrair iva phalāni chādayantaḥ praśnam uttaraṃ cānyathā varṇayanti । prajahāti yadā ity ārabhya sarvakarmatyāgināṃ sāṅkhyānāṃ jñānād eva kevalān niḥśreyasaḥ prāptir uktā । mama ca karmaṇy evādhikāras te iti karmaiva kevalam upadiṣṭam । na tata eva śreyaḥprāptir ity ākulitabuddhir arjuna uvāca jyāyasī cet iti । uttaraṃ ca bhāgavatam upapadyate sāṅkhyānāṃ kevalāj jñānān niḥśreyasaprāptiḥ । karmayogināṃ tu niṣṭhayaiveti । dve niṣṭhe bhinnapuruṣaviṣaya iti sarvakarmatyāga eva samyagdarśināṃ sāṅkhyānām itihāsapurāṇopaniṣatsu ca darśitaḥ ।

na ca nityakarmākaraṇe sannyāsināṃ pratyavāyo bhavati adhikārasya nivṛttatvāt । adhikāribhis tyajyamānaṃ karma doṣam

āvahati । na cākaraṇād abhāvāt pratyavāyotpattiḥ ।
tasmād vividiṣāvatām anutpannajñānānām api viduṣāṃ cotpannajñānānāṃ karmatyāga eveti bruvate ।

athānye śrutau tu sāṅkhyānāṃ jñānād eva niḥśreyasam uktam । ātmanaś ca karma kartavyam uktam iti śrutismṛtinyāyanipuṇāḥ pratyācakṣate । tenaivam api yojayituṃ śakyate sāṅkhyānāṃ jñānād eva niḥśreyasam uktam ātmanaś ca karma kartavyam uktam iti vivekenārjuno avagatavān yadi tat kathaṃ tasyākulībhāvaḥ tad ekaṃ vada iti ca nopapadyate । bhāgavataṃ cottaraṃ na saṅgacchate dviprakāroktā niṣṭheti ।

tatraivaṃ vaktavyam । syāt karmaṇy evaadhikāras te na niḥśreyas suniṣṭhayor bhinnapuruṣaviṣayatvāt । jñānaṃ kasyacid eva kasyacit karmaiveti prakāramātropadeśāya । tad uktam vividiṣāvato viduṣaś ca sarvakarmasannyāsa iti । tac chrutismṛtinyāyabāhyaṃ viruddhaṃ ca । yadi tāvad utpanne jñāne prayojanābhāvāt karmatyāge hetur vidyate yadi vā vidvadbhis traivarṇikaiḥ karma tyajyeta svacchandatayā sarve karmiṇo brahmavidaḥ samudraṃ praviśeyuḥ । vividiṣāvatām api karmayogam eva darśayati tam etaṃ vedānuvacanena brāhmaṇā vividiṣanti yajñena dānena tapaseti ca ।

yadi cāviduṣo api karmatyāga eva vihitaḥ syād viduṣaḥ karmānarthakyād iti hetvabhidhānam anupapannam । tad evaṃ viruddhaṃ bhāṣamāṇaḥ kathaṃ grāhyavacanaḥ syāt । na copaniṣatsu sarvatyāgagamakaṃ liṅgam asti । na karmaṇā prajayā dhanena tyāgenaikenāmṛtatvam ānaśuḥ ity atra prajāsāhacaryāl lokaprāptyarthaṃ kāmyakarmatyāgo gīyate । itarāpi śrutiḥ nyāsam eṣāṃ tapasātiriktam āhuḥ iti nyāsaśabdena tatra brahmābhidhīyate na karmatyāgaḥ । prakṛtāṃ vācam ity atra damaśamādīnāṃ tapasāṃ ca tatprāptisādhanatvāt tadapekṣayātiriktavacanam । prāptavyaṃ hi prāptisādhanād atiriktaṃ bhavati । anyaiś ca sannyāsaśabdo atra nyāsaśabdasyānarthāntare prayuktaḥ । yathā ājyaiḥ stuvate ity ājyaśabdaḥ stotreṣu loke ghṛtavacanaḥ । tad iha bhrāntyā tasya tyāgārthakatvaṃ kalpitam । tathā hi dhanimātrakṛto hy eva janānāṃ mativibhramaḥ । paurvāparyāparāmṛṣṭaḥ śabdo anyāṃ kurute matim ।। iti । itihāse ca tatra tatra mokṣārthibhiḥ karma kartavyam ity uktam । tathā hi śukānupreśne karmaṇā manasā vācā yo dharmanirataḥ sadā । aphalākāṅkṣasiddhaś ca sa mokṣam adhigacchati ।। iti ।

yat tu tyaja dharmam adharmaṃ ca iti tasyottaraślokād arthanirṇayaḥ tyaja dharmaṃ saṅkalpajam । tyajādharmam ahiṃsayā iti । phalasaṅkalpatyāgo na svarūpatyāga iti ।

yad uktam akaraṇe pratyavāyo nāstīti tad asat । akurvan vihitaṃ karma iti smṛteḥ । na ca śāstre yaḥ svecchākṛtas tyāgaḥ pratyavāyanivāraṇe samarthaḥ । na cākaraṇasyābhāvasya pratyavāyanimittatvaṃ nāstīti śakyaṃ vaktum । rājājñayā niyuktānāṃ bhṛtyānām uktākaraṇe vadhabandhādidoṣadarśanāt । katham asataḥ saj jāyeta iti dravyābhiprāyā śrutiḥ । asato dravyāntarasyotpattir nāstīti tatrārthaḥ । dravyasya hi suvarṇāder eva svīkāryam । na cāvasthāvattvam antareṇāvasthayopapadyate ity abhipretyāsadutpattiniṣedhaḥ । tathā vihitānuṣṭhāne api prayojanam asti mokṣārthināṃ duritakṣayo anyeṣām abhyudayaḥ । tasmād gītāśāstre anyatra vā karmaṇāṃ mokṣārthatā na kartavyeti sthitam ।

anye punar anyathā ślokaṃ prasthāpayanti । karmādbhutam udgīthādyupāsanam । tena yogāt karmāṇy apavargabhogyāni bhavantīty eva kṛtvoktam jñānayogena sāṅkhyānām iti । karmaṇā nityanaimittikena yogāt karmayogaḥ । tena yogināṃ paramātmopāsakānāṃ niṣṭhokteti । tad etad anṛtaṃ bhāṣitam iti te manyante ।

katham udgīthāvayavādyupāsanakarmaṇaḥ samṛddhyarthatvān nāpavargayogitvam । om ity etadakṣaram udgītham upāsīta ity udgīthāvayavasyauṅkārasyopāsanaṃ tatra vihitaṃ na brahmopāsanam iti tatraivaṃ sthitam । na codgīthādyupāsanasambandhād asyāpavargahetutvam । kiṃ tarhi । yajñena dānena iti । ātmajñānasahakāritayā viniyogādikaṃ ca 
gītādvitīyādhyāyoktena
jñānakarmapravibhāgaprajñāpanārtham ity uktam ।
yogaś ca tatra karmasu kauśalam ity uktaṃ na paropāsanam
ity alaṃ prasaṅgena ।।

sāṅkhyā parivrājakā bruvate kevalād eva jñānān muktiḥ sarvaṃ śrautaṃ smārtaṃ ca karma tyaktavyam ahetutvād iti । teṣāṃ pratyākhyānāya bhagavān uvāca 

na karmaṇām anārambhān naiṣkarmyaṃ puruṣo aśnute ।
na ca sannyasanād eva siddhiṃ samadhigacchati ।।

niṣkarmaṇo bhāvo naiṣkarmyam । karmaśabdena puṇyāpuṇyayor grahaṇam । tadrahitaṃ mokṣam ity arthaḥ । anārambhān mokṣaṃ puruṣo nāśnute na prāpnoti । arthād etad uktaṃ bhavati ārambhāt prāpnotīti । karmasāpekṣāj jñānān muktir na kevalād ityabhiprāyaḥ । atha manyase kiṃ karmaṇā parivrajyāsahitāj jñānān niḥśreyaḥ sambhavaviṣyatīti cen nety āha na ca sannyasanād eva jñānasahitāt sannyāsād eva

turyāśramagrahaṇāt siddhiṃ mokṣaṃ nādhigacchati । karmasahitam eva jñānaṃ siddhisādhanam । āśramapāratantryān manasaḥ । sarveṣām āśramāṇāṃ samuccayāt siddhir iti bhāgavataṃ mataṃ suniścitam ।

yathedam eva sāṅkhyadarśanam āśritya sarvadharmatyāgam ekavaiṇavino vadanti । te api hy etenāpāstā veditavyāḥ nirākaraṇanyāyasyāviśeṣāt ।

atra te pratyavatiṣṭhante asmaddarśane apīyaṃ gītā ghaṭate । kathaṃ karmārambhād eva naiṣkarmyam aśnute jñānotpattyupāyatvāt karmaṇāṃ । tasmāt karma kartavyam । tato jñānotpattiḥ । tato mokṣa iti । na ca sannyasanād eva jñānarahitāt siddhiṃ samadhigacchatīti ।

tad idam apavyākhyānam anye pratyācakṣate । yadi tāvad ayam artho naiṣkarmyaṃ niṣkarmatā karmābhāva iti syāt tadā virodho atra । na karmārambhāt karmābhāvaḥ । kiṃ tarhy anārambhād eva । atha naiṣkarmyaśabdena jñānaniṣṭhatocyate karmākṛtvā jñānotpattyasambhavād iti । tathāpy aviduṣaṃ sarvakarmatyāgopadeśo bhavato viruddhyeta । tathā coktam upadeśagranthe tvaṃpadārthavivekāya sannyāsaḥ sarvakarmaṇām iti ।

asyāyam arthaḥ naiṣkarmyaṃ mokṣaḥ । karmārambhān mokṣaṃ prāpnotīti । evam api

kevalakarmaṇāṃ mokṣaḥ prasajyata iti jñānopadeśānarthakyam । atha jñānasahitāt karmaṇas tatprāptir ity evaṃ saty aṅgīkṛto asmatpakṣo bhavatā bhadramukhena । evaṃ ca pūrvārdhe vyākhyāte na ca sannyasanād eva ity atiricyate । karmatyāgam āśaṅkya na karmaṇām anārambhāt ity uktam ।

sannyāsaśabdenāpi karmatyāga eva tvatpakṣe abhidhīyate । na ca jñānarahitāt karmatyāgān mokṣaḥ kenacit pratijñāto yenedaṃ nirākaraṇārthaṃ syāt । yadi cāvidvāṃsaḥ karmākurvāṇā mucyeran yugapad eva kṛtsnaṃ jagan mucyeta । na ca jñānakarmaṇor virodhāt karmatyāgo varam virodhasyāsiddhatvāt । kin na paśyati bhagavantam varta eva ca karmaṇi iti vadantam । sākṣād brahmaiva svayam evārjunasya sārathyaṃ gatavat ।

kiṃ cāyaṃ vidvān brahmībhūto abhedam ekāntena na paśyati । tasyām avasthāyāṃ na karma kartavyam iti brūmaḥ । yadi tu vyutthitacitto aśanayānādiṣu kartṛtvam anubhavati tasyaiva sandhyopāsanādi kartavyaṃ syāt । viśeṣahetur vā vaktavyaḥ । yac coktam ātmopadeśīyo ayaṃ granthaḥ । tatrāśaṅkye kilottaṅkena gṛhītam amṛtam । yathā karmanāśabhayāj jantor ātmajñānāgrahas tatheti tathyaparyālocanam uktam । uttaraṅkasya yuktasūtradvāravinirgatatvād amṛtadhārāyāḥ sūtrabhrāntyātmajñānāgrahaṇam ।

iha tv ātmajñānān muktim icchatāṃ katham ātmajñānāgrahaḥ । yadi ca karma muktikāraṇaṃ syāt tatas tatparirakṣaṇe prayateran । atra yadi samuccayān mokṣāvāptis tadobhayatra pravṛttiḥ । 
atha kevalāj jñānād apavargaḥ syāt iti tvatpakṣo vartate
karmāśreyaskaratvād viṣavat parityājyaṃ śreyaskāmair iti ।
yat kiṃ cid etat ।
karmaṇaś ca yathā bandhahetutvaṃ nāsti tathā vakṣyāmaḥ ।।

karmākurvataḥ kevalād eva jñānāt siddhir ity ayam artho na kenacid anunmattena śakyate pratijñātum iti । tatra hetum āha 

na hi kaścit kṣaṇam api jātu tiṣṭhaty akarmakṛt ।
kāryate hy avaśaḥ karma sarvaḥ prakṛtijair guṇaiḥ ।।

hīti hetau । neti pratiṣedhe । yasmāt kaścid api puruṣaḥ kṣaṇamātraṃ jātu na kadācit tiṣṭhaty akarmakṛt । tasmāt karmayogapratiṣedhapratijñānupapannā । kathaṃ punar akarmakṛn nāstīty āha । kāryate hy avaśaḥ karma । avaśo asvatantraḥ pumāṃ karma kāryate balāt karmaṇi pravartyate । kena । prakṛtijair guṇaiḥ । prakṛtir mahābhūtānāṃ sūkṣmāvasthā । tato jātaiḥ kāryakāraṇaiḥ sattvādiguṇādhiṣṭhitair guṇaiḥ ।

trividhaṃ karma kāyikaṃ vācikaṃ mānasaṃ ceti । tatrāvaśyam anyatamena bhavitavyam । karma tyaktavyam ity uktimātreṇa

vācikaṃ karma kṛtam eva bhavati । maunāvasthāne api mānasaṃ 
karma duṣpariharaṃ vidyullatāvac cañcalatvāt tasya ।
aśanaśayanasaṅkramaṇādīni chāyevānugatāni ।।

yas tu coditaṃ karma karoti manasā ca viṣayān bhojanādīn abhilaṣati sa kena śabdenocyata ity āha 

karmendriyāṇi saṃyamya ya āste manasā smaran ।
indriyārthān vimūḍhātmā mithyācāraḥ sa ucyate ।।

yas tu coditam anutiṣṭhati sa yathoktakāritvān mārgastha ity āha 

yas tv indriyāṇi manasā niyamyārabhate arjuna ।
karmendriyaiḥ karmayogam asaktaḥ sa viśiṣyate ।।

phalāsaṅgarahitaḥ ।।

yata evam ataḥ 

niyataṃ kuru karma tvaṃ karma jyāyo hy akarmaṇaḥ ।
śarīrayātrāpi ca te na prasiddhyed akarmaṇaḥ ।।

niyataṃ nityaṃ sandhyopāsanādi । sāmānye āsaṅgādi viśeṣe karma kuru yasmāt karma jyāyo adhikataram akarmaṇaḥ । akaraṇāt sakāśād adṛṣṭe viṣaye mandakaraṇam api śreyaskaram । katham । śarīrayātrā śarīrasthitir api na te prasiddhyed akarmaṇo nirvyāpārasya ।

yad atra kecid aśrutaṃ viśeṣaṇaṃ svamanīṣikayā prakṣipanty ajñenādhikṛtena karma kartavyam iti tad asat । 
śarīrasthitir na siddhyatīti viduṣo aviduṣaś ca
samānaṃ hetvabhidhānam ।
vidvān api parivrājako bhojanakāle bhikṣāṭanādau pravartata eva
anyathā śarīrasthityabhāvāt ।।

yac ca manyante sāṅkhyāḥ sarvaṃ karma bandhātmakam iti tad asad ity āha 

yajñārthāt karmaṇo anyatra loko ayaṃ karmabandhanaḥ ।
tadarthaṃ karma kaunteya muktasaṅgaḥ samācara ।।

yajñaśabdenātra kālāntarasthāyī dharmo abhidhīyate yam apūrvam iti mīmāṃsakā bruvate । tasya cādhidevatā viṣṇuḥ । yajño vai viṣṇuḥ iti śruteḥ । tayor abhedena vyapadiśyate । etad uktaṃ bhavati īśvarārādhanārthatvāt karmaṇaḥ śrutismṛtivihitaḥ puruṣavyāpāraḥ karmaśabdenocyate । tato anyatra taṃ varjayitvā loko ayaṃ karmabandhanaḥ । phalārthaṃ yat kriyate tena badhyate jantuḥ । tadarthaṃ yajñārthaṃ kevaladharmasiddhyarthaṃ 
karma muktasaṅgaḥ phalāsaktirahitaḥ samācara ।
itīdam evaṃ dhārayen mokṣāyeti ।
śāstram evātra pramāṇam ।
yathāyaṃ dharmo ayam adharma iti ।।

prajāpativacanāc ca śreyaskaraṃ karma । ato anuṣṭheyam iti darśayann āha 

sahayajñāḥ prajāḥ sṛṣṭvā purovāca prajāpatiḥ ।
anena prasaviṣyadhvam eṣa vo astv iṣṭakāmadhuk ।।

saha yajñena vartanta iti sahayajñā brāhmaṇādyāḥ prajāḥ sargādau sṛṣṭvā tāḥ purovāca anena prasaviṣyadhvam । prasavo vṛddhiḥ । tāṃ prāpnuta । 
eṣa vo yuṣmākam iṣṭakāmadhug astu ।
kāmān dogdhīti kāmadhuk ।।

kathaṃ punaḥ kāmadhug ity āha 

devān bhāvayatānena te devā bhāvayantu vaḥ ।
parasparaṃ bhāvayantaḥ śreyaḥ param avāpsyatha ।।

anena devān bhāvayata vibhūtyā yojayata । te cendrādayo 
devā bhāvayantu yuṣmān vibhūtyā yojayantu vṛṣṭipradānādinā ।
evam anyonyaṃ bhāvayantaḥ śreyaḥ paraṃ svargārthinaḥ svargam
apavargārthinopavargaṃ prāpsyatha ।।

pratyupakāram akurvato aniṣṭārthaprāptim āha 

iṣṭān kāmān hi vo devā dāsyante yajñabhāvitāḥ ।
tair dattānapradāyaibhyo yo bhuṅkte stena eva saḥ ।।
iṣṭān kāmān iti । pūrvārdhena pūrvaślokānuvādaḥ ।
tair devair dattāt bhogān yo bhuṅkte tebhyo adattvā
tān uddiśya yāgam akṛtvā stena eva saḥ ।
kartavyam akurvan pratyavaitīty arthaḥ ।।

ye tu punaḥ 

yajñaśiṣṭāśinaḥ santo mucyante sarvakilbiṣaiḥ ।
bhuñjate te tv aghaṃ pāpā ye pacanty ātmakāraṇāt ।।
yajñārthaṃ niruptaṃ dravyam । tena yajñe nirvartite yad
avaśiṣṭaṃ dravyaṃ tad aśituṃ śīlaṃ yeṣāṃ te 
yajñaśiṣṭāśinaḥ
santo sarvakilbiṣair mucyate ।
ye punar ātmārthaṃ kevalaṃ pacanti
te aghaṃ pāpam eva bhuñjate ।।

jagaccakravṛttihetutvāc cāvaśyaṃ karma kartavyam ity āha 

annād bhavanti bhūtāni parjanyād annasambhavaḥ ।
yajñād bhavati parjanyo yajñaḥ karmasamudbhavaḥ ।।

annād upabhuktād roto abhūd bhūtāni jāyante । tasya ca samudbhavaḥ parjanyāt । sa ca yajñād bhavati । yajñaś ca karmasambhavaḥ । yajamānartvigvyāpāraḥ karma । tadabhivyaṅgyam apūrvaṃ dharmaśabdavācyaṃ jagadvaicitryakāraṇam ।।

tac ca 

karma brahmodbhavaṃ viddhi brahmākṣarasamudbhavam ।
tasmāt sarvagataṃ brahma nityaṃ yajñe pratiṣṭhitam ।।

karma brahmodbhavam । brahma vedaḥ । tatprakāśitam । brahma cākṣarasamudbhavam । akṣaram iti paramātmākhyā tasya mahato bhūtasya niḥśvāsitam etad yad ṛgvedo yajurvedaḥ ity śruteḥ । yata evaṃ tasmāt sarvagataṃ brahmākṣarākhyaṃ sarvagatam iti viśeṣaṇāt । itarat

punar brahma vedākhyaṃ vikāratvād asarvagataṃ tadakṣarākhyaṃ brahma nityaṃ sarvadā yajñe pratiṣṭhitam । 
yajñenopāyabhūtena
prakhyātam iti tatpratiṣṭham ucyate ।
yathopāyakriyāyāṃ pratiṣṭhāśabdaḥ vedāḥ sāṅgāḥ
satyam āyatanaṃ pratiṣṭhā iti ।।

uktena prakāreṇa karmamūlaṃ jagaccakram । atas tad akurvato jīvanaṃ vyartham ity āha 

evaṃ pravartitaṃ cakraṃ nānuvartayatīha yaḥ ।
aghāyur indriyārāmo moghaṃ pārtha sa jīvati ।।
evam ity uktaparāmarśaḥ । pravartitaṃ mayājātinā cakram iva
jagaccakram । karmabhyo bhūtāni bhūtebhyaḥ karmeti । tatra yaḥ karma na karoti tena jagaccakraṃ nānuvartitaṃ bhavati । nimittākaraṇān naimittikam eva nāśitaṃ bhavatīty arthaḥ । so ayam aghāyuḥ pāpāyur indriyair ārāma ākrīḍā viṣayeṣu yasyāsau indriyārāmāḥ । moghaṃ vṛthaiva he pārtha sa jīvati ।।

kiṃ kācid avasthāsti yasyāṃ karmatyāga iṣṭa iti । asti lokavyavahāraḥ । atas tasya brahmabhūtasya tatprāgavasthāyām ity āha 

yas tv ātmaratir eva syād ātmatṛptaś ca mānavaḥ ।
ātmany eva ca santuṣṭas tasya kāryaṃ na vidyate ।।

yas tv ātmaratir eva syāt । tuśabdo avadhāraṇārthaḥ । asyām evāvasthāyām adhikārahetvabhāvāt karmatyāgo bhavati । ātmany eva

ratir yasya na viṣayeṣv asāv ātmaratiḥ । evaśabdo avadhāraṇārthaḥ । manāg api viṣayeṣu ratir nāsti । ātmanaiva ca tṛpto nānnarasādinā । ātmany eva ca santuṣṭo nānyārthalābhena । tad evaṃ trividhena viśeṣaṇena viśiṣṭasya 
śarīrendriyaviṣayavyavahārātītasya paraṃ
jyotīrūpasampannasya kāryaṃ na vidyate ।
kim ataḥ paraṃ sādhyaṃ syāt ।
iyaṃ hi phalāvasthā jñānakarmasamuccayānuṣṭhānasya ।।

kāryaṃ na vidyata itīdaṃ spaṣṭīkartum āha 

naiva tasya kṛtenārtho nākṛteneha kaścana ।
na cāsya sarvabhūteṣu kaścid arthavyapāśrayaḥ ।।

kṛtena yāgādināsya prayojanaṃ nāsti । nākṛteneha kaścana pratyavāyaparihāralakṣaṇo arthaḥ । na ca tasya sarvabhūteṣu bramādiṣu kaścid arthavyapāśrayaḥ prayojanam apekṣā sa eva tad bhavatīti śruteḥ । yas tu śarīrendriyadharmair anurudhyate śayanādīṃś ca karoti vyāpārān katham asāv ātmaratir ātmatṛpta eva vā syāt । iyaṃ cāvasthā karmatyāgasya bhagavatā viyatā tām etāṃ svayam evālocya karma hātavyam anuṣṭheyaṃ vā । nānyasyedānīntanasya durupadeśaḥ krotavyaḥ pramāṇīkartavyo vā vyāmuhyamānatvād ālasyāt ।

tathā cāhuḥ kecid ajñānato naṣṭāḥ kecin naṣṭāḥ pramādataḥ । kecij jñānāvalepena kecin naṣṭais tu nāśitāḥ ।। ।।

yato jīvataḥ karmatyāgānupapattiḥ 

tasmād asaktaḥ satataṃ kāryaṃ karma samācara ।
asakto hy ācaran karma param āpnoti pūruṣaḥ ।।

phaleṣv asaktaḥ kāryaṃ karma yad avaśyaṃ kartavyaṃ tat samācara । kimprayojanam । yasmād asakto hy ācaran karma paraṃ paramātmānam āpnoti pūruṣaḥ ।।

ātmajñaiś ca rājarṣibhir āsevito ayaṃ mārgo yasmāt tvayāpi nirviśaṅkenāstheyam iti darśayann āha 

karmaṇaiva hi saṃsiddhim āsthitā janakādayaḥ ।
lokasaṅgraham evāpi saṃpaśyan kartum arhasi ।।

karmaṇaiva hi saṃsiddhiṃ mokṣam āsthitāḥ prāptā janakāśvapatiprabhṛtayaḥ । hiśabdo hetvarthe । evakāro avadhāraṇārtho nipātitaḥ । karmābhāvavyavacchedaḥ kriyate na jñānaparyudāsaḥ । yady api kṛtakṛtyam ātmānaṃ manyase lokasaṅgraham eva tathāpi sampaśyan kartum arhasi । lokasaṅgraho lokaparipālanam uktena nyāyena । paramārthatas tu svārtham eva karma kartavyam । kevalasya jñānasyāpavargaṃ prati

sādhanabhūtasyāpi jñānasya kartavyasthānīyaṃ karma sahakāritvenāpekṣaṇīyam । tasmāl lokaparipālanam ānuṣaṅgikaṃ prayojanam ।

atra kecid aṅgulibhaṅgaṃ kurvanto vyācakṣate yadi janakādayaḥ prāptasamyagjñānās tato lokasaṅgrahaṇārthaṃ karmaṇaiva saṃsiddhim āsthitāḥ karmasannyāse prāpte apy asannyasyaiva pravṛttakarmatvād iti । athāprāptajñānāḥ karmaṇā sattvaśuddhidvāreṇa jñānotpattim āsādya muktāḥ iti vyākhyeyaḥ śloka iti ।

tad etad asadarthotprekṣaṇam । janakādayo hi brahmavidaḥ smaryante । mokṣadharmeṣu viṣṇudharmeṣu janakānāṃ ṣaṭsaptatir mokṣaṃ gatā smaryate । atra ca karmaṇā mokṣaṃ gatā ity ucyate । na punaḥ karmaṇā lokasaṅgrahaṃ kṛtavanta iti । śrutahānir aśrutaparikalpanā caivaṃ syāt । na ca teṣāṃ karmasu pravṛttatvād iti karmapravṛttau hetuḥ । utpannāyāṃ karmapravṛttau ūrddhvaṃ sarvo hi pravṛttakarmaiva । yadi samyagdarśane samutpanne karmākarmasannyāso janakādibhir apy avaśyaṃ karma kartavyaṃ prāptam । 
na hi khaṇḍamodakabhakṣaṇāt
prītyā kaścit karmaṇi pravartate kleśātmakatvāt ।
tasmāt karmaṇā vinā saṃsiddher asambhavāt karma kurv iti
gītārthaḥ ।।

avaśyaṃ lokasaṅgrahārtham api bhavatā karmaṇi yatitavyam । kutaḥ । śreṣṭhatvāt tad āha 

yadyad ācarati śreṣṭhas tattad evetaro janaḥ ।
sa yatpramāṇaṃ kurute lokas tad anuvartate ।।

guṇādhikaḥ śreṣṭha ucyate । tena yad anuṣṭhitaṃ tattad itaraḥ 
prākṛto jano anutiṣṭhati ।
sa yatpramāṇaṃ kurute laukikaṃ vaidikaṃ
vā karoti tad eva pramāṇīkṛtya loko anuvartate ।।

māṃ ca kiṃ na paśyasi 

na me pārthāsti kartavyaṃ triṣu lokeṣu kiñcana ।
nānavāptam avāptavyaṃ vartāmy eva ca karmaṇi ।।
na me pārthāsti kartavyaṃ triṣu lokeṣu sādhyam । yato
nānavāptam aprāptaṃ prāptavyaṃ vāsti atha ca vartāmy eva ca karmaṇi । varta eveti kecit paṭhanti ātmanepaditvād vṛtadhātoḥ । 
teṣāṃ itihāsapurāṇavad gītāyā pañcam avedatvāc
chāndasaprayogabāhulyād ārṣapāṭhavināśanam
eva prasajyate sarvatra pāṭhāntaraṃ kurvatām ।।

yadi punar aham eva karma na karomy anyo api na kuryād ity āha 

yady ahaṃ pravarteya jātu karmaṇy atandritaḥ ।
mama vartmānuvarteran manuṣyāḥ pārtha sarvaśaḥ ।।

yadi tv ahaṃ na varteya । jātu kadācit । atandrito analasaḥ । tato mama vartma madīyaṃ mārgam akaraṇalakṣaṇam anuvarteran manuṣyāḥ sarvaśaḥ ।।

tataḥ ko doṣa ity āha 

utsīdeyur ime lokāḥ na kuryāṃ karma ced aham ।
saṅkarasya ca kartā syām upahanyām imāḥ prajāḥ ।।

utsīdeyur vinaśyeyur lokā yadi ahaṃ karma na kuryām । saṅkarasya ca kartā syām arthādyabhāvāt । tataś copahanyām imāḥ prajāḥ । tasmān mayāpīśvareṇa satā lokasaṅgrahaṇārthaṃ karma kriyate । so ayam ubhayataḥ śāstrānusāreṇātmārthaṃ parārthaṃ vā karma kartavyam eva । na jñānitvābhimānena karma tyaktavyam । manuṣyasyādhikāritvāc chāstrasya bhagavato api manuṣyaśarīre vartamānasya dharmādhikārāt karmasannyāsānupapatteḥ । karmaṇi pravṛtto hi manuṣyaśarīraṃ vihāya devo vā paramātmā vā 
saṃvṛtto yadā tadā tasyādhikārābhāvaḥ ।
tad uktam yas tv ātmaratir eva syāt iti ।
ato yāvad bhedavijñānam anuvartate tāvat karmādhikāraḥ svārthaṃ
parārthaṃ veti bhāgavataṃ mataṃ mudritam ।।

tatra ca karmaṇi pravṛttasya viduṣo aviduṣaś cāyaṃ viśeṣaḥ 

saktāḥ karmaṇy avidvāṃso yathā kurvanti bhārata ।
kuryād vidvāṃs tathāsaktaś cikīrṣur lokasaṅgraham ।।

phalābhilipsayā karmaṇi saktā avidvāṃso yathā kurvanti bhārata tathā mahatotsāhena vit kuryāt sadasadarthopavargārtham ।

kiñcaitad aparam ānantarīyakaṃ prayojanam ।
cikīrṣuḥ kartum icchur
lokasaṅgraham ।।

yadi cāyaṃ karma na kuryād ajñānāṃ buddhibhedaḥ syād ity āha 

na buddhibhedaṃ janayed ajñānāṃ karmasaṅginām ।
joṣayet sarvakarmāṇi vidvān yuktaḥ samācaran ।।

na buddhibhedaṃ janayed ajñānām ity ajñagrahaṇaṃ jñāpakam 
tatra tatra pūrvatra jñasyaiva karmakartavyatā bhagavatopadiṣṭeti ।
joṣayed ity utsāhayet ।
sarvakarmāṇi svayaṃ yuktaḥ samācaran ।।

avidvān kena prakāreṇa karmaṇi sajjata ity āha 

prakṛteḥ kriyamāṇāni guṇaiḥ karmāṇi bhāgaśaḥ ।
ahaṅkāravimūḍhātmā kartāham iti manyate ।।

prakṛtes tejo'bannalakṣaṇāyāḥ kāryakāraṇarūpair guṇair acetanaiḥ । kriyamāṇāni । śarīrendriyamanaḥsu hi sarvāṇi laukikāni vaidikāni ca karmāṇi vartante nātmani । ātmanas tu sannidhimātreṇāyaskāntavad ayasaḥ pravṛttau aupādhikam eva kartṛtvaṃ na svābhāvikam । yathendhanasaṃyoge dhūmajanakatvam agnes tathā śarīrendriyasaṃyoge ātmanaḥ kartṛtvam । tasya kartṛtvaṃ svena niratiśayānandarūpeṇāvasthitasya nāstīti nirṇayaḥ । tatrāyam ajño ahaṅkāravimūḍhātmā svabhāvata

evāhaṃ karteti manyate ।
so ayam anena mithyābhimānena badhyate ।।

yaḥ punas tattvavin nāsau badhyata ity āha 

tattvavit tu mahābāho guṇakarmavibhāgayoḥ ।
guṇā guṇeṣu vartanta iti matvā na sajjate ।।

guṇavibhāgasya karmavibhāgasya ca yas tattvaṃ vetti sa tattvavit । kaḥ punar vibhāgo guṇānāṃ dehendriyāṇāṃ karmaṇām ātmana iti । karmavibhāgaś ca phaloddeśena kriyamāṇaḥ phalārthaḥ īśvarārthaḥ kriyamāṇopavargārtha iti । 
so ayaṃ guṇā dehādayo guṇeṣu svavyāpāreṣu
svabhāvataḥ pravṛttā
iti matvā na sajjate saktiṃ na karoti ।।

ye punas te 

prakṛter guṇasammūḍhāḥ sajjante guṇakarmasu ।
tān akṛtsnavido mandān kṛtsnavin na vicālayet ।।

prakṛter guṇasammūḍhā ity uktasyānuvādaḥ kañcid viśeṣaṃ vaktum । tān akṛtsnavido mandān ity akṛtsnavidaḥ kevalakarmavido yājñikān kṛtsnavij jñānakarmasamuccayakārī na vicālayen na buddhicālanaṃ sampādayet । teṣāṃ guṇakṛteṣu hi karmasu teṣāṃ

saktatvāc charīrapātenāpi na te bodhayituṃ śakyante । yat punar āgatya pṛccheyus tato bodhayitavyā iti ।।

kañcid viśeṣam upadarśayan prakaraṇārtham upasaṃharati 

mayi sarvāṇi karmāṇi sannyasyādhyātmacetasā ।
nirāśīr nirmamo bhūtvā yuddhyasva vigatajvaraḥ ।।

mayi parameśvare brahmaṇi sarvāṇi karmāṇi kṛtvā tāni sannyasya nikṣipya sarva evāyaṃ kriyākalāpo brahmaṇo adhikāraś cetanatvāt । kāryakāraṇayoś cānanyatvāt tadātmakatvaṃ pratipadya tatprāptaye kalpata ity adhyātmacetasā phalaprārthanarahitaḥ । nirgataṃ mamatvaṃ yasyāsau nirmamaḥ । nāsti me karma brahmaṇa eva tat kṛtaṃ mayi । evaṃ saṅkalpo bhūtvā yuddhyasva vigataśoka iti ।।

ye vidvāṃsaḥ svārthaṃ lokasaṅgrahārthaṃ ca karma na tyajanti teṣām ayaṃ guṇa ity āha 

ye me matam idaṃ nityam anuvartanti mānavāḥ ।
śraddhāvanto anasūyantas te vimucyanti karmabhiḥ ।।

ye punar etan nābhinandanti āṅkhyādidarśanavibhrāntacetasas teṣām adhaḥpātaṃ darśayann āha 

ye tv etad abhyasūyanto nānuvartanti me matam । sarvajñānavimūḍhāṃs tān viddhi naṣṭān acetasaḥ ।।

ye tv iti । ye punar me mataṃ nānuvartante tān sarvebhyo
jñānebhyo vimūḍhān viddhi naṣṭān svargāpavargaprāptyabhāvān nirayagāmitvāt ।।

kasmāt punar vidvāṃso api santaḥ kecid bhagavato mataṃ nānuvartanta ity āśaṅkyāha 

sadṛśaṃ ceṣṭate svasyāḥ prakṛter jñānavān api । prakṛtiṃ yānti bhūtāni nigrahaḥ kiṃ kariṣyati ।।

sadṛśam iti । jñānavān api prakṛter anurūpaṃ ceṣṭate । prakṛtir janmāntarakṛtaṃ karma vāsanārūpeṇa cetasy avasthitaṃ vāsasīva rāgaḥ । 
tatra prakṛtim eva yānti bhūtāni ।
nigrahaḥ śāstrakṛto niyamo anuśāsanam idaṃ kartavyam idaṃ neti ।
sa teṣāṃ kiṃ kariṣyati ।
ato yuktaṃ kecin me mataṃ nānuvartanta iti ।।

ye punar madīyaṃ matam anuvartante janmāntarakṛtapuṇyopacayavaśāt teṣām ayam upadeśaḥ 

indriyasyendriyasyārthe rāgadveṣau vyavasthitau । tayor na vaśam āgacchetau hy asya paripanthinau ।।
indriyasyeti । indriyasyārthe cakṣuṣaḥ śrotasyārthe sve sve
viṣaye anukūle rāgaḥ pratikūle dveṣaḥ । tayor na vaśam āgacchet ।

yatas tau hi mumukṣoḥ paripanthināv antarāyau vidhnakāriṇau । tasmāt taskarāv iva tau dūrataḥ parityajet ।।

na ca paradharme rāgāt pravartitavyam । svadharme ca yuddhādau prāṇāpahāritayā dveṣān nivartitavyam ity āha śreyaś cartum ity arjunoktam anusmaran 

śreyān svadharmo adhiguṇaḥ paradharmāt svanuṣṭhitāt । svadharme nidhanaṃ śreyaḥ paradharmodayād api ।।

śreyān iti । svadharmo adhiguṇa iti kartavyatāhīno api yathākathañcid anuṣṭhito api śreyān praśastataraḥ । kutaḥ । paradharmāt svanuṣṭhāt । ampūrṇetikartavyatākāt । kasmād etad evam । yataḥ svadharme vartamānasya saṅgrāmādau nidhanaṃ maraṇaṃ śreyaḥ paradharmakṛtād udayāj jīvanād ity arthaḥ । apir abhyupagame । yady api svadharme nidhanam anabhyudayaḥ varam paradharmakṛto abhyudayo na varam । na punar etad evam । kiṃ tu svadharmād abhyudayaḥ paradharmāśrayād anabhyudaya iti । svadharmaḥ kartavyaḥ । arthavādo ayam ।।

jānann api tatparityāge na kenāyaṃ preritaḥ । pāpam evānudhāvatīty arjuna uvāca 

atha kena prayukto ayaṃ pāpaṃ carati pūruṣaḥ । anicchann api vārṣṇeya balād iva niyojitaḥ ।।

atha keneti । kenāyaṃ prayuktaḥ preritaḥ pāpam ācarati । anicchann api balād ivākramya gale pādukayā prayojitaḥ prerita iti ।।

bhagavān uvāca 

kāma eṣa krodha eṣa rajoguṇasamudbhavaḥ । mahāśano mahāpāpmā viddhy enam iha vairiṇam ।।

kāma eṣeti । kāmaḥ sūkṣmaḥ । sa eva kenacit pratihataḥ krodhaḥ saṃpadyate । prārthitavastvapratipadyato hi krodho jāyate । rajoguṇaḥ samudbhava utpattisthānaṃ yasya so ayaṃ rajoguṇasamudbhavaḥ । mahadaśanaṃ yasyāsau mahāśanas trailokyam api grasate । mahāṃś cāsau pāpmā samastavyasanahetur ity arthaḥ । viddhi jānīhi । iha mokṣamārge vairiṇam etam ।।

arjuna uvāca 

bhavaty eṣa kathaṃ kṛṣṇa kathaṃ caiva vivardhate । kim ātmakaḥ kim ācāras tan mamācakṣva pṛcchataḥ ।।
bhavatīti ।।
śrībhagavān uvāca eṣa sūkṣmaḥ paraḥ śatrur dehinām indriyaiḥ saha । sukhatantra ivāsīno mohayan pārtha tiṣṭhati ।।

eṣa sūkṣmaḥ paraḥ śatrur dehinām indriyaiḥ saheti sukhatantra ivāsīno mohayan pārtha tiṣṭhati ।।

sa eva kaluṣaḥ kṣudraś chidraprekṣī dhanañjaya ।
rajaḥpravṛtto mohātmā mānuṣāṇām upadravaḥ ।।

kāmakrodhamayo ghoraḥ stambhaharṣasamudbhavaḥ ।
ahaṅkārābhimānātmā dustaraḥ pāpakarmabhiḥ ।।

harṣam asya nivarttyaiṣa śokam asya dadāti ca ।
bhayaṃ cāsya karoty eṣa mohayaṃs tu muhurmuhuḥ ।।

iti sāṅkhyamatānusāriṇaḥ kecanādhīyate । te ca pañca ślokā na vyākhyātāḥ ।।

kathaṃ vairitvam iti dṛṣṭāntena darśayati 

dhūmenāvriyate vahnir yathādarśo malena ca । yatholbenāvṛto garbhas tathā tenedam āvṛtam ।।

dhūmeneti । yatholbena garbhaveṣṭanenāvṛto garbhas tathā tenedam āvṛtaṃ dṛṣṭam ।।

śabdena kim ucyata iti vivṛṇoti 

āvṛtaṃ jñānam etena jñānino nityavairiṇā । kāmarūpeṇa kaunteya duṣpūreṇānalena vā ।।

āvṛtam iti । etena jñānam āvṛtam । kasya kena । jñānino nityavairiṇā kāmarūpeṇa nānārūpeṇa । jñānino hy asau nityavairī । katham । kāmṃ dūrataḥ kṛtvāpavargam adhigantum icchati jñānī । kāmaś ca tadīyaṃ jñānaṃ tiraskṛtya saṃsāre kṣeptuṃ yatate ।

punar ajño yatnaṃ kṛtvā kāmam evānuvartate । na tasya virodhas tena । jñānam ity upapannaṃ viśeṣaṇaṃ nityavairiṇeti । duṣpūreṇa 
duḥkhena pūryate duṣpūraḥ ।
na vidyate alaṃ paryāptir asyety analaḥ ।।

kim adhiṣṭhāno asau jñānam āvṛṇotīty āha 

indriyāṇi mano buddhir asyādhiṣṭhānam ucyate । etair vimohayaty eṣa jñānam āvṛtya dehinam ।।

indriyāṇīti । indriyāṇi mano buddhir asyādhiṣṭhānam āśrayaḥ । tair indriyādibhir jñānam āvṛtya dehinaṃ mohayati mohayitvā kāryeṣu vartayati ।।

yata evam 

tasmāt tvam indriyāṇy ādau niyamya bharatarṣabha । pāpmānaṃ prajahīhy enaṃ jñānavijñānanāśanam ।।
tasmād iti । indriyaṃ mano buddhiṃ ca niyamyādau prathamam eva
pāpmānam enaṃ śatruṃ jahi vināśaya । jñānavijñānanāśanam । jñānam ātmayāthātmyaparijñānam । vijñānam viśiṣṭaṃ tajjñānam । tadubhayanāśanam । tad api pṛthakkartavyatayā vidhīyate śrutau 
vijñāya prajñāṃ kurvīta iti ।
anyathā jñānavijñānaśabdayor
arthe bhedo na syāt ।।

kasya sannidhau kāmas tiṣṭhatīti sākṣād darśayitum āha sthūlaṃ śarīram apekṣya 

indriyāṇi parāṇy āhur indriyebhyaḥ paraṃ manaḥ । manasas tu parā buddhir yo buddheḥ paratas tu saḥ ।।

indriyāṇīti । indriyāṇi parāṇy āhur viṣayagrāhakatvenotkṛṣṭatvāc ca parastvam । indriyebhyaḥ paraṃ manaḥ saukṣmyāt prādhānyāc ca । manasas tu parā buddhiḥ । sa eva hetuḥ । atha buddhimanasoḥ ko bhedaḥ । saṅkalpavikalpavṛttihetur manaḥ । buddhir adhyavasāyātmikā । 
yathā sthāṇur vā puruṣo veti saṃśaye sthāṇur
evāyam ity adhyavasāyaḥ ।
yo buddheḥ parataḥ sa kāmaḥ parāmṛśyate tasya prakṛtatvāt ।
na punar ātmā sa iti nirdiśyate pūrvatrāsaṅkīrtanāt ।।

idānīm upasaṃharati 

evaṃ buddheḥ paraṃ buddhvā saṃstabhyātmānam ātmanā । jahi śatruṃ mahābāho kāmarūpaṃ durāsadam ।।
evam iti । evam uktena prakāreṇa buddheḥ paraṃ kāmaṃ buddhvā
jahi śatruṃ mahābāho । kāmarūpaṃ duḥkhenāsadanīyam । kiṃ kṛtvā । 
saṃstabhyātmānam ātmani saṃstabhya niruddhya cātmānaṃ kṣetrajñam
ātmani paramātmani saṃyojyaikīkṛtya brahmarūpeṇāvasthāpya
kāmaṃ jahīti tātparyārthaḥ ।।

iti śrībhagavadbhāskarakṛte gītābhāṣye tṛtīyo adhyāyaḥ ।।

atha caturtho adhyāyaḥ śrībhagavān uvāca 

imaṃ vivasvate yogaṃ proktavān aham avyayam । vivasvān manave prāha manur ikṣvākave abravīt ।।
imam iti । vivasvān ādityaḥ tasmai proktavān aham avyayam ।
nityatvaṃ nityavedavihitatvāt । sa ca vivasvān svaputrāya manave daṇḍadharāya prāha manur ādirājāyekṣvākave abravīt ।।

evaṃ paramparākhyātam imaṃ rājarṣayo viduḥ । sa kāleneha mahatā yogo naṣṭaḥ parantapa ।।
evam iti । evaṃ paramparākhyātam ācāryaparamparayā kathitam imaṃrājarṣayo viduḥ । rājānaś ca te darśanaśaktiyuktāś ceti rājarṣayaḥ ।
sa yogaḥ kālena mahateha loke kathañcid viṣayāsaktacetasaṃ rājānām āsādya naṣṭaḥ । parān śatrūṃs tāpayatīti he parantapa ।।

sa evāyaṃ mayā te adya yogaḥ proktaḥ purātanaḥ । bhakto asi me sakhā ceti rahasyaṃ hy etad uttaram ।।

sa eveti । sa eva sanātano yogo mayā proktaḥ । kasmāt । bhakto asi me sakhā ceti । rahasyaṃ hy etan mayoktam aprakāśitam । yan mayi bhaktatvasakhitvābhyāṃ naitad avajñātum arhasi । idānīṃ

yuddhaāya protsāhanārthaṃ prāptāvasaraṃ proktam ity abhiprāyaḥ ।।

pūrvaparavirodhaṃ paśyann arjuna uvāca 

aparaṃ bhavato janma paraṃ janma vivasvataḥ । katham etad vijānīyāṃ tvam ādau proktavān iti ।।

aparam iti । bhavato janmāparam idānīntanam । param ādityasya sargādau । katham etad vijānīyāṃ jñātuṃ śaknuyām । tvam ādau proktavān iti । yathāvirodhas tathā māṃ pratipādayeḥ ।।

amarajīvavyatirikteśvarapratipādanadvāreṇottaraṃ dīyate 

bahūni me vyatītāni janmāni tava cārjuna । tāny ahaṃ veda sarvāṇi na tvaṃ vettha parantapa ।।

bahūni । bahūni me vyatītāni prādurbhāvarūpāṇi । mayi sarvāṇi iti vacanam idānīṃ siddhaṃ bhavati । anyathā vyatirikteśvarābhāve kva karmāṇi sannyaseran । tāny ahaṃ 
veda ।
tvaṃ tāni na vettha jānāsy anīśvaratvāt ।।

kathaṃ punar īśvaro ajaḥ san sambhavatīti codyam āśaṅkya nirākaroti 

ajo api sann avyayātmā bhūtānām īśvaro api san । prakṛtiṃ svām adhiṣṭhāya sambhavāmy ātmamāyayā ।।

aja iti । na jāyate avinaśvara ātmā svarūpaṃ yasyāsāv avyayātmā । prakṛtiṃ svām avaṣṭabhya । prakṛtis tejo'bannalakṣaṇā parameśvarād utpannā । tām avaṣṭabhya āśritya sambhavāmy ātmamāyayā । māyāśabdaḥ prajñāvacanaḥ । svecchayety arthaḥ । nāhaṃ dharmaprayojyaḥ saṃsārī । vaśyaprakṛtitvād dehopādānāny asau svecchayā grahīṣyatīti avirodhaḥ ।।

kadā punar ātmānaṃ sṛjasīty āha 

yadā yadā hi dharmasya glānir bhavati bhārata । abhyutthānam adharmasya tadātmānaṃ sṛjāmy aham ।।
yadeti । yadā hi dharmasya varṇāśramādilakṣaṇasya glānir hāniḥ ।
abhyutthānaṃ vṛddhir adharmasya । tadātmānaṃ sṛjāmy aham ।।

tat 

paritrāṇāya sādhūnāṃ vināśāya ca duṣkṛtām । dharmasaṃsthāpanārthāya sambhavāmi yuge yuge ।।

paritrāṇāyeti । paritrāṇāya sādhūnāṃ svakarmaniratānām । vināśāya ca duṣkṛtām । evaṃ dharmasaṃsthāpanaya yuge yuge sambhavāmi ।।

janma karma ca me divyam evaṃ yo vetti tattvataḥ । tyaktvā dehaṃ punar janma naiti mām eti so arjuna ।।

janmeti । janma mathurādiṣu । karma ca sādhuparitrāṇalakṣaṇam

uktaprakāraṃ divyam amānuṣaṃ yo vetti sa tyaktvā dehaṃ punar janma na gacchati । mām eva prāpnotīti । nanu caivaṃ śabdaśravaṇamātreṇa sarvaloko mucyate । upaniṣaduktaparamātmajñānopāsanābhyāṃ yāvajjīvaṃ kṛtābhyāṃ svāśramavihitakarmayajñābhyāṃ muktir iti sthitam । ihāpi ca yajñānuṣṭhānād apavarga iti sthāpitaṃ pratyuddhriyeta । atrocyate nāyaṃ virodho asti । īśvaraḥ svatantraḥ samastasaṃsāraparipālanāya । prākṛtas tu tatparas tadupāsanayā mucyata ity anavadyam ।।

uttaraśloke cāyam arthaḥ spaṣṭhīkriyate 

vītarāgabhayakrodhā manmayā mām upāśritāḥ । bahavo jñānatapasā pūtā madbhāvam āgatāḥ ।।

vīteti । vītāḥ rāgaś ca bhayaṃ ca krodhaś ca te vigatā yebhyas te vītarāgabhayakrodhāḥ । kvacid vastuni snehamātraṃ rāgaḥ । manmayā mām ātmatvenābhiprapannā nityam evaṃ svarūpaṃ cetasā mām eva copāśritāḥ । nānyo asmākaṃ śaraṇam astīty ubhayaviśeṣaṇopādānam । yathā kaścit srtīmayo bhavati na śaraṇaṃ prapannaḥ । kiṃ tu rājānaṃ yogakṣemāv ahaṃ jñānatapasā jñānaṃ ca tapaś ca jñānatapaḥ । tayor dvandvaikavadbhāvaḥ । sarvo dvandvo ekavad bhavati iti

smaraṇāt । jñānena tapasā ca pūtā ity arthaḥ । jñānam eva tapo jñānatapaḥ iti kecit । tad ayuktam । jñānasya tapaḥśaraṇānarthakyāt । jñānena pūtā iti siddhatvāt । na hi jñānena sadṛśam iti coktatvāt ।।

nanu jñānatapobhyāṃ bhaktā eva madbhāvaṃ pratipadyante netare । kin nu khalu kāraṇam । ata āha 

ye yathā māṃ prapadyante tāṃs tathaiva bhajāmy aham । mama vartmānuvartante manuṣyāḥ pārtha sarvaśaḥ ।।

ya iti । ye phalārthino māṃ yathā prapadyante tāṃs tathaiva bhajāmi phalapradānena । ye apy apavargārthino māṃ bhajante tāṃś cāpavargapradānenānugṛhṇāmi । tathā ca vājināṃ śrutiḥ taṃ yathāyathopāsate iti । ato mama vartma phalārthino mokṣārthinaś cobhayārthino manuṣyāḥ sarvaśaḥ sarva eva tṛtīyasya rāśer abhāvāt anuvartante ।।

te ca phalārthino mokṣaṃ na kāṅkṣantīty āha 

kāṅkṣantaḥ karmaṇāṃ siddhiṃ yajanta iha devatāḥ । kṣipraṃ hi mānuṣe loke siddhir bhavati karmajā ।।

kāṅkṣanti iti । karmasambandhinīṃ siddhiṃ kāṅkṣanto yajante

devatā yāgena pūjayanti । yataḥ kṣipraṃ hi mānuṣe loke iti
anuvādaḥ । karmavipariṇāmasyāniyatakālatvāt mānuṣe loka iti niyamārtham ।

karmajā siddhir manuṣyaloka eva manuṣyādhikāratvāc chāstrasya । jñānajā tu siddhir brahmalokādāv api bhavati । śrutir api tad yo yo devānāṃ pratyabuddhyata sa eva tad abhavat tatharṣīṇāṃ tathā manuṣyāṇām iti । tatraiva jñānaprakarṣam āsādya mucyate । tathā ca purāṇasmṛtiḥ 

brahmaṇā saha te sarve samprāpte pratisañcare । parasyānte kṛtātmānaḥ praviśanti paraṃ padam ।। iti ।

iha ca vakṣyati daivī siddhir vimokṣāya iti ।
tasmān manuṣyeṇa tvayārjunenāvaśyaṃ karma kartavyam iti
tātparyārthaḥ ।।

manuṣyāḥ sarve mama vartmānuvartanta ity uktam । ke punas te । kena vā te sṛṣṭā ity āha 

cāturvarṇyaṃ mayā sṛṣṭaṃ guṇakarmavibhāgaśaḥ । tasya kartāram api māṃ viddhy akartāram avyayam ।।
cāturvarṇyam iti । catvāra eva varṇāś cāturvarṇyam ।
tan mayā

sṛṣṭam । katham । guṇakarmavibhāgaśaḥ । guṇavibhāgena karmavibhāgena ca । tatra brāhmaṇasya ṛjutānṛśaṃsatvaṃ prasannacittatetyādayo guṇāḥ sattvapradhānatvāt । kṣatriyasya śauryatejodhṛtyādayo alpasattvānuvimarśatvāt । vaiśyasya rajaḥpradhānyād upaṣṭambhaś calacittatā ca guṇāḥ । śūdrasya tamaḥprādhānyād dāsatā guṇaḥ । atha karma adhyāpanādi brāhmaṇasya raṇādi rājanyasya kṛṣyādi vaiśyasya śuśrūṣā śūdrasyeti । tasmād ye yathāyogaṃ karmasv adhikṛtā tathā te mama vartmānuvartante । tasya kartāram avyayaṃ māṃ viddhi ।

nanu vipratiṣiddham abhidhīyate । nāyaṃ virodhaḥ । saṅkalpamātreṇa jagatsṛṣṭisthitibhaṅgakartṛtvāt kartāraṃ strīpuṃyogenedānīṃ evānutpādanād akartāraṃ viddhi । cāturvarṇyagrahaṇaṃ jagatpradarśanārtham ।

yad vā svātantryeṇa pṛthivyādinirmāṇasadbhāvāt kartṛtvam ।
prāṇikarmasāpekṣatvena sāpekṣatvād akartṛtvam ।।

na ca jagatsargādīni karmāṇi māṃ limpanti tad āha 

na māṃ karmāṇi limpanti na me karmaphale spṛhā । mām evaṃ yo abhijānāti karmabhir na sa badhyate ।।

na mām iti । na māṃ karmāṇi limpanti । kutaḥ । na me karmaphale spṛhā । na hi sṛṣṭyādikarmaṇā prāptavyaṃ sādhyaṃ mamāsti āptakāmatvāt । mām evaṃ yo abhijānāti karmabhir na sa badhyate ।

nanu cāptakāmatvād īśvaraṃ na limpanti karmāṇi । anyaṃ punar anavāptakāmaṃ sukṛtāni kasmāt tāni limpanti । atrocyate । ayam atrābhiprāyaḥ vītatṛṣṇatvam alepakāraṇam । anyo api yaḥ svavyāpāre vītatṛṣṇaḥ parameśvarārpitakarmaṇi pravartate so api karmabhir na badhyata iti yuktataram uktam ।।

etam eva phalavaitṛṣṇyalakṣaṇaṃ hetum upajīvayann āha 

evaṃ jñātvā kṛtaṃ karma pūrvair api mumukṣubhiḥ । kuru karmaiva tasmāt tvaṃ pūrvaiḥ pūrvataraiḥ kṛtam ।।
evam iti । evaṃ jñātvā kṛtaṃ karma pūrvair api cirantanair
mumukṣubhiḥ । kuru karmaiva tasmāt tvaṃ pūrvaiḥ kṛtam । nedānīntanair anuṣṭhitam ।।

tac ca karma durvijñeyasvarūpaṃ katham ity āha 

kiṃ karma kim akarmeti kavayo apy atra mohitāḥ । tat te karma pravakṣyāmi yaj jñātvā mokṣyase aśubhāt ।।

kim iti । kiṃ karma kim akarmeti kavayo api
pratyakṣādiṣaṭpramāṇakuśalā apy atra karmapravibhāge mohitāḥ । pravibhāgaṃ jñātum aśaktās te । tat karma te prakarṣeṇa vakṣyāmi । 
yaj jñātvā kṛtvā ca karmaprakaraṇāt kuru karmaiva iti
cānantaraṃ karmānuṣṭhānasya vihitatvān mokṣyase vimokṣase aśubhāt
saṃsāraparivartāt ।।

syān mataṃ karmākarma ca prasiddham । kim atra boddhuṃ ity āśaṅkyāha 

karmaṇo hy api boddhavyaṃ boddhavyaṃ ca vikarmaṇaḥ । akarmaṇo api boddhavyaṃ gahanā karmaṇo gatiḥ ।।

karmeti । satyaṃ śrutismṛtivihitaṃ karma prasiddhaṃ tathāpi tasya svarūpaṃ boddhavyam asty apavargādhikṛtena puruṣeṇa । boddhavyaṃ ca vikarmaṇaḥ । vikarma yac chāstrabāhyaṃ pāṣaṇḍibhir ācaryamāṇaṃ dhātuvādaśilpakarmādi ca । akarmaṇaś ca pratiṣiddhalaśunabhakṣaṇādeḥ । kāmyasya cāpavargārthinaḥ । tad apy akartavyam eva । evaṃ ca trividhasyāpi gahanā gambhīrā durvijñeyā gatiḥ ।।

pravibhajyedānīṃ nirṇayaṃ karoti 

karmaṇy akarma yaḥ paśyed akarmaṇi ca karma yaḥ । sa buddhimān manuṣyeṣu sa yuktaḥ kṛtsnakarmakṛt ।।

karmaṇīti । nitye karmaṇi smārte śraute ca । karma

kriyata iti karmaphalam ucyate । phalābhāvaṃ yaḥ paśyed īśvaroddeśena kriyamāṇatvāt । tadvyatirikto abhyudayaḥ sarva ete puṇyalokā bhavanti ity evamādiprāpto vāryate । akarmaṇi kāmye pratiṣiddhe ca karmaphalabhāvaṃ kāmye svargapaśvādi yathāśrutaṃ pratiṣiddhe ca narakapātādir vigarhaṇāṃ ca । ubhayatra viṣayasaptamī । na punar adhikaraṇasaptamī । yathā śarāve badarāṇīti । tad etat paśyet vicārayet । jñātvā caitad ubhayaṃ parihared iti । sa buddhimān adhyātmaśāstravihitabuddhitvāt । sa ca yukto yogī kṛtsnakarmakṛt । kṛtsna ātmā । tadarthaṃ karma karotīti kṛtsnakarmakṛt ।

na cāpavargo nāma karmaṇaḥ phalaṃ jñānakarmabhyāṃ pūrvakarmavidhinivṛttidvāreṇa tasyābhivyajyamānatvāt । yathā pradīpenāndhakāranivṛttidvāreṇa ghaṭādir abhivyajyate । mokṣo hi nitya eva na ghaṭa iva kumbhakāreṇa kriyate । ato yuktaṃ karmaṇy akarma yaḥ paśyed iti । anye punar anyathā vyācakṣate । kāmye karmaṇy akarma yaḥ paśyet phalābhāvam । akarmaṇi nitye karmāpavargānuguṇaṃ phalaṃ paśyed iti ।

tad idam asadvyākhyānam । kuru karma iti karmaśāstreṇa nityaṃ karma mokṣārthinaḥ kartavyam upadiśyate na kāmyam । na cākāmyeṣv agnihotrādiṣu śrūyamāṇaphalābhāve kartavyatāsti vidhyantarābhāvāt । na ca phalāntaraṃ kalpayituṃ śakyaṃ svamanīṣikayā । tathā coktam

aśakyaṃ hi tatpuruṣeṇa jñātum ṛte vacanād iti । na cākarmaśabdena nityaṃ karmocyate । kiṃ karma kim akarmeti prakramavirodhāt ।

apare tu karmadveṣiṇaḥ svamatiparikalpitaślokabāhyam artham asminn āropitum īhamānāḥ śrotriyaśrutiniṣṭhabuddhivyāmohanaṃ kurvanto bahu bhāṣante । prakṛtasambandhaṃ ca karmaṇi vyāpāre karmābhāvaṃ yaḥ paśyet । na hi paramārthataḥ kriyā nāmāsti । yathā kila nauyāyināṃ tīragatavṛkṣeṣu gamanabuddhir bhrāntis tathā sarvakriyābuddhir iti । yathā kṣaṇikavādino bauddhā devadattādigantṛvyatirekeṇa gamanakriyāṃ necchanti । tathāpy atra brūmahe kriyā nāstīti na pratijñātuṃ śakyate । aṅguliś calati । devadatto gacchati । brahmadattaḥ pacati । parṇaṃ calatīti sarvaprāṇipratyakṣatvāt ।

pratyakṣadravyasamavetā hi kriyā pratyakṣā । apratyakṣadravyasamavetā tv anumeyā । yathā parṇādicalanena kāryeṇa vāyor gamanam anumīyate । na cātra kāraṇadoṣo bādhakapratyayo vā vidyate । nauyāne tu tatra kāraṇadoṣas tīragatanagagamanabhrāntitvena ca । mṛgatṛṣṇikāyāṃ salilaṃ nāstīti gaṅgāmbho nāstīti na śakyate vaktum ।
bauddhasyāpy etad evottaram । ataḥ karmaṇo abhāvapratijñā tāvad
asambaddhā । atha karmaṇy ātmani karmābhāvaṃ paśyed iti vyākhyāyate tad apy asat । na hi karmaśabdenātmābhidhīyate । tadānīṃ karmaṇīty api na vaktavyam । saptamyantaṃ karmaśabdam anuccāryātmany akarma paśyed iti vaktavyam । vyāmohāyātmany akarma karmābhāvaṃ paśyed ity ukteḥ tatra karma nāstīti gamyate । kiṃ ca na jāyate mriyate vā ity ātmani ṣaḍ api bhāvavikārāḥ pūrvam eva nirākṛtāḥ । ahaṅkāravimūḍhātmā iti coktam । ataḥ punaruktam iha syāt aprastutaṃ ca । karmaprakaraṇaṃ caitad vartate ।

kiṃ ca yady akarmaṇi ca karma ya iti svamanīṣikayā vyākhyātam । śarīrendriyavyāpāropagame ahaṃ sukham āsiṣya iti

kila kaścin manyate । tadoparame karmaṇi karmavyāpāraṃ paśyed iti tad apy a[pa]vyākhyānaṃ pūrvaṃ nirākṛtatvāt । karmendriyāṇi saṃyamya iti yaś coparamātmasukhaṃ manyate nāsau punas tatra karmakartavyatāṃ pratipadyate nimittābhāvāt । athānyaḥ paśyet sa tarhi draṣṭā karma karotīti । nanu pūrvam eva bhagavatā niyukto niyataṃ kuru karma tvam iti । idānīṃ punaruktam । na ca gahanatvād asyārthasya punaḥ punar vaktavyatā । ātmani karmaṇas tūparamaś ca na kartavya iti 
pūrvoktasyāpi bhagavadvacanasya viviktārthatvād anavasthāprasaṅgāc
ca ।
tasmāt pūrvokta eva ślokārthaḥ ।।

pūrvaślokārtham uttareṇa spaṣṭhīkartum āha 

yasya sarve samārambhāḥ kāmasaṅkalpavarjitāḥ । jñānāgnidagdhakarmāṇaṃ tam āhuḥ paṇḍitaṃ budhāḥ ।।

yasyeti । samārabhyanta iti samārambhā vyāpārāḥ । kāmyata iti kāmaḥ phalam । tatsaṅkalparahitā brahmajñānāgnidagdhakarmāṇas tam āhur brahmavidaḥ paṇḍitam । ye punar anātmavidaḥ karma kurvanti na te paṇḍitā iti । yathābhūtārthakathanam etat ।

stutyartho ayaṃ śloka iti kecit । tad ayuktam । vidhiśeṣatvena hi stutiḥ pravartate । yathā pūrṇāhutividheḥ stutyarthaḥ pūrṇāhutyā

sarvān kāmān avāpnoti iti । stutiś cāsmatpakṣe yujyate । pūrvatra phalābhisandhirahitasya karmaṇo vidhānatvāt । tvatpakṣe kiṃ stūyate । karmaṇi hi karmābhāvadarśanaṃ mithyā । jñānaṃ stūyate । na hi sarvalokapratyakṣā kriyā pratyākhyātuṃ śakyety uktam ।।

yaś caivaṃ phalasaṅkalparahitaḥ paramārthadarśī sa karmaṇi pravṛtto api naiva kartety ucyata ity āha 

tyaktvā karmaphalāsaṅgaṃ nityatṛpto nirāśrayaḥ । karmaṇy abhipravṛtto api naiva kiñcit karoti saḥ ।।

tyaktveti । anityebhyaḥ phalebhyo vyāvṛttacetā nityena paramātmanā tṛpto nityatṛpto nirāśrayaḥ phalasādhanabhūta āśrayo yasya na vidyate sa kurvann api na karoti phalānuṣaṅgābhāvāt । karmaṇy evādhikāras te iti yady api dharmādhikāraḥ phalānadhikāraś coktas tathāpy atra na punar uktatā । asya prakaraṇasya viśeṣārthatvāt । karmākarmapravibhāgadvāreṇākarma kāmyaṃ pratiṣiddhaṃ ca na kartavyam । nityaṃ ca karma brahmārādhanārthaṃ kartavyam । kurvaṃś cāpnoti kilbiṣam iti brahmārpaṇanyāyenādvaitāvasthitacetasā kartavyam iti ।।

kiṃ ca 

nirāśīr yatacittātmā tyaktasarvaparigrahaḥ । śārīraṃ kevalaṃ karma kurvann āpnoti kilbiṣam ।।
nirāśīr iti । nirgatā phalāśīr yasya sa nirāśīḥ ।cittaṃ cātmā ca cittātmānau । tau saṃyatau yasya sa yatacittātmā ।
ātmaśabdena sendriyaṃ śarīraṃ gṛhyate । naiṣu putrādiṣu vā mamaite aham eteṣām iti parigrahabuddhir yasya nāsty asau tyaktasarvaparigrahaḥ । kim idaṃ śārīraṃ nāma । śārīranirvartyam āho śarīrasthityartham iti । na tāvat sthityartham । dhriyamāṇaśarīrasyārthaprāptatvād upadeśo anarthakaḥ śarīrayātrāpi ca ity uktatvāc ca । tasmāc charīraṃ śarīrendriyanirvartyaṃ śāstracoditaṃ karma । nanu pratiṣiddham api śarīranirvartyaṃ syāt । naiṣa doṣaḥ । vaidikakarmaprakaraṇāt । kevalam iti ca phalarahitam । nanu śāstrīyaṃ karma kurvataḥ kilbiṣaṃ nāpnotīty aprāptapratiṣedhaprasaṅgaḥ । atrābhidhīyate vākyatātparyāparijñānam atrāparādhyati । kurvann eva na prāpnoti akurvaṃs tu vihitākaraṇād āpnoti kilbiṣaṃ pāpam । atha vā kilbiṣaṃ saṃsāraṃ pratipadyata iti yojanāntaram ।

apare tu śarīrasthityarthaṃ bhikṣāṭanāśanapānādi kurvanti iti yojayanti । tad api kevalam abhimānarahitam iti । tad apavyākhyānam । na hi bhikṣāṭanaṃ karomīty abhimānarahitasya buddhipūrvam antareṇa tatra pravṛtter eva kalpate । kṣutpipāsābhyāṃ pīḍyamānas tatpratīkārāya bhojanādau kartṛtvam anubhavan vaidike karmaṇi kathaṃ kartṛtvaṃ na pratipadyeta । tad idaṃ rājaputraceṣṭitam । yadi vaidike karmaṇi brahmajñānavirodhāt kartṛtvaṃ nivṛttaṃ tathā laukike apīty aviśeṣaḥ । atha vobhayatrāpi kartṛtvaṃ na labhyam ardhajaratīyam । tasmād avyutpannavipralabdhabuddhiṣu vyākhyānam idaṃ śobhate । nāsmāsu ye pramāṇavṛttam anurundhāmahe ।।

yathaiva phalasaṅkalpo na kartavyas tathānye api cittadharmā upadiśyante 

yadṛcchālābhasantuṣṭo dvandvātīto vimatsaraḥ । samaḥ siddhāv asiddhau ca kṛtvāpi na nibandhyate ।।

yadṛccheti । yadṛcchālābhena prārthitopanatalābhena santuṣṭo rāgadveṣasukhaduḥkhādidvandvātīto vigataṃ mātsaryaṃ pareṣu vairabandho yasyāsau vimatsaro abhīṣṭavastusiddhāv asiddhau ca samaḥ । karma kṛtvāpi na nibadhyate । bandhahetūnāṃ cittadoṣāṇām abhāvāt ।।

prakaraṇopasaṃhārārthaḥ ślokaḥ 

gatasaṅgasya muktasya jñānāvasthitacetasaḥ । yajñāyācarataḥ karma samagraṃ pravilīyate ।।

gatasaṅgasya muktasya jñānāveti । gatasaṅgasya muktasya rāgādibhir doṣair ātmajñānāvasthitacetaso yajñāya paramātmārādhanāyārabhataḥ karmārabhamāṇasya tatsamagram । sam ity ekībhāve agraṃ phalaṃ tena saha pravilīyate brahmarūpaṃ pratipadyate । karmāpi brahmaiva tatprabhavatvāt । yo hi karma tyajati tena brhamaiva tyaktaṃ bhavati । asmiṃ karmaprakaraṇe sarvāsu gītāsu karmapravṛttir eva bhagavatā darśitā yasya sarve samārambhāḥ ity ārabhya ।

tad atra bhagavanmatavināśakāḥ kecin mahāmāyāvinaḥ sūtrakam iva paṭaṃ kurvantaḥ karmanivṛttim eva varṇayanto lokaṃ vipratārayanti ।।

kriyākārakeṣu sarveṣu brahmābhigataṃ paśyan svayaṃ brahmāsmīti bhāvitātmā tenaiva rūpeṇāvasthāya karma kurvan brahmaiva āpnotīti phalaṃ darśayann āha 

brahmārpaṇaṃ brahmahavir brahmāgnau brahmaṇā hutam । brahmaiva tena gantavyaṃ brahmakarmasamādhinā ।।

brahmeti । arpyate samarpyate yena juhūr hastādinā tatkaraṇaṃ kārakaṃ brahma haviḥśabdasāhacaryād dhavyasevārpaṇaṃ pratīyate । haviḥ somājyapayaḥprabhṛti hūyamānaṃ dravyam । devatām uddiśya hūyata iti sampradānakārakaṃ devatāpy ākṣiptaiva । brahmaiva agnir brahmāgnir āhavanīyaḥ smārtaś copāsanīyas tasminn adhikaraṇe svayaṃ brahmaṇā kartrā hutaṃ havanaṃ nirvartitam ।

tenaiva kurvatā brahmaiva gantavyaṃ prāptavyam । brahmātmakaṃ karma brahmakarma tasmiṃ karmaṇi samādhir yasyāsau brahmakarmasamādhis tena । pañcakārakagrahaṇaṃ pradarśanārtham । yāvān yatra śrautaḥ smārto vā kārakagrāmas tatsarvaṃ brahmeti pratipattavyam iti । brahmaiva samastaḥ prapañcaḥ sarvaṃ khalv idaṃ brahma iti śruteḥ । tatra yaḥ sarveṣu vikāreṣu kāraṇarūpaṃ brahmānugataṃ paśyati sa samyagdarśī । yathā śarāvādiṣu mṛtsvarūpam anugatam । na cātra mano brahma itivad brahmadṛṣṭyā kārakopāsanaṃ codyate kiṃ tu tattvadarśanam । tatra hi yuktam iti śabdaprayogāt pratīkopāsanam । ata eva sarvātmadarśitvāt brahmaiva tena gantavyam iti brahmaprāptivacanaṃ yuktam ।

nanu śreyān dravyamayāt iti jñānayajñastutyarthaṃ

prakaraṇam । keyam ākasmikī pratibhā । anekavidhāyakavākyasamūho hi prakaraṇam ucyate । te cāneke yajñaviśeṣāḥ prativākyaṃ brahmaprāptyupāyā upadiśyante । jñānajñāpakatvān nānuvādaḥ । stutiś ca tenaikena ślokena siddheti na kṛtsnaṃ prakaraṇaṃ stutyartham । na ca vidhim antareṇa stutiḥ kvacid arthavatī । kiñca vidyamānena guṇena pādakaṃ tarhi śāstraṃ na stutiparam । dvitīye ca kalpe sarvavedoktam anṛtam iti pratipadyeta । aniṣṭaṃ caitat ।

anye tu brahmārpaṇam ity oṅkāre brahmopāsanam ity upadiśyate iti vadanti ।

teneyaṃ trayī vidyā vartate । etasyaivākṣarasya praśāsane gārgi sūryācandramasau iti śrutiḥ kilaitam arthaṃ darśayatīti tad asat । udgīthāvayavasyauṅkārasya varṇātmakasyopāsanaṃ tatra vidhīyate śrutatvān na brahmopāsanam iti sthitam । tena iyam ity etasyaiva stutyartham iti vyākhyātam ity alaṃ prasaṅgena ।।

idānīṃ yajñabhedāḥ pradarśyante । kvacit kasyacid adhikāraḥ sambhavati 

dvaivam evāpare yajñaṃ yoginaḥ paryupāsate । brahmāgnāv apare yajñaṃ yajñenaivopajuhvati ।।
daivam iti । deveṣu bhavaṃ yajñaṃ daivaṃ hiraṇyagarbhopāsanam
ādityādyupāsanaṃ ca । tathā ca brāhmaṇam vidyayā devaloko devo bhūtvā devān apy eti iti । karmayoginaḥ paryupāsate । devādibhāve api jñānotpattir iṣyate । tad yo yo devānāṃ pratyabudhyata sa eva tad abhavat tatharṣīṇāṃ tathā manuṣyāṇām iti śruteḥ । brahmaivāgnis tasmin yajñaṃ svam ātmānam antaḥkaraṇaṃ vivakṣitam । na jīvaḥ । yat kiñcij jñeyaṃ jānātīti yajña ity ātmavacano atra nirdiśyate । yajñenātmanātmasamīpavartinā manasopajuhvati । brahmātmanor ekīkaraṇaṃ vivakṣitam ।।

śrotrādīnīndriyāṇy anye saṃyamāgniṣu juhvati । śabdādīn viṣayān anya indriyāgniṣu juhvati ।।
śtoreti । anye gurukulavāsino naiṣṭhikā brahmacāriṇaḥ ।saṃyama evāgniḥ saṃyamāgniḥ । pratīndriyaṃ saṃyamabhedād
bahuvacanam । teṣu śrotrādīni juhvati । brahmacaryeṇa kālaṃ kṣapayantīty arthaḥ ।

śabdādīn viṣayān anye gṛhasthāḥ śāstrābhyanujñānād indriyāgniṣu juhvati yojayanti । tathā ca smṛtiḥ nityaṃ sugandhasnānaśīlaḥ

iti ।।

apare tu 

sarvāṇīndriyakarmāṇi prāṇakarmāṇi cāpare । ātmasaṃyamayogāgnau juhvati jñānadīpite ।।
sarvāṇīti । sarvāṇīndriyakarmāṇi buddhīndriyāṇāṃ karmāṇi
rūpādigrahaṇāni । karmendriyāṇāṃ ca vacanād ānaviharaṇotsargānandalakṣaṇāni । prāṇaḥ pañca vāyavaḥ । teṣāṃ karmāṇi । bahir nirgamanaṃ prāṇakarma । adhastād avanayanam apānakarma । vyāyamanaṃ vyānakarma । ākuñcanaprasāraṇād yaśitapītasya samānayanaṃ samānakarma । ūrdhvanayanam udānakarma । ātmani saṃyama evāgnis tasmin juhvati । 
samyagjñānadopite yo ayaṃ jñānaprabandhaḥ kriyāvistāraś
cātmaprabandhād ātmany evāsau pralīyata iti manyamānās tatkṛtena
guṇadoṣeṇa pratyahaṃ na lipyanta iti ।।

amī cāpare 

dravyayajñās tapoyajñā yogayajñās tathāpare । svādhyāyajñānayajñāś ca yatayaḥ saṃśitavratāḥ ।।

dravyeti । dravyaiḥ somājyapayaḥprabhṛtibhir nirvartyo yajño yeṣāṃ te dravyayajñāḥ । tapaḥ kṛcchracāndrāyaṇādi yajante tapoyajñāḥ । 

pratyāhāras tathā dhyānaṃ prāṇāyām atho dhāraṇā ।
tarkaś caiva samādhiś ca ṣaḍaṅgo yoga ucyate ।।

sa eva yajño yeṣāṃ te yogayajñāḥ । svādhyāyayajño vedābhyāsaḥ । 
jñānayajño vedārthajñānaṃ yajño yeṣāṃ te jñānayajñāḥ ।
mīmāṃsā śārīrakādivyākhyātāro yatayo yatnavantaḥ saṃśitavratā
akhaṇḍitavratāḥ ।।

amī cāpare 

apāne juhvati prāṇaṃ prāṇe apānaṃ tathāpare । prāṇāpānagatī ruddhvā prāṇāyām aparāyaṇāḥ ।।

apāneti । apāne pūraṇavṛttau prāṇaṃ recakavṛttiṃ juhvati । mastakamadhyavartinī suṣumṇā nāḍī । taddvāreṇa bāhyaṃ vāyumantaḥ praveśayanti । ādityamaṇḍalād ārabhya hṛdaye cittapraveśānusārī vāyuḥ praveśito bhavati । atha viparyayeṇa prāṇe recakavṛttau pūraṇavṛttiṃ yāvad ādityas tāvac cittavṛttim ūrdhvām udgamayanti । so ayaṃ brahmapatho yoginām utkrāntikāle samyagabhyasta upayujyate । 
prāṇāpānagatī prāṇāpānavṛttī ruddhvā niruddhya
yativaccharīraṃ kumbhakavṛttyā pūrayitvā kumbhakaprāṇāyām
aprāyaṇāḥ ।।

uttareṇa gītārthaḥ parisamāpyate 

apare niyatāhārāḥ prāṇān prāṇeṣu juhvati । sarve apy ete yajñavido yajñakṣapitakalmaṣāḥ ।।
apara iti apare niyatāhārāḥ । udarasyārdham annena pūrayet
tṛtīyaṃ bhāgam udakena caturtho vāyusañcārārthaḥ iti yogaśāstre darśitam । te kumbhakenāvasthitāḥ prāṇān prāṇeṣu juhvati । sarve prāṇāpānād ayas tasyām avasthāyām ekībhavantīty arthaḥ । sarve apy ete yajñavidaḥ pūrvoktās tenaiva yajñena kṣapitaṃ kalmaṣaṃ pāpaṃ yeṣāṃ te tathoktāḥ ।।

yajñaśiṣṭāmṛtabhujo yānti brahma sanātanam । nāyaṃ loko asty ayajñasya kuto anyaḥ kurusattama ।।

yajñeti । yajñārthaṃ viniyuktaṃ dravyam । tacchiṣṭaṃ tad evāmṛtaṃ bhuñjata iti yajñaśiṣṭāmṛtabhujo yathāsambhavaṃ yānti prāpnuvanti brahma sanātanaṃ purāṇam । sākṣāt pāramparyeṇa vā 
phalākāṅkṣibhiḥ kriyamāṇā brahmaprāptihetavo bhavanti ।
yaḥ punar ayajñas tasya nāyaṃ loko asti ।
kuto anyaḥ paraloka iti saṅkṣepaḥ ।।

evaṃ bahuvidhā yajñā vitatā brahmaṇo mukhe । karmajān viddhi tān sarvān evaṃ jñātvā vimokṣyase ।।
evam iti । evamuktena prakāreṇa brahmaṇo mukhe brahma vedaḥ tasya
mukhaṃ dvāram upalabdhisthānaṃ vedavākyeṣu vitatāḥ prathitāḥ ।

ete yajñā vaidikā eva । ete na puruṣabuddhiprabhavā ity abhiprāyaḥ । karmajān kāyikavācikamānasajān evaṃ jñānaṃ kṛtvā vimokṣyase saṃsārāt । kuru karmaiva iti kartavyatāyāḥ pratiślokam adhikṛtatvāt kṛtveti noktam ।।

yadi tarhi yajñair eva mokṣaṃ prāpyate kim ātmajñānenety āśaṅkyām āha 

śreyān dravyamayād yajñāj jñānayajñaḥ parantapa । sarvaṃ karmākhilaṃ pārtha jñāne parisamāpyate ।।

śreyān iti । pūrvatra kevalād eva jñānān mokṣo nāsti । kiṃ tarhi । karmasahitād ity uktam na karmaṇām anārambhād iti ārabhya । atra punaḥ kevalād eva karmaṇo mokṣaḥ syād ity āśaṅkya nirasyate । asti cedam api darśanam । yājñikānāṃ keṣāñcin mokṣo nāma svarga eva tāratamyāvasthitaḥ । sa ca karmasādhyo nānyo astīty āśaṅkābījaṃ cedam । evaṃ jñātvā vimokṣyasa iti । śreyān praśasyataro dravyamayād agniṣṭomāder jñānayajñaḥ । kutaḥ । sarvaṃ hi jñāne sati parisamāpyate apavargāya samarthaṃ bhavatīty arthaḥ । tathā ca śrutiḥ sa ya ātmānam eva lokam upāste hāsya karma kṣīyate iti । jñānasahitaṃ karmākṣayaphalatvān na kṣīyata ity ucyate । svarūpato hi kṣaṇikaṃ karma । tathā yo vā etad akṣaram aviditvā

gārgy asmalloke juhoti dadāti tapasyaty api bahūni varṣasahasrāṇi antavān evāsya sa loko bhavati iti ।।

tatpunar ātmajñānam itthaṃ vijānīhīty upadiśati 

tad viddhi praṇipātena paripraśnena sevayā । upadekṣyanti te jñānaṃ jñāninas tattvadarśinaḥ ।।

tad iti । prakarṣeṇa nipatya pātaḥ praṇipātas tena dīrghanamaskārādinā ca taj jānīhi । paripraśnaḥ kim ātmatattvaṃ kā vidyā kā cāvidyeti । devā śuśrūṣā । 
jñānino api santaḥ kecid atattvadarśino bhavanti ।
ato viśeṣayati tattvadarśina iti ।
sākṣātkṛtātmasattattvā ity arthaḥ ।।

kīdṛśaṃ taj jñānam iti 

yaj jñātvā na punar moham evaṃ yāsyasi pāṇḍava । yena bhūtāny aśeṣeṇa drakṣyasy ātmany atho mayi ।।
yad iti । yaj jñātvādhigamya pūrvavan mohaṃ na yāsyasi ।
yena jñānena bhūtāny aśeṣeṇa kārtsyena drakṣyasy ātmany atho mayi parameśvare । yathā samudre sarvā āpaḥ praviśyaikībhavanti tathātmani sarvādikāraṇe sarvo ayaṃ prapañcaḥ praviśyaikībhavatīty arthaḥ । kāryakāraṇayor

abhedāt suvarṇarucakādivat ।
īdṛśaṃ jñānam apare upadekṣyantīti ।।

jñānam āhātmyam adhunā kathyate 

api cedasi pāpebhyaḥ sarvebhyaḥ pāpakṛttamaḥ । sarvaṃ jñānaplavenaiva vṛjinaṃ santariṣyasi ।।
apīti । yady api pāpebhyaḥ puruṣebhyaḥ pāpakṛttamo asi sarvaṃ
vṛjinaṃ pāpaṃ jñānam eva plavas taraṅgas tena samyak tariṣyasi ।।

tatra dṛṣṭāntam āha 

yathaidhāṃsi samiddho agnir bhasmasāt kurute arjuna । jñānāgniḥ sarvakarmāṇi bhasmasāt kurute tathā ।।
yatheti । yathaidhāṃsīndhanāni samyagiddho agnir bhasmasāt kurute
bhasmībhāvaṃ nayati tathā jñānāgniḥ sarvakarmāṇi yāny ārabdhaphalāni janmāntarakṛtāni bhaviṣyaccharīrahetutvenāvasthitāni yāni cāsmiṃ janmani prāgjñānotpatteḥ kṛtāni tāni bhasmīkaroti । 
yāni punar ārabdhaphalāni teṣām upabhogenaiva kṣayaḥ ।
tathā ca śrutiḥ tasya tāvad eva ciraṃ yāvan na vimokṣye atha
sampatsye iti ।।

yataś caivam 

na hi jñānena sadṛśaṃ pavitram iha vidyate । tat svayaṃ yogasaṃsiddhiḥ kālenātmani vindati ।।

nahīti । na hi jñānena sadṛśaṃ pavitraṃ pāvanam iha śāstrīye arthe vidyate । nirdhāraṇe saptamī । tac ca jñānaṃ svayam ity ātmavācī । karmayogena saṃsiddhaḥ kālena paripākahetunātmani svabuddhāv eva labhate ।।

praṇipātādi bāhyanimittam uktam । idānīm ābhyantaraṃ nimittam āha 

śraddhāvāṃl labhate jñānaṃ tatparaḥ saṃyatendriyaḥ । jñānaṃ labdhvā parāṃ śāntim acireṇādhigacchati ।।

śraddhāvān iti । śraddhāstikyabuddhir ādarapratyayas tadvāṃs tatparaś ca śravaṇamananādiṣu vyāpṛtaḥ । kaś ca vyāpriyate । saṃyatendriyaḥ । sa labhate । tac ca labdhvā parāṃ śāntiṃ muktim acireṇa kṣipraṃ cādhigacchati ।।
śraddhāvān ity uktam । tasya pratyudāharaṇārtham āha 
ajñaś cāśraddadhānaś ca saṃśayātmā vinaśyati । nāyaṃ loko asti na paro na sukhaṃ saṃśayātmanaḥ ।।
ajñeti । ajño anātmavādī yathokte arthe śraddhām akurvann
aśraddadhāno bhavati vā mokṣo na veti saṃśayātmā sa vinaśyati । ajñānāt ।

saṃśayaḥ pāpīyān ity āha nāyaṃ loko asti sarvaprāṇisādhāraṇaḥ paro dūrataḥ । sukhaṃ ca tasya nāstīti । idam arthād uktam avidvān saṃśayātmā ca karmabhir badhyata iti ।।

kaṃ punar na karmāṇi nibadhnanti tad āha 

yogasannyastakarmāṇaṃ jñānasañchinnasaṃśayam । ātmavantaṃ na karmāṇi nibadhnanti dhanañjaya ।।

yogeti । yogena brahmārpaṇanyāyena paramātmani sannyastaṃ samyag nyastam ekīkṛtaṃ karma yenātmajñānena ca samyak chinnaḥ saṃśayo yena tam ātmavantam apramādinaṃ na karmāṇi nibadhnanti ।।

prakaraṇārtham upasaṃharati 

tasmād ajñānasambhūtaṃ hṛtsthaṃ jñānāsinātmanaḥ । chittvainaṃ saṃśayaṃ yogam ātiṣṭho attiṣṭha bhārata ।।
tasmād iti । tasmād ajñānasambhūtam ajñānād utpannaṃ hṛdaye
sthitaṃ saṃśayaṃ jñānam evāsis tena chittvā nirasya yogam ātiṣṭha brahmārpaṇanyāyena karmānutiṣṭha । utthiṣṭha ca । kim āsse viṣaṇṇamanā iveti ।

iti śrībhagavadbhāskarakṛte gītābhāṣye caturtho adhyāyaḥ ।।

atha pañcamo adhyāyaḥ ।

mayi sarvāṇi karmāṇi ity anena kartuḥ kṛtānāṃ karmaṇām īśvare sannyāsa uktaḥ । anantaram brahmārpaṇam ity ārabhya brahmaiva kartṛ kārakānantaraṃ karma ca ity uktam । anayoḥ karmasannyāsakarmayogayor bhedābhedajñānaviṣayayoḥ parasparavirodhād ekapuruṣānuṣṭheyatvānupapattau katarad anayoḥ praśastataram iti praṣṭum arjuna uvāca 

sannyāsaṃ karmaṇāṃ kṛṣṇa punar yogaṃ ca śaṃsasi । yaḥ śreyān etayor ekas taṃ me brūhi viniścitam ।।

sannyāsam iti । mayi sarvāṇi iti sannyāsaṃ kathayasi brahmārpaṇam yogasannyastakarmaṇām yogam ātiṣṭha iti karmayogam । śeṣaṃ nigadavyākhyātam ।।

śrībhagavān uvāca 

sannyāsaḥ karmayogaś ca naiḥśreyasakarāv ubhau । tayos tu karmasannyāsāt karmayogo viśiṣyate ।।
sannyāsa iti । mayi sarvāṇi iti ya uktaḥ sannyāso yaś cāyam
anantaroktaḥ karmayogas tāv ubhau naiḥśreyasakarau । niḥśreyasam eva naiḥśreyasam । ayaṃ tu viśeṣaḥ karmasannyāsāt karmayogo viśiṣyate । katham । dvaitaviṣayo hi sannyāsaḥ ।

karmayogaḥ punar advaitaviṣayaḥ । sākṣātsamyagdarśanāśrayo
brahmaivedaṃ sarvaṃ kartrādi sarvaṃ taṃ parād ādyo anyatrātmanaḥ sarvaṃ veda iti śruteḥ । ataḥ karmayogo viśiṣyate ।।

tatra sannyāsalakṣaṇaṃ tāvad upadiśyate 

jñeyaḥ sa nityasannyāsī yo na dveṣṭi na kāṅkṣati । nirdvandvo hi mahāvāho sukhaṃ vandhād vimucyate ।।

jñeya iti । yo hi paramahitaṃ na dveṣṭi na ca hitaṃ phalam ākaṅkṣati । kartavyam eveti nityakarma kṛtvā tatphalam īśvare samarpayati sa nityasannyāsīti boddhavyaḥ । sa cetthaṃlakṣaṇaḥ karmastho api nirdvandvo rāgadvaṣādirahitaḥ sukham anāyāsenaiva saṃsārabandhān mucyate mokṣaṃ prāpnotīty arthaḥ ।।

nanu sannyāsakarmayogayor naiḥśreyasaphalatvam ayuktam । svarūpabhedavat phalabhedo yukta iti । imām āśaṅkām apanetum āha 

sāṅkhyayogau pṛthagbālāḥ pravadanti na paṇḍitāḥ । ekam apy āsthitaḥ samyag ubhayor vindate phalam ।।
sāṅkhyeti । nanu ca sannyāsayogau prastutau ।
kim idam avāntaram aprastutam upanyasyate । nāyaṃ doṣaḥ । tāv eva sannyāsayogau sāṅkhyayogaśabdābhyāṃ nirdiṣṭau । yogaśabdas tāvat prakṛtaṃ yogaṃ na

jahāti । sāṅkhyaśabdo api sannyāsaṃ pratyāyayati bhedadarśanasāmānyāt । yathā ya evaṃ vidvān paurṇamāsīṃ yajate । ya evaṃ vidvānam āvāsyām iti paurṇamāsyam āvāsyāśabdābhyāṃ prastutya śabdāntareṇa tayor upādānaṃ kriyate darśapūrṇamāsābhyāṃ yajate

iti । tatra darśaśabdo amāvāsyāvacanaḥ । tadvad atra sāṅkhyaśabdaḥ sannyāsavivakṣayā prayukta ity avirodhaḥ । kṛtvā karmāṇīśvare yaḥ samarpayati sa sannyāsī । sāṅkhyo na kāpilo niragnir niṣkriyaś ca iti sāṅkhyaśabdopādānaprayojanam । tau sāṅkhyayogāv ity arthaḥ । pṛthakphalau bālā avivekino vadanti । vastutas tu ekam apy āsthitaḥ samyagubhayor vindate phalam । sannyāsināpi bhedena karma kṛtvā samarpaṇakāle bhedadarśanam evāśrīyate । sarvaṃ karma brahmaprabhavaṃ tad brahmasvarūpam eva pratipadyata ity evaṃ samarpaṇāt ।।

avasthāmātram atra bhidyate । sannyāsaḥ pūrvāvasthā । ghaṭamānayogitvāt karmayogas tv anantarāvasthā jñānaparipākāt । tac ca 

yad eva sāṅkhyāḥ paśyanti yogais tad anugamyate । ekaṃ sāṅkhyaṃ ca yogaṃ ca yaḥ paśyati sa paśyati ।।

yad eveti । yad eva sāṅkhyāḥ paśyanti brahma yogais tad anugamyate । tad eva cintyata ity arthaḥ । evaṃ ca paramārthata ekaṃ sāṅkhyaṃ ca yogaṃ ca yaḥ paśyati sa paśyati । tārkikāṇāṃ tu kāpilāḥ sāṅkhyāḥ । teṣām anyad darśanam । yogā naiyāyikāḥ prasiddhās teṣām anyad darśanam iti ।

na ca te sāṅkhyā yogāś ca na ca tārkikāḥ samyak paśyantīti bhagavato abhiprāyaḥ ।।

tayor ekatvam upapādayitum āha 

sannyāsas tu mahābāho duḥkam āptum ayogataḥ । yogayukto munir brahma na cireṇādhigacchati ।।

sannyāseti । sannyāsa iti sannyāsī cety arthaḥ । sannyāsa iti prathamāvibhakter nirdeśān nāsāv āptavyaḥ । tathā hi sannyāsam iti dvitīyā syāt । atra sannyāsaśabdena sannyāsī lakṣyate । atra arśāditvān matvarthīyo akāraḥ । yathā pāpebhya iti tadvān ucyate । sannyāsī brahmaprāptum ayogato duḥkhaṃ prāptuṃ śaknuyāt । duḥkham iti kriyāviśeṣaṇam । kliṣṭataram ity arthaḥ । yogenābhedadarśanena yukto muniḥ sannyāsī na cireṇa brahmādhigacchati । tasmāt so api samarpaṇavelāyām abhedadarśanastha ity upapannaṃ samānaphalatvam ।।

yataḥ sannyāsī yogam āsādya brahma pratipadyate nānyathā । ato yogasya yad uktaṃ viśiṣṭatvaṃ tad upapannam ity upasaṃharati 

yogayukto viśuddhātmā vijitātmā jitendriyaḥ । sarvabhūtātmabhūtātmā kurvann api na lipyate ।।
yogeti । yogena yukto advaitadarśane avasthito viśuddhātmā
nirmalīkṛtabuddhir vijitātmā jitamanovṛttir ata eva jitendriyaḥ

sarvabhūtānām ātmabhūta ātmā yasya so ayaṃ kurvann api na lipyate । 
karmāpi brahmarūpeṇa bhāvyamānam amṛtatvāya kalpate ।
na hi tatra lepaśaktir astīti ।।

vaidikād anyeṣv api pramādakṛteṣu karmasv avaśyaṃbhāviṣu 

naiva kiñcit karomīti yukto manyeta tattvavit ।
paśyac chṛṇvan spṛśaṃ jighran bhuñjan gacchaṃ chvasan svapan ।।

pralapan visṛjan gṛhṇann unmiṣan nimiṣann api । indriyāṇīndriyārtheṣu vartanta iti dhārayan ।।
naiveti । naiva kiñcit karomīti yukto yogī manyeta tattvavit ।
teṣāṃ brahmakāryatvāl lepadoṣāpanuttaye । kāni punas tāni । paśyann ityādi । prāṇendriyavyāpāro atra nirdiśyate । paśyann iti buddhivyāpāraḥ । buddhyā paryālocayann ity arthaḥ । śṛṇvann iti śrotrayoḥ । spṛśann iti tvagindriyasya । jighrann iti ghrāṇendriyasya । bhuñjann iti rasanendriyasya । gacchann iti pādayoḥ । śvasann iti prāṇasya । svapann iti manasaḥ । pralapann iti vāgindriyasya । visṛjann iti pāyūpasthayor vyāpāraḥ । gṛhṇann iti hastayoḥ । unmeṣanimeṣau netrayoḥ । cittaṃ dhārayed yukto manyeta ity asyārthe dhārayed iti nirdiṣṭaḥ ।।

atra kecid agṛhyamāṇakāraṇaṃ sarvakarmatyāgaṃ bahuśaḥ purastād

asmābhir nirastam api śiṣṭavigarhaṇabhayāc chāstrārthatayā sampādayituṃ tu samīhante । kaṣṭam aho yat tapasvinaḥ prathamam aśreyaskare vartmani kenacit pralobhya pravartitāḥ paścāt paridūyamānahṛdayā yuktyābhāsais tad eva samarthayituṃ yatante nāsadgrahaṃ vimuñcanti ।

tān atra pṛcchāmaḥ kena pramāṇena sarvatyāgaḥ pratijñāyata iti । yadi vacanatas tan nāsti । pratyuta tṛtīyacaturthayoḥ karmakartavyataivoktā । niyataṃ kuru karma tvam iti ityādinā vidvān yuktaḥ samācaran iti ca vidvadaviduṣoḥ karmoktaṃ svārthaṃ parārthaṃ vā । atha nyāyataḥ so api nāsti । katham । yadi tāvad ātmajñānakarmayogayor virodhāt karmānupapattir ucyate mithyājñānahetuko hi karmayogaḥ । tac ca mithyājñānaṃ vidyayā nirastam kuru kramapravṛttiḥ iti ।।

yady evaṃ laukikavaidikakarmaṇor yugapan nivṛttiḥ prasajyate mithyājñānabhāvasyāviśeṣāt । tataś ca śaucācamanabhikṣāṭanādīnām apy abhāvaḥ syāt । ekahetunibandhanānāṃ saha vā pravṛttiḥ saha vā nivṛttir nānyā gatir asti । kasya vā śaucam । nātmano nityaśuddhatvāt । na śarīrasya mamedam iti sambandhābhāvāt ।

paraśarīravat karmatyāgavac ca dehatyāgo yuktaḥ । kṛtaprayojanatvān na bhojanādibhis tasya poṣaṇam । aiśvaryāc ca muktasya tyāgaśaktir asti । ko nāmāparatantraḥ san skandhena kuṇapaṃ vahet । kiṃ ca bhedavijñānopaśamāt sarvakarmatyāgāc ca muktim anvicchatā saiva nāstīti pratijñātaṃ syāt । aśakyatvāt । yathā samudre taraṅgāpanayād aśakyaṃ snānam । dehendriyamanāṃsi hi nimittabhūtāni । teṣu vidyamāneṣu naimittikaṃ bhedajñānaṃ kāyikaṃ mānasikaṃ vācikaṃ ca trividhaṃ karmāvaśyaṃ pravartate । agnīndhanasaṃyoge dhūmavat tasmāj jñānakarmaṇor virodhād iti hetvābhāsaḥ paravyāmohārtham upanyasto asiddhaś coddālakayājñavalkyādīnāṃ brahmavidāṃ putrajanakādyupadeśapravṛttiśravaṇāt । upadeśo api karmaiva । tvaṃ ca kevalaṃ niṣkriyātmavit kriyā nāstīti bravīṣi । na ca tathā vartase । bhikṣāṭanādi vyāpāraṃ karoṣi । ataś ca tatkārī ca bhavāṃs taddveṣī ca bhavān iti । kas tvadīyaṃ vacanaṃ pramāṇīkuryāt ।

atha jñānakarmaṇor viruddhaphalatvāt tyāga iti cet । tan na । viduṣā kriyamāṇasya karmaṇopavargārthatvād avirodhaḥ । bhinnaphalatve hi virodhaḥ syāt । kiṃ ca praśno api tena nopapadyeta sannyāsaṃ

karmaṇāṃ kṛṣṇa iti । na hi sannyāsaśabdena purastāt tyāgaḥ
kvacid uktaḥ । mayi sarvāṇi karmāṇi itīśvare teṣāṃ samarpaṇam uktam । tasmāt tatraivāyam anuvādo na tyāgaya ।

yogaś ca brahmārpaṇam ity atrokto anūdyate । tatra praśnopapattir vyākhyātā । yadi ca viduṣaḥ karmatyāgaḥ purastād uktaḥ syād arjunena pratipannaḥ syāt tatra tyāgakarmayogayor bhinnapuruṣaviṣayatvāt kutaḥ praśnāvatāro bhāgavataṃ cottaraṃ nāma pratipadyate । naiḥśreyasakarāv ubhau । karmasannyāsāc ca karmayogo viśiṣyata iti । kathaṃ karmatyāgas tadanuṣṭhānaṃ ca niḥśreyasakaram । tyāgo hy abhāvaḥ । nāsau niḥśreyasakāraṇam avastutvāt । yadi cābhāvān niḥśreyasaprāptiḥ ko hi gurukarmabhāraṃ śirasodvahet । na ca vidvatkartṛkayos tyāgakarmaṇoḥ praśnottaraṃ sambhavati viduṣo api karmatyāgānupapatter uktatvād nyāyato vacanataś ca ।

nāpy avidvatkartṛkaviṣayaṃ praśnottaram । aviduṣo api karmaṇy evādhikāra iti tyāgasya niṣiddhatvāt । tad evam avācakena granthena svābhipretasamarthanā kriyate yena tasya syād gomayenāpi pāyasam ity alam atiprasaṅgena । idaṃ tāvat tattvaṃ śreyo'rthinām uktam । nāsmākaṃ vyasanitā । 
ye viparītavartmagāminas te sarve pathi sthāpayitavyā iti ।
asadvartmani hi prāyeṇa prāṇino rasanta iti ।।

athedānīṃ prakṛtam anusarāmaḥ । yāni punaḥ śāstracoditāni 
brahmaṇy ādhāya karmāṇi saṅgaṃ tyaktvā karoti yaḥ । lipyate na sa pāpena padmapatram ivāmbhasā ।।

brahmeti । dṛṣṭāntopanyāsārthaḥ ślokaḥ ।।

taiḥ karma kriyate । kiṃ viśiṣṭaiḥ kimarthaṃ cety ucyate 

kāyena manasā buddhyā kevalair indriyair api । yoginaḥ karma kurvanti saṅgaṃ tyaktvātmaśuddhaye ।।

kāyeneti । kevalaśabdaḥ kāyādibhiḥ pratyekaṃ sambadhyate । kevalaśabdaḥ śuddhavacanaḥ । kevakaiḥ phalāsaṅgadoṣarahitaiḥ । saṅkalpavikalpātmakaṃ manaḥ । buddhir adhyavasāyātmikā । ātmaśuddhaye । śuddhiḥ kaivalyaṃ muktir ity arthaḥ । kāyādiviśuddho mukta ity ucyate ।।

tasyeva spaṣṭīkaraṇārtham idam ucyate 

yuktaḥ karmaphalaṃ tyaktvā śāntim āpnoti naiṣṭhikīm । ayuktaḥ kāmakāreṇa phale sakto nibadhyate ।।

yukta iti । yuktaḥ karmaphalaṃ tyaktvā śāntiṃ muktiṃ prāpnoti naiṣṭhikīṃ niścalām । yaḥ punar ayuktaḥ kāmakāreṇa । kāmaḥ pravṛttīcchā । pravṛttyā phale sakto nibadhyate na mucyate । tasmād yogī brahmaṇi niḥkṣipya karma kurvan mucyata ity upasaṃhārāthaṃ vacanam etat ।।

śāntiṃ prāptasya kīdṛśī phalāvasthā bhavatīti tāṃ pradarśayati । yadi hi sāvasthā nirāyāsā syāt tatas tatprāptyupāye jñānakarmasamuccaye tadarthinaḥ pravartante nānyatheti 

sarvakarmāṇi manasā sannyasyāste sukhaṃ vaśī । navadvāre pure dehī naiva kurvan na kārayan ।।

sarveti sarvaśabdaḥ prakṛtavācī । laukikaṃ vaidikaṃ ca karma manasādhyātmacetasā brahmaṇi sannyasya samyaṅ nikṣipya sarvaṃ karma brahmaiva tad eva kartṛ tatphalaṃ ca tad evety ekatvam anudṛśya pūrvam anuṣṭhānāvasthāyāṃ paścāl labdhajyotiḥ paramātmabhūtaḥ sukham āste । vimuktasamastabandhano antaryāmivat । bhogenaiva prārabdhakāryakarmakṣayapratijñānāc charīrapātaṃ yāvat । tathā ca śrutiḥ tasya tāvad eva ciraṃ yāvan na vimokṣye atha sampatsya iti । yāvac charīrān na vimokṣyate । prārabdhaphalakarmaphalabhogapratibandhāt tāvad evāsya viduṣaś ciram । bhuṅkte tu karmaṇi pratibandhābhāvāt । atha sampatsye mucyata ity arthaḥ । śarīrastho api kaunteya na karoti na lipyata iti smṛteḥ । ata eva vaśī svatantraḥ । atha āsir audāsīnye dhātur vartate । yathā gṛhaṃ parigṛhyāste । kṣetraṃ parigṛhyāste ity audāsīnyavacano nopadeśavacanas tadvat । idānīṃ

paramātmā saṃvṛtaḥ san navadvāre pure sapta śīrṣaṇyāni dvārāṇi dve nāsike dve netre tathā kṣotre mukham ekam adhastād dve pāyūpasthe pure śarīre dehī naiva kurvann akārayan । dehasambandhasya nivṛttatvāt tadānīṃ tatkāryābhāvaḥ । prāgavasthāyāṃ tu dehasambandhānuvṛttteḥ kurvan kārayaṃś cāste । kurvann iti svatantrakartṛtvam । kārayann iti hetukartṛtvam । yathā pacati pācayati iti । tathā ca śrutiḥ salila eko draṣṭā dvaito bhavati iti । evaṃ paramātmasthitivarṇanārthāyām asyāṃ gītāyām uttarā gītā samyag ghaṭate । na kartṛtvaṃ na karmāṇi lokasya sṛjati prabhuḥ iti । yadi punaḥ sthitaprajñasya yogino dhriyamāṇaśarīrasya kṣutpipāsāparītasyāvastheyam ucyate । tasyāḥ kaḥ prasaṅgo lokasya kartṛtvakarmasarjane yena pratiṣiddhyate । prabhuśabdaprayogo api paramātmāvasthāvarṇane yujyate ।
karmatyāgavādino anyathā vyācakṣate । samyagdarśī vidvān
sarvakarmāṇi nityanaimittikādīni samyaṅ nyasya tyaktvāste sukhaṃ vaśī jitendriyaḥ । kva punar āste tadā navadvāre śarīre । naiva kurvan na kārayann iti । tad idaṃ svapakṣarāgāviṣṭacetaso apavyākhyānam । na hi brahmabūtasya viduṣo deha āsanam upapadyate । nāsau parimite deśe kāle viśeṣe vāste sarvadeśakālavyāpitvāt । uktaṃ ca nityaḥ sarvatragaḥ sthāṇuḥ iti । na cāmūrtasyātmanaḥ

śarīre mūrtavad upaveśanaṃ yujyate । abhimānakṛtam eva tv āsanam । mamedaṃ śarīram aham asya svāmīty akurvann akārayaṃś ceti cāsminn api vyākhyānaviśeṣaṇaṃ nāvakalpate । sarvaśabdaś ca śaucācamanāśanapānādīnāṃ śiṣyapraśāsanādīnām anantānām abhipretānāṃ kriyamāṇatvāt sarvatyāgavādinaḥ sutarām avācakaḥ ślokaḥ ।

manograhaṇaṃ ca kartavyaṃ sarvakarmāṇi tyaktvā manasaiva hi tyajyante । sannyāsagrahaṇaṃ ca na kuryāt । santyajyeti brūyād asandehāya । tasmān manasā sannyasyeti pūrvoktasannyāsapratipattyarthaṃ yogasannyastakarmāṇām iti । tasmād yathā vyākhyāta evārtha iti sthitam ।। so ayaṃ paramātmā 

na kartṛtvaṃ na karmāṇi lokasya sṛjati prabhuḥ । na karmaphalasaṃyogaṃ svabhāvas tu pravartate ।।

neti । muktaḥ prabhur īśvaraḥ saṃpannaḥ prāṇinam iva putrabhṛtyakalatrāder niyantavyasyeha vidyamānatvād ucyate । na kartṛtvādi । ātmīyasya poṣyavargasya vidhatte svasvāmisambandhanivṛtteḥ । na ca tatkṛtasya śuśrūṣādilakṣaṇasya karmaṇo anurūpaṃ phalaṃ sṛjaty āptakāmatvād iti । muktasya prāg iva bhṛtyādeḥ kartṛtvādiniṣedhaḥ । kartṛtvādinibandhanaṃ

hi svābhāvikam ajñānam । tatsahatā yatnenāpanayan । yathā prabhur lokasya kartṛtvādi svecchayā na sṛjati na ca karmaphalasaṃyogam āptakāmatvāt । sve mahimni hi paramātmā sthitaḥ । prāṇikarmaiva sṛṣṭau phalotpattau ca nimittam । īśvaras tu karmānuvidhāyī tanniyantā । na hi tasya kartṛtvādyāpādane lokasya prayojanam asti । udāsīno hi saḥ । anyathā vaiṣamyanairghṛṇyaprasaṅgād īśvaro rāgādimān syād yathā rājā bhṛtyānāṃ karmāṇi ca vidhatte । rājabhṛtyānāṃ ca parasparasāpekṣatvam anyonyopakārakatvāt । kathaṃ tarhi lokasya kartṛtvakarmaphalasaṃyogas tad āha 

svabhāvas tu pravartate । ajñānaprabhavau rāgadveṣau । tanmūlaṃ ca karma । tataḥ śarīragrahaṇam । punaḥ karma । punar ajñānam । punā rāgadveṣāv iti । tad idaṃ cakram eva samāvartate । avyāpṛtāvastheśvaratulyateha paripakvayogasya yogino dṛṣṭāntārtham uktā । vyāpṛtāvasthasya tv īśvarasya jīvakarmānurūpaṃ jagad vidhātṛtvaṃ śrutismṛtisiddhaṃ sthitam eva ।।

yasmād ayam īśvaro na rāgādivaśena lokaṃ prerayati tasmāt 

nādatte kasyacit pāpaṃ na caiva sukṛtaṃ vibhuḥ । ajñānenāvṛtaṃ jñānaṃ tena muhyanti jantavaḥ ।।

nādatta iti । kasyacit sambandhi pāpaṃ na gṛhṇāti । na ca sukṛtam ādatte । hetvabhāvāt । yad īśvaraḥ svārthaṃ na prayuṅkte lokaṃ kena tarhi muhyanti jantavaḥ । tad āha svabhāvas tv ajñānenāvidyayā avidyā viparītajñānam । dehādiṣv ātmābhimāno brahmasvarūpāgrahaṇaṃ cāvidyocyate । tayāvṛtam ācchannaṃ jñānam । tena muhyanti ।।

yeṣāṃ tu 

jñānena tu tadajñānaṃ yeṣāṃ nāśitam ātmanaḥ । teṣām ādityavaj jñānaṃ prakāśayati tatparam ।।

jñāneneti । ādityavad yathādityo bhuvanamaṇḍalaṃ prakāśayati 
tathā jñānam ajñānaṃ vināśya tatparaṃ brahma prakāśayati ।
brahmaivedaṃ sarvam ahaṃ ca brahmeti jñānī paśyatīty arthaḥ ।। 
।।

ita ūrddhvam adhyāyaparisamāpteḥ jñānasvarūpaṃ tatsahakārisādhanaṃ pratipādyate 

tadbuddhayas tadātmānas tanniṣṭhās tatparāyaṇāḥ । gacchanty apunarāvṛttiṃ jñānanirdhūtakalmaṣāḥ ।।
tadbuddhaya iti । tasmin brahmaṇi buddhir yeṣāṃ te tadbuddhayaḥ ।
tad brahmātmā yeṣāṃ te tadātmanaḥ । tasmin niṣṭhā tātparyaṃ yeṣāṃ te tanniṣṭhāḥ । tatparāyaṇaṃ gatir yeṣāṃ te tatparāyaṇāḥ । tadātmānas te

tanniṣṭhās tatparāyaṇā gacchanty apunarāvṛttiṃ mokṣaṃ jñānena nirdhūtaṃ kalmaṣaṃ yeṣāṃ te tathoktāḥ ।।

kīdṛśaṃ tajjñānam ity ucyate 

vidyāvinayasampanne brāhmaṇe gavi hastini । śuni caiva śvapāke ca paṇḍitāḥ samadarśinaḥ ।।

vidyeti । vidyā ca vinayaś ca vidyāvinayau । vinayaḥ saṃyamaḥ । tābhyāṃ sampanne adhyayanādisaṃskāravatīty arthaḥ । brāhmaṇavat pūjyatamatvād gograhaṇam । madhyamapratipattyarthaṃ hastigrahaṇam । śvaśvapākagrahaṇam atyantāspṛśyāvajñeyabhūtapratipattyartham । paṇḍitāḥ samadarśinas teṣu brahmāvasthitaṃ samaṃ taddarśino bhavanti । sarvabhūteṣv ākāśavad brahmasvarūpam anugataṃ paśyantīty arthaḥ ।।

evaṃ samgyagdarśināṃ ko lābha ity āha 

ihaiva tair jitaḥ sargo yeṣāṃ sāmye sthitaṃ manaḥ । nirdoṣaṃ hi samaṃ brahma tasmād brahmaṇi te sthitāḥ ।।

iheti । ihaiva dehasthitaiḥ sargaḥ punarbhavo jito nāśito yeṣāṃ sāmye brahmasvarūpe sthitaṃ manas tair ity arthaḥ । nirdoṣaṃ hi samaṃ brahma । buddhyā dṛśyamānaṃ sarvaṃ brahmaiva sampadyate yathā lavaṇakṣetre patitaṃ vastu lavaṇam eva sampadyate । tasmin brahmaṇi te sthitā yasmāt tasmāt tair jita iti pūrveṇa sambandhaḥ ।।

yaś ca brahmaṇi sthitas tasya tadanuguṇaṃ sādhanam upadiśyate 

na prahṛṣyet priyaṃ prāpya nodvijet prāpya cāpriyam । sthirabuddhir asaṃmūḍho brahmavid brahmaṇi sthitaḥ ।।

na preti । priyam iṣṭaṃ prāpya na prahṛṣyaṃ prakarṣeṇa hṛṣṭir na kartavyā । nodvijet prāpya cāpriyam । udvegaś cittavyathā । sthirā niścalā nirvicikitsā buddhir yasya sa sthirabuddhiḥ । asammūḍho viviktacittavṛttiḥ ।।

kiṃ ca 

bāhyasparśeṣv asaktātmā vindaty ātmani yat sukham । sa brahmayogayuktātmā sukham avyayam aśnute ।।

brahmeti ।।

kathaṃ punar ātmasukhasyaivākṣayatvam । nanu bāhyasparśasukham apy akṣayam eva । neti brūmo yasmāt 

ye hi saṃsparśajā bhogā duḥkhayonaya eva te । ādyantavantaḥ kaunteya na teṣu ramate budhaḥ ।।

ya iti । ye hi saṃsparśajā bhogā viṣayasaṃsarganibandhanā duḥkhasya yonayas te । yoniḥ kāraṇaṃ yasmāt । ādimanto antavantaś ca kādācitkāḥ kṣaṇikāḥ । na teṣu ramate budho doṣadarśī ।।

kaś ca yogī sukhī ca । tad ucyate 

śaknotīhaiva yaḥ soḍhuṃ prāk śarīravimocanāt । kāmakrodhodbhavaṃ vegaṃ sa yuktaḥ sa sukhī naraḥ ।।

śaknotīti । ihaiva dehe soḍhuṃ niyantuṃ yaḥ śaknoti na
lakṣaṇamātraṃ kiṃ tu prāk śarīravimocanād ādehapātāt । kāmodbhavaṃ krodhodbhavaṃ vegam । aprāptaprāptīcchā kāmaḥ । tena preritā cittavṛttiḥ kāmavego anuraktacittavṛttinirodhaḥ kāmodveganirodho netravaktravikāraliṅgaḥ । krodhas tadutthaveganirodhaś ca । tāv etau vegau niruṇaddhi yaḥ sa yuktaḥ sa sukhī naraḥ ।।

yaś caivaṃ kāmakrodhau jitvātmani vartate sa mukta evam ucyate ।

tad āha 

antaḥsukho antarārāmas tathāntarjyotir eva yaḥ । sa pārtha paramaṃ yogaṃ brahmabhūto adhigacchati ।।
antar iti । antarātmani sukhaṃ yasyāsāv antaḥsukhaḥ ।
antarātmany ārāmaḥ krīḍā yasyāsāv antarārāmaḥ । tathāntarātmā jyotir yasyāsav antarjyotir na vāyvādityādijyotiḥ । saḥ । he pārtha paramaṃ yogam । yujyata iti yogaḥ । taṃ paramātmānaṃ brahmabhūto adhigacchati ।।

kiṃ ca

labhante brahmanirvāṇam ṛṣayaḥ kṣīṇakalmaṣāḥ । chinnadvaidhā yatātmānaḥ sarvabhūtahite ratāḥ ।।

labhanta iti । labhante brahmaṇi nirvṛttim । athavā brahmaiva nirvāṇaṃ paramaṃ sukham ṛṣayo darśanavantaḥ । kṣīnaṃ kalmaṣaṃ yeṣāṃ te

tathoktāḥ । chinnaṃ dvaidhaṃ saṃśayo yais te chinnadvaidhāḥ ।
yatātmāno niyatāntaḥkaraṇāḥ । sarvabhūtānāṃ hite ratā ahiṃsakā ity arthaḥ ।।

sa eva śāntyupāyaḥ punaḥ kathyate । bahuśaḥ śravaṇāt sthirasaṃskāraṃ cittaṃ bhavatīti 

kāmakrodhaviyuktānāṃ yatīnāṃ yatacetasām । abhito brahmanirvāṇaṃ vartate viditātmanām ।।

kāmeti । yatīnāṃ parivrājakānām । pradarśanārtham etat । gṛhasthādīnām athavā yatīnāṃ yatnavatām । tasyaiva nirvacanaṃ yatacetasām iti । abhito nikaṭe samīpakāla ity arthaḥ । nirvāṇaṃ niratiśayānandarūpam । abhita ubhayata ity eke । jīvatāṃ mṛtānāṃ ceti । tad asat । jīvatāṃ cen nirvāṇaṃ siddhaṃ mṛtānāṃ daṇḍāpūpikayā siddham iti na vaktavyaṃ mṛtānām iti ।। 

muktyupāyaprasaṅgena yogo api muktyupāyatvād antaraṅgatvāc ca prastūyate । ṣaṣṭhe tasya vistaro bhaviṣyati 

sparśān kṛtvā bahir bāhyāṃś cakṣuś caivāntare bhruvoḥ । prāṇāpānau samau kṛtvā nāsābhyantaracāriṇau ।।

sparśān iti । bāhyān viṣayān bahir eva kṛtvā yadā manasāntarātmani nopasarpanti tadā viṣayā bahir eva bhavanti ।

bhruvo antare madhye cakṣuḥ kṛtvety adhikriyate । prāṇāpānāv ucchvāsaniḥśvāsau nāsābhyantaracāriṇau samau kṛtvā । nocchvāsam adhikaṃ karoti na niḥśvāsam । yathāsvabhāvapravṛttau kṛtvety arthaḥ ।।

vastūttareṇa samāpyate 

yatendriyamanobuddhir munir mokṣaparāyaṇaḥ । vigatecchābhayakrodho yaḥ sadā mukta eva saḥ ।।

yateti । niyatānīndriyāṇi mano buddhiś ca yasya sa vaśī । mananān muniḥ । mokṣaḥ param ayanaṃ gatir yasyāsau mokṣaparāyaṇaḥ । vigatecchā bhayaṃ ca krodhaś ca yasyāsau vigatecchābhayakrodhaḥ । icchā kāmaḥ । ya evaṃ sadā vartate mukta eva saḥ । nāsty atra vicāraṇā ।।

muktyupāyo darśitaḥ । jñeyas tu sākṣād darśayitavyo yaṃ jñātvā mucyetety āha 

bhoktāraṃ yajñatapasāṃ sarvalokamaheśvaram । suhṛdaṃ sarvabhūtānāṃ jñātvā māṃ śāntim ṛcchati ।।

bhoktāram iti । yajñānāṃ tapasāṃ ca phalam । tasya bhoktā । bhoktaiḥ samarpitāni phalāni dṛṣṭvā tṛṣyati tuṣyatīty arthaḥ । na punas tasyāptakāmasyānyādṛśo bhogo asti yathā nivedya samarpaṇe devatā prīyate । sarveṣāṃ lokānāṃ mahāntaram īśvaram । suhṛdaṃ pratyupakārānapekṣayo apakāriṇaṃ jñātvā māṃ śāntiṃ mokṣam ṛcchati

gacchati । dehasambandhābhimānaśūnyasya subrahmarūpeṇāvasthitasyahagavato vacanam । ṛṣīṇām apīmāni vacanāni paramārthesatye avasthitānām । yathā tad vai tathā paśyann ṛṣir vāmadevaḥ
pratipede ahaṃ manur abhavaṃ sūryaś ca iti । ata eva sarvakarmāṇi manasā ity upapannam ।। 

iti śrībhagavadbhāskarakṛte gītābhāṣye pañcamo adhyāyaḥ ।।

atha ṣaṣṭho adhyāyaḥ ।

anantarātīte granthe kevalajñānasaṅkīrtanāt tāvanmātrād eva muktiḥ syād ataḥ karmatyāgaḥ kartavya iti sāṅkhyadarśanākulitacetasaḥ saukaryāc ca mumukṣor buddhiḥ syāt tāṃ nirākartum āha 

śrībhagavān uvāca 

anāśritaḥ karmaphalaṃ kāryaṃ karma karoti yaḥ । sa sannyāsī sa yogī ca na niragnir na cākriyaḥ ।।

anāśrita iti । anāśritaḥ karmaphalābhisandhivarjitaḥ kāryaṃ nityaṃ karma svāśrayam avihitaṃ karoti yaḥ sa sannyāsī sa yogī ca । sa sannyāsī mayi sarvāṇi karmāṇi ity uktalakṣaṇo yogī ca brahmārpaṇam iti । na niragnir nirastāgniḥ । akriyas tyaktakarmā । naivaṃvidhaḥ sannyāsī yogī ca yaḥ । iha vidyayā saha sambandho nakartuḥ । sāṅkhyānāṃ prasiddhas tyaktakarmā caturthāśramī so atra pratiṣidhyate । yo hi buddhipūrvaṃ kartavyaṃ na karoti nāsāv āśrāmī । prāyaścittī hi saḥ । tena saha vidyayā saha sambandho na kartavyaḥ । atraikaveṇupāṇayaḥ karmatyāginaṃ mūrdhni padaṃ nihitam upalabhya

tad anyathā kartuṃ prayatamānā bahvasambaddhaṃ garjanti । gṛhasthasya stutyarthaṃ sannyāsitvaṃ yogitvaṃ cocyate । na punar niragner akriyasya ca nirākaraṇaṃ kriyata iti । tad asat । anyanirākaraṇaparatvād asya vākyasya । nityaṃ karma kurvataḥ sannyāsitvaṃ yogitvaṃ ca । pūrvair eva ca vacanaiḥ prāptasya niragner akriyasya ca pratiṣedhārthaṃ nānyo asya vākyasyārtho asti । yathā 

saṅkṣepāpavistarāv etau jñātvā ca pāramārthikau । ajasram āste tac cittaḥ sa paraṃ yāti netaraḥ ।। iti ।

yathā cābruvan pūrve vedapāragāḥ 

sa dharma iti vijñāyate yo netareṣāṃ sahasraśaḥ ।

ity uktavedapāragapratiṣedho avagamyate । na ca stutir ekasmād atra vaktavyā । karmayogitvaṃ gṛhasthādīnāṃ yathāśrutam evāsti । tatra sannyāsitvaṃ nāma yadi karmatyāgitvam ucyate tato nindā syān na tu stutiḥ । atha phalatyāgitvaṃ tad apy asty eva । kiṃ tatra stutikalpanayā । pūrvatra bahuśaḥ phalasaṅkalparahitatvam upadiṣṭam mā phaleṣu tyaktvā karmaphalāsaṅgam iti । yasya hi bhagavān pramāṇabhūtas taduktatvād eva pratipadyate । kiṃ stutyā । atha apramāṇaṃ tathā stutir api vyarthā । na cātra stutiparatvaṃ vākyasya pratīyate

yathābhūtārthapratipādakatvāc chāstrasya । tasmād bālaiḥ
svaceṣṭitaṃ vihāya bhagavad upadiṣṭena mahāmahāmārgeṇa gantavyam । yo hi svātmānaṃ vañcayitvā kaṣṭāṃ gatiṃ prāpayati nāsau pareṣāṃ hitāyopadiśati । tathā coktam 

ātmānaṃ yo abhisandhatte pareṣāṃ sa hitaḥ katham । iti ।

nanu sannyāsī sa yogī ca ity ekaḥ puruṣaḥ katham ucyate । virodhāt । yadi sannyāso kathaṃ karmayogī । sannyāsitvaṃ yogitvaṃ ca na yugapad sambhavati । kiṃ ca niragnir akriyaś ca sannyāsī prasiddhaḥ । kriyāvān karmayogī । tasmād anyaḥ sannyāsī । karmayogī cānya iti parābhiprāyam āśaṅkyāvirodhaṃ darśayati 

yaṃ sannyāsam iti prāhur yogaṃ taṃ viddhi pāṇḍava । na hy asannyastasaṅkalpo yogī bhavati kaścana ।।
yam iti । sannyāsam iti yaugiko atra sannyāsaśabdo mayā prayuktaḥ ।
paramātmani kṛtānāṃ karmaṇāṃ samyak tyāgo niḥkṣepaḥ samarpaṇaṃ sannyāsaḥ । sarvasarvāśramāṇām aviśiṣṭo na rūḍhiśabdaḥ prayuktaḥ । yathā vaidyaśabdaś cikitsake rūḍho yaugikas tu sarvatra vartate । vidyāyāṃ bhavo vaidya iti yo yo vidyāvān sa sarvo abhidhīyate ।

yad uktaṃ sannyāsitvaṃ yogitvaṃ ca yugapan na sambhavati iti । nāsau doṣo hetusadbhāvāt । tad āha na hy asannyastasaṅkalpo niḥkṣiptaḥ karmasaṅkalpo yenāsau sannyastasaṅkalpaḥ । tadviparīto na yogī bhavati kaścana । anekajanmapravṛttabhedavijñānavāsitacetasāṃ na sahasābhedavijñānam upapadyate । ahaṃ brahmāsmi iti । tasmāt sarvamā kta? yas tatprasādād advaitajñānaṃ pratipadyate । tasmād etad vai puruṣasyāvasthābhedamātraṃ phalam ।

punar ekam eva ma ktir ity abhipretyoktam yaṃ sannyāsam ityādi 
praśāntamanasam iti paryantaṃ sannyāsam ityādi praśāntamanasam

iti paryantaṃ ye prāṇinaḥ uktāḥ santi tān ātmavaśaṃ kuryād
ity arthaḥ ।।

yadi yogasukhaṃ syāt tato viṣayasukhaparityāgo yujyate । anyathā ko nāma parityajed ity āha 

praśāntamanasaṃ hy enaṃ yoginaṃ sukham uttamam । upaiti śāntarajasaṃ brahmabhūtam akalmaṣam ।।

praśānteti । praśāntamanasaṃ hy enaṃ yasmād yoginam uttamaṃ viṣayasukhād upaiti । śāntarajasaṃ rajoviṣayeṣu pravṛttir brahmabhūtam bhū prāptāv ātmanepadīti smaraṇād bhūtaśabdaḥ prāptyarthaḥ । brahmaprāptam akalmaṣam ।।

prakaraṇarthopasaṃhārārthaḥ ślokaḥ 

evaṃ yuñjan sadātmānaṃ yogī vigatakalmaṣaḥ । mukhena brahmasaṃśleṣam atyantam upagacchati ।।

evam iti । evam uktaprakāreṇātmānaṃ yuñjan yogī vigatasamastakalmaṣaḥ sukhenākleśena brahmasaṃśleṣanimittam atyantasukham aśnute ।।

yadātyantaparipakvo yogo bhavati tadā kathaṃ paśyatīty ucyate 

sarvabhūtastham ātmānaṃ sarvāṇi bhūtāny ātmani ।
paśyate yogayuktātmā sarvatra samadarśanaḥ ।।
sarvabhūteti । ahaṅkāraparicchinnam avidyānibandhanam aupādhikaṃ
rūpaṃ vihāya sarvabhūtastham ātmānaṃ sarvāṇi bhūtāni । ātmani paramātmani । ātmaparayor abhedavivakṣayā nirdeśaḥ । 
paśyate yogena yukta ātmā yasyāsau ।
sarvatra samadarśano brahmadṛṣṭir ity arthaḥ ।।

sarvatra paramātmānam 

yo māṃ paśyati sarvatra sarvaṃ ca mayi paśyati । tasyāhaṃ na praṇaśyāmi sa ca me na praṇaśyati ।।
yo mām iti । yo māṃ paśyati sarvatra tasyāhaṃ na praṇaśyāmi ।
na tirobhavāmi । sa ca me na tirobhavati । matsvarūpa evāsau bhavatīti ।।

phalakathanam etat kriyate । kiṃ ca 

sarvabhūtasthitaṃ yo māṃ bhajaty ekatvam āsthitaḥ ।
sarvathā vartamāno api sa yogī mayi vartate ।।

sarvabhūteti arvabhūtasthitaṃ yo mām ekatvam āsthito bhajate । sarvathā vartamāno api vā mayi madvikāre vākprapañce cetasā vartamāno mayy evāsau ca vartate । brahmātmanā dṛśyamānaṃ sarvaṃ brahmaiva sampadyate yathodakātmanā dṛśyamānaḥ phenataraṅgādis tatraivāntarbhavati tadvat ।

anye tu yatheṣṭaceṣṭham apīti vadanti । tad ayuktam । nahīdṛśasya yatheṣṭaceṣṭatā bhavati ।।

yoginaḥ sarvabhāveṣu maitrībhāva upadiśyate 

ātmaupamyena sarvatra samaṃ paśyati yo arjuna । sukhaṃ vā yadi vā duḥkhaṃ sa yogī paramo mataḥ ।।

ātmaupamyeti । upamāyā bhāva aupamyam । tenātmaupamyenātmasādṛśyenety arthaḥ । sarvatra bhūteṣu sukhaṃ vā paśyati । samam । yathā mama sukhaṃ priyaṃ tathānyeṣām । yathā me duḥkham apriyaṃ tathā pareṣām iti । sa yogī paramo mataḥ ।।
sarvatrādvaitadarśanalakṣaṇo yoga uktaḥ । tasya jñānam asambhavam

arjuna uvāca 

yo ayaṃ yogas tvayā proktaḥ sāmyena madhusūdana । etasyāhaṃ na paśyāmi cañcalatvāt sthitiṃ sthirām ।।

yo ayam iti । yo ayam yogas tvayā prokto manasaś cañcalatvāt sthirāṃ sthitiṃ tasya na paśyāmi ।।

yasmāt 

cañcalaṃ hi manaḥ kṛṣṇa pramāthi balavad dṛḍham । tasyāhaṃ nigrahaṃ manye vāyor iva suduṣkaram ।।

cañcalam iti । cañcalaṃ hi manaḥ kṛṣṇa aticañcalam itas tato dhāvamānam । pramathituṃ śīlam asyeti pramāthi । balavad vegavad dṛḍhaṃ bhedavāsanayā ghanīkṛtam । tasyāhaṃ nigrahaṃ nirodham ātmany avasthānam । vāyor iva suduṣkaraṃ manye ।।

bhagavān uvāca 

asaṃśayaṃ mahābāho mano durnigrahaṃ calam । abhyāsena tu kaunteya vairāgyeṇa ca gṛhyate ।।

asaṃśayam iti । nigraham avasthānam । asaṃśayam yathāvad avasitaṃ tathā । kiṃ tv abhyāsena । paramātmani punaḥ punaś cittapraveśanam abhyāsaḥ । śāstreṇa sarvaṃ brahmeti sāmānyena vijñāya hṛdayakamalanilaye paramātmānaṃ cintayataś cittaṃ dṛḍhabhūmikaṃ

bhavati । evam abhyāsena gṛhyate vairāgyeṇa ca । na prapañcaviṣayaṃ vaitṛṣṇyaṃ vairāgyam । yatprapañcaviṣayaphalaṃ tatsarvam aśāśvatam iti doṣadarśanād vaitṛṣṇyam utpadyate ।।

etāvān iha niścayaḥ asayatātmanā yogo duṣprāpa iti me matiḥ । vaśyātmanā tu yatatā śakyo avāptum upāyataḥ ।।
asaṃyateti । asaṃyatātmanā avaśīkṛta ātmā mano yasya tenaogo duṣprāpo na śakyate prāptum । vaśyātmanā tu yatatā yatnaṃ
kurvatā śakyo avāptum anantaroktopāyena ।।

yadā tu yogo apraptaḥ kenacid daurbalyena tadā tasya kā gatir iti praṣṭum uvāca 

ayatiḥ śraddhayopeto yogāc calitamānasaḥ ।
lipsamānaḥ satāṃ mārgaṃ pramūḍho brahmaṇaḥ pathi ।।

anekacitto vibhrānto mohasyeva vaśaṃ gataḥ । aprāpya yogasaṃsiddhiṃ kāṃ gatiṃ kṛṣṇa gacchati ।।
ayatir iti । anekacitto vibhrānto mohasyeva vaśaṃ gata iti ca ।
ayatir yatnarahitaḥ śraddhayā copeto yogād yogasakāśāc calitamānaso anivṛttamanāḥ । aprāpya yogasaṃsiddhiṃ muktyabhāve kāṃ gatiṃ kṛṣṇa gacchati । nīlotpaladalacchaviḥ kṛṣṇo yugānurūpavarṇo vā ।।

praśnam eva sopapattikaṃ kartum āha 

kaccid ubhayavibhraṣṭaḥ śāradābhram iva naśyati । apratiṣṭho mahābāho vimūḍho brahmaṇaḥ pathi ।।

kaccid iti । kaccid iti praśnārtho nipātitaḥ । ubhayasmād bhraṣṭaḥ । karma tāvan na phalārthaṃ kṛtam īśvare samarpitatvāt । na ca jñānaṃ muktisamam utpannam । tasmād ubhayabhraṣṭaḥ । kiṃ śāradābhram iva vṛṣṭirahitaṃ naśyati kiṃ vā neti । apratiṣṭho na vidyate pratiṣṭhā yasya । brahmaṇaḥ pathi brahmaprāptimārge vimūḍho naśyati ।।

etan me saṃśayaṃ kṛṣṇa cchettum arhasy aśeṣataḥ । tvadanyaḥ saṃśayasyāsya chettā na hy upapadyate ।।

etad iti । etaṃ me saṃśayaṃ kṛṣṇa cchettum apanetum arhasi । kasmāt । tvadanyaḥ saṃśayasyāsya cchettā jagati nopapadyate ।।

uttaraṃ bhagavān uvāca 

pārtha naiveha nāmutra vināśas tasya vidyate । na hi kalyāṇakṛt tāto gacchati kaścid durgatim ।।

pārtheti । he pārtha iha loke paratra vā na tasya nāśo asti । kasmāt । na hi kalyāṇakṛt puṇyakṛd durgatiṃ kaścit tāto gacchati । tanoti putram iti yady api tātaḥ pitocyate tathāpy anyatrāpi dṛśyate pūjārtham ।।

prāpya puṇyakṛtāṃ lokān uṣitvā śāśvatīḥ samāḥ ।
śucīnāṃ śrīmatāṃ gehe yogabhraṣṭo abhijāyate ।।

atha vā yoginām eva jāyate dhīmatāṃ kule । etad dhi durlabhataraṃ loke janma yadīdṛśam ।।

prāpyeti । atheti ca । yad uktavān phaloddeśena na karma kṛtam īśvaroddeśena kṛtatvād iti । ata eva tasya puṇyakṛl lokaprāptiḥ । na hi mām uddiśya kṛtam aphalāya bhavati । bhogāyāpavargāya vā tat sampadyate ।

puṇyakṛtām iti viśeṣaṇād ye tyaktakarmāṇaḥ kevalāj jñānān muktim icchanti teṣāṃ durgatir eveti darśayati । nāpi abhijñānasya bhogaḥ phalaṃ kalpayituṃ śakyam avidyānivṛttidvāreṇa tasya muktyarthatvāt । na ca karmābhāvo bhogahetuḥ sarveṣāṃ prasaṅgāt । tad etad bhāgavatam uttaraṃ karmayoginām upapadyate nānyeṣām । śāśvatīḥ bahvīḥ samāḥ saṃvatsarān śucīnām ācāravatāṃ śrīmatām aiśvaryavatāṃ gehe jāyate । adhikāratas tasyāpekṣayā pakṣāntaram ucyate । athavā yoginām eva yogābhyāsaratānāṃ daridrāṇāṃ kule vaṃśe jāyate । dhīmatām utpadyate । dhīmatām etad dhi durlabhataram īdṛśaṃ janma ।।

sa tu jātaḥ 

tatra taṃ buddhisaṃyogaṃ labhate pūrvadaihikam । tato bhūyo api yatati saṃsiddhau kurunandana ।।

tatreti । tatra taṃ buddhisaṃyogam ātmaviṣayayā buddhyā saṃyogaṃ
labhate । pūrvadaihikaṃ pūrvajanmani bhavam । tato yatati bhūyo api tato adhikataraṃ yatate । saṃsiddhau vimuktinimittam । he kurunandana ।।

।।

kathaṃ punar asau pūrvadaihikaṃ buddhisaṃyogaṃ labhate tad āha 

pūrvābhyāsena tenaiva hriyate hy avaśo api san । jijñāsur api yogasya śabdabrahmātivartate ।।

pūrvābhyāseti । pūrvajanmasañcitaḥ saṃskāras tena hriyate prāpyate buddhipūrvasaṃyogaṃ pratyavaśo api san । kiṃ ca । jijñāsur api yogasya jñātum icchur api śabdabrahma vedoktaṃ kevalaṃ karmātivartate । yogajijñāsāpi kevalāt karmaṇo gurutarety abhiprāyaḥ ।।

kiṃ ca 

prayatnād yatamānas tu yogī saṃśuddhakilbiṣaḥ । anekajanmasaṃsiddhas tato yāti parāṃ gatim ।।

prayatnād iti । prayatnād yatamānas tu yogī prakṛṣṭena yogena yatnena yogārthaṃ yatamāno yogī saṃśuddhakilbiṣaḥ yogena yātīti smaranti yogaśāstravidaḥ । kiṃ punaḥ kṣudrapāpāni । na hy ekasminn eva janmani yogī mucyate । anekajanmajanitayogena saṃsiddho bhavati । tato yāti parāṃ gatim ।।

yogamāhātmyaṃ darśayann adhyāyam upasaṃharati 

tapasvibhyo adhiko yogī jñānibhyo apy adhiko mataḥ । karmibhyaś cādhiko yogī tasmād yogī bhavārjuna ।।
tapeti । kṛcchracandrāyaṇopavāsaparebhyaḥ kevalakarmiṇo api
karmagrahaṇena tadviṣayasya jñānasyākṣiptatvāt pūrvatrātmajñānaṃ vivakṣitam । tasmād yogī bhavārjuna । gṛhasthasyārjunasya yogopadeśāt sannyāsinām eva ṣaṣṭhe yogopadeśaḥ kṛta iti yair vyākhyāyate teṣām upasaṃhāravirodhaḥ ।।

yoginām api sarveṣāṃ madgatenāntarātmanā । śraddhāvān bhajate yo māṃ sa me yuktatamo mataḥ ।।
yoginām iti । ādityaṃ rudram anyāṃ vā devatāṃ ye yuñjate
teṣāṃ yoginām api sarveṣāṃ madgatenānantarātmanā māṃ gatena madāsaktacetasā śraddhāvān āstikyabuddhir bhajate yo māṃ sa me yuktatamo mata iti ।।
iti śrībhagavadbhāskarakṛte gītābhāṣye ṣaṣṭho adhyāyaḥ ।।
atha saptamo adhyāyaḥ ।ṣaṣthe adhyāye samādhir uktaḥ । yatra samādhīyate cittaṃ
tad īśvarākhyaṃ brahma savistaraṃ vaktavyam ity adhyāya ārabhyate । na hy ajñātasvarūpasyopāsanaṃ śakyaṃ kartum iti ।

bhagavān uvāca 

mayy āsaktamanāḥ pārtha yogaṃ yuñjan madāśritaḥ । asaṃśayaṃ samagraṃ māṃ yathā jñāsyasi tac chruṇu ।।
mayīti । mayi parameśvare svābhāvikasnehārdracetā yogaṃ
yuñjānaḥ kurvāṇa ity arthaḥ । mām āśrito madāśrito ananyaśaraṇaḥ । 
saṃśayarahitaṃ samagraṃ kṛtsnaṃ māṃ yathā yena prakāreṇa
jñāsyasi
pratipatsyase tac chruṇu ।।

vistaraprakāraṃ darśayati 

jñānaṃ te ahaṃ savijñānam idaṃ vakṣyāmy aśeṣataḥ । yaj jñātvā na punar anyaj jñātavyam avaśiṣyate ।।

jñānam iti । jñānam īśvarasvarūpabodhanam । tadvijñānasahitaṃ vakṣyāmi । viśeṣajñānam so aham ityādi । idam iti pūrvoktaṃ parāmṛśyate । vakṣyāmi । kārtsyena । yaj jñānaṃ jñātvā neha loke jñātavyaṃ punar avaśiṣyate ।।

durlabhaṃ ca matsvarūpajñānam । katham 

manuṣyāṇāṃ sahasreṣu kaścid yatati siddhaye । yatatām api siddhānāṃ kaścin māṃ vitti tattvataḥ ।।

manuṣyeti । manuṣyāṇāṃ sahasreṣu madhye kaścid yatati siddhaye yatnaṃ karoti । yatatām api teṣāṃ siddhānāṃ siddhyarthaṃ pravṛttānām ity arthaḥ । kaścin māṃ vetti tattvataḥ yāthātathyena ।।

śrotāram abhimukhīkṛtyedānīṃ savistaram ātmānaṃ kathayati 

bhūmir āpo analo vāyuḥ khaṃ mano buddhir eva ca । ahaṅkāra itīyaṃ me bhinnā prakṛtir aṣṭadhā ।।

bhūmir iti । bhūmir āpo analo vāyuḥ kham iti pañcāpi bhūtamātrā nirdiśyante sthūlaśarīrārambhiṇyaḥ । mano buddhir ity antaḥkaraṇaṃ nirdiśyate । manograhaṇena bāhyam api karaṇaṃ gṛhyate buddhīndriyakarmendriyalakṣaṇam । ahaṅkāra ity anātmany ātmābhimāna ātmani cānātmābhimānaḥ । sa ubhayavidho viparītapratyayaḥ saṃsārahetur yam avidyety ācakṣate । me madīyāṣṭadhā bhinnā prakṛtiḥ sthāvarajaṅgamalakṣaṇasya bhūtajātasya ।।

imām acetanāṃ prakṛtiṃ pṛthakkṛtya cetanāṃ nirdeṣṭum āha 

apareyam itas tv anyāṃ prakṛtiṃ viddhi me parām । jīvabhūtāṃ mahābāho yayedaṃ dhāryate jagat ।।

apareti । apareyam aṣṭadhā bhinnā prakṛtir aparā bhogyarūpā

paratantrā । aparāṃ pradhānabhūtāṃ prakṛtim ito anyāṃmatsambandhinīṃ viddhi । jīvabhūtāṃ jīvatvaṃ prāptāṃ
bhoktṛrūpeṇāvasthitām ।
yayā prakṛtyedaṃ dhāryate jagadantar anupraviṣṭam ।
tathā ca śrutiḥ anena jīvenātmanānupraviśya nāmarūpe
vyākaravāṇi iti ।।

dvābhyāṃ prakṛtibhyāṃ bhūtāni jāyanta ity āha 

etadyonīni bhūtāni sarvāṇīty upadhāraya । ahaṃ kṛtsnasya jagataḥ prabhavaḥ pralayas tathā ।।
etad iti । ete dve prakṛtī yonī yeṣāṃ bhūtānāṃ tāny etadyonīni ।
tatra yācetanā prakṛtiḥ sā kāryakāraṇarūpeṇa pariṇamate । yā tu cetanā sā svakarmopārjitaphalabhoktṛrūpeṇāvatiṣṭhate । tāny etāni jīvāviṣṭāni bhūtāni sarvāṇīty upadhāraya । te ca matsambandhinyau । katham acetanā matto jātāś cetanāḥ punar madasambhūtāḥ । yata evam ato ahaṃ kṛtsnasya jagataḥ prabhavaḥ pralayas tathā । prabhavanty asmād iti prabhavaḥ । pralīyante asminn iti pralayaḥ । kathaṃ punar gamyate samastasya jagato mūlakāraṇaṃ brahma iti । śruteḥ sad eva saumyedam agra āsīt iti । tadaikṣata sa ātmā iti । sadātmaśabdābhyāaṃ parāmarśāc cetanaṃ kāraṇaṃ niścīyate । na hy anumānena kevalenātyantātīndriyaṃ jagatkāraṇaṃ kaścit samarthayituṃ śaktaḥ । asiddhānaikāntikaviruddhadoṣaduṣṭatvāt ।

tatra sāṅkhyāḥ pradhānaṃ jagatkāraṇaṃ varṇayanti । naiyāyikavaiśeṣikāḥ paramāṇūn । tatra vādinaḥ parasparaviruddhaṃ jalpanto nādyāpy antaṃ gatāḥ । śrutivirodhāc cānumānam ābhāsībhavati ।

yat punar anumānaṃ śrutyanusāri tadanugrāhakatvenopanyasyate tadāśrīyate । yena sarvajñaḥ sarvaśaktiś cetano jagatkartā sādhyate । tārkikānumānena tu yasya yatra kartṛtvaṃ tatparijñānavatas tacchaktiyuktasya kartṛtvopapatteḥ । rathaprāsādādikartṛvad iti । 
anena cāsarvajñasyāsarvaśakter anīśvarasya siddheḥ
prakṛtavastvasiddher
anāśrayaṇam iti ।।

yata evam 

mattaḥ parataraṃ nānyat kiñcid asti dhanañjaya । mayi sarvam idaṃ protaṃ sūtre maṇigaṇā iva ।।

matta iti । mattaḥ parataraṃ nānyad aham eva sarvasmāj jagataḥ parataro mūlakāraṇatvāt । kathaṃ punar asya kāraṇatvam । śaktipariṇāmāt । tathā ca śrutiḥ tadātmānaṃ svayam akuruta yathorṇanābhiḥ sṛjate gṛhṇate ca । pracyutasvarūpasyāpy acintyaśaktitvāt pariṇāmo bhavatīti । yathākāśo vāyurūpeṇa pariṇamate na svarūpavināśo vāyoś ca pañcavṛttirūpeṇādhyātmam ।

yathā ca tantubhyaḥ paṭo jāyate tantusvarūpapracyutiḥ । vicitraśaktayo hi bhāvāḥ । tathā coktaṃ purāṇe 

acintyāḥ khalu ye bhāvā na tāṃs tarkeṇa sādhayet । prakṛtibhyaḥ paraṃ yat tu tad acintyasya lakṣaṇam ।। iti ।

tathā ca mantraḥ 

na tasya kāryaṃ karaṇaṃ ca vidyate na tatsamaś cābhyadhikaś ca vidyate । parāsya śaktir vividhaiva śrūyate svābhāvikī jñānabalakriyā ca ।। iti ।

mayi kāraṇe sarvam idaṃ kāryaṃ proktaṃ grathitam anusyūtam ity
arthaḥ ।
yathā kārpāsasūtre maṇigaṇā yathā ca mṛdi śarāvādaya iti ।।

mamaitāḥ śaktayo yā abādiṣu rasādirūpā jagataḥ saṃsthitihetavas tā darśayati 

raso aham apsu kaunteya prabhāsmi śaśisūryayoḥ । praṇavaḥ sarvavedeṣu śabdaḥ khe pauruṣaṃ nṛṣu ।।

rasa iti । rasaḥ sāro yena śarīrapuṣṭir bhavati । iha prakaraṇe jagatsthitihetūnāṃ saṅkīrtanam । vibhūtiprakaraṇe tu kāraṇam akāraṇaṃ vā yad utkṛṣṭaṃ sattvaṃ tadupadiśyate । cintanīyaṃ yad utkṛṣṭaṃ sattvaṃ tad upadiśyate । cintanīyatvenety apunaruktatā । me

rasarūpaprotā āpa iti kecid yojayanti । tad asat । yathāśrutānvayabhaṅgaprasaṅgāt । sthitinimittānāṃ ca dharmāṇām iha vaktum iṣṭatvāt । prabhāsmi । prakāśaḥ śaktiḥ । praṇava oṅkāraḥ । so api dhyānajapādāv upayogād utkarṣahetuḥ । śabdo asmy ākāśe । śabdena hi sarvalokavyavahāraḥ pravartate । puruṣasyedaṃ pauruṣaṃ puṃstvaṃ prajananakāraṇam ।।

puṇyaṃ pṛthivyāṃ gandho asmi tejaś cāsmi vibhāvasau । jīvanaṃ sarvabhūteṣu tapaś cāsmi tapasviṣu ।।

kiṃ ca 

bījaṃ māṃ sarvabhūtānāṃ viddhi pārtha sanātanam । buddhir buddhimatām asmi tejas tejasvinām aham ।।

bījam iti । bījaṃ mūlakāraṇaṃ māṃ viddhi jānīhi । sanātanaṃ nityam । buddhir asmi buddhimatāṃ bṛhaspatibhārgavādīnām । tejaḥ prabhāvo asmi tejasvināṃ rājñām ।।

balaṃ balavatāṃ cāhaṃ kāmarāgavivarjitam । dharmāviruddho bhūteṣu kāmo asmi bharatarṣabha ।।

balam iti । balaṃ balavatāṃ cāham । tad viśinaṣṭi kāmarāgavivarjitam । kāmena rāgeṇa ca rahitam । tatsamutthaṃ tu yad balaṃ

pratyavāyanimittam । svābhāvikaṃ tu yad balaṃ tad utkarṣakāraṇam । yathā vainateyādīnām । dharmeṇāviruddhaḥ kāmo bhūteṣu so aham asmi yathā svadāreṣu ।।

kiṃ ca 

ye caiva sāttvikā bhāvās tāmasā rājasāś ca ye । matta eveti tān viddhi na tv ahaṃ teṣu te mayi ।।

ye caiva sāttvikā bhāvā iti । sattvanivṛttāḥ । sāttvikā devādayo rājasā asurā manuṣyāś ca tāmasāḥ sarpādayo matta eva iti tān viddhi । na tv ahaṃ teṣu । nāhaṃ janāśritaḥ । te tu punar mayi vartante । madadhīnavṛttaya ity arthaḥ ।।

athedānīṃ guṇānāṃ svabhāvaḥ kaścid kathyate 

tribhir guṇamayair bhāvair ebhiḥ sarvam idaṃ jagat । mohitaṃ nābijānāti mām ebhyaḥ param avyayam ।।
tribhir iti । tribhir guṇamayair bhāvaiḥ kṛtsnam idaṃ jagan mohitam ।nābhijānāti mām ebhyo guṇebhyaḥ param avyayaṃ vyayarahitam ।।
tribhir etair guṇair mohitasya saṃsārakāntārottāro nāstīty āha 

daivī hy eṣā guṇamayī mama māyā duratyayā । mām eva ye prapadyante māyām etāṃ taranti te ।।

daivīti । devasyeyaṃ daivī । hiśabdo hetau । yasya devasya mama māyā nirmīyate na māyāvikāḥ । na jātam iti prakṛtir

īśvarād utpannā māyocyate । śrutiś ca nirvakti māyāṃ tu
prakṛtiṃ vidyān māyinaṃ tu maheśvaram iti । na sāṅkhyānām iva nityā । yatra māyāśabdaḥ prajñāvacanaḥ prayujyate tatreyaṃ vyutpattiḥ । mīyate paricchidyate prameyo artha iti prajñā māyā । yathā indro māyābhiḥ pururūpa īyate atīndriyaprajñābhir ity arthaḥ । duratyayā duḥkhenātyayo atikramo asyā iti duratyayā । yady evaṃ śāstropadeśānarthakyam । neti brūmaḥ । mām eva ye prapadyante te māyāṃ tarantīti na doṣaḥ ।।

nanu ye prapadyanta iti viśeṣaṇam anarthakam । nety ucyate । arthavad eva tat । katham 

na māṃ duṣkṛtino mūḍhāḥ prapadyante narādhamāḥ । māyayāpahṛtajñānā āsuraṃ bhāvam āśritāḥ ।।

na mām iti । māyayānantaroktayā prakṛtyāpahṛtajñānā āsuraṃ bhāvaṃ śāṭyānṛtādilakṣaṇam āśritāḥ ।।

ke punas te ye tvāṃ prapadyante 

caturvidhā bhajante māṃ janāḥ sukṛtino arjuna । ārto jijñāsur arthārthī jñānī ca bharatarṣabha ।।
caturvidhā iti । caturvidhāś catuṣprakārādhikāriṇo māṃ
bhajante । ārto vyasanāpannaḥ । jijñāsuḥ parameśvarasambodhane yatamānaḥ । arthārthī dravyākāṅkṣī । jñānī brahmavit ।।

kiṃ ca sarve tulyāḥ । kiñ caiṣāṃ kaścid adhika iti pṛcchāyāṃ prāptāyām āha 

teṣāṃ jñānī nityayukta ekabhaktir viśiṣyate । priyo hi jñānino atyartham ahaṃ sa ca mama priyaḥ ।।

teṣāṃ iti । teṣāṃ jñānī nityayuktaḥ । nirdhāraṇe ṣaṣṭhī । nityayuktaḥ satatābhyāsī । mayy ekasmin bhaktir yasyāsāv ekabhaktiḥ । sa viśiṣyate । priyo hi jñānino atyartham । viśvasya jagato antarātmā paramātmā । 
mamāpi cāyam evātmeti manyamāno naisargikasnehapratibaddhabuddhir
atitarāṃ bhūyo bhūyo anurajyate ।
sa ca mama priya iti ।।

yady api rāgadveṣāv īśvarasya na staḥ । tathāpi śāstrārthayāthātmyaveditvād aikātmyaprāpteḥ priya ity ucyate । itarebhya ārtādayaḥ parameśvaram āśrayanto anyebhyo mahākālabhaktebhyaḥ prakṛṣṭatarā iti darśayitum āha 

udārāḥ sarva evaite jñānī tv ātmaiva me mataḥ । āsthitaḥ sa hi yuktātmā mām evānuttamāṃ gatim ।।

udārā iti । udārāḥ sarva evaite utkṛṣṭāḥ । jñānī tu nirupacāram ātmaiva me mataḥ । katham । āsthitaḥ sa hi yuktātmā mām evānuttamāṃ gatim । na vidyate anyottamā yasyā gates tām anuttamām ।।

kim ekasminn eva janmani jñānītthaṃ tvā tvāṃ bhajate

kiṃ vānekasminn iti । yady ekasminn eva tadārtādīnām api jñānitvaprasaṅgaḥ । tatra tāratamyaṃ nopapadyata iti paramatam āśaṅkyāha 

bahūnāṃ janmanām ante jñānavān māṃ prapadyate । vāsudevaḥ sarvam iti sa mahātmā sudurlabhaḥ ।।

bahūnām iti । yata ete ārtādayaḥ teṣām api bhagavati janmāntaravāsanāsti । yato nārāyaṇam eva te bhajante nānyāṃ devatām । jñānī punar ekabhaktiḥ prayojanāntaranirapekṣaḥ sannyāsakarmayogābhyāṃ sampanno bahūnāṃ janmanām ante māṃ prapadyate । kathaṃ prapadyate । vāsudevaḥ sarvam iti । vasanti tasmin sarvabhūtāni । vasati vāntaryāmitvena sarvabhūteṣv iti vāsuḥ । devanād dyotanād devaḥ । vāsuś cāsau devaś ceti vāsudevaḥ paramātmā । ātmaivedaṃ sarvam sad eva saumyedam agra āsīt idaṃ sarvaṃ yad ayam ātmā iti śruteḥ । kāraṇātmanā prapañcātmanā cāvasthita iti pratipadyate । sa mahātmā sudurlabhaḥ । santi hi dvaitadarśino api bhaktāḥ ।।

kasmāt punaś caturvidhā eva bhajante na sarve 

kāmais tais tair hṛtajñānāḥ prapadyante anyadevatāḥ । taṃ taṃ niyamam āśritya prakṛtyā niyatāḥ svayā ।।

kāmair iti । kāmais taiḥ putrapaśvādibhir hṛtajñānāḥ । rudrādityadurgāgāṇapatiprabhṛtayo yā anyā devatāḥ tāḥ ye bhajante taṃ tam upavāsādiniyamam āśritya prakṛtyā pūrvajanmavāsanayā svayā niyatāḥ । devatāntarabhaktānāṃ ca tadvāsitacetasāṃ ca tato nivṛttir nāsti ।।

katham 

yo yo yāṃ yāṃ tanuṃ bhaktaḥ śraddayārcitum icchati । tasya tasyācalāṃ śraddhāṃ tām eva vidadhāmy aham ।।

ya iti । yo yo yāṃ yāṃ tanuṃ bhaktaḥ । tanuṃ devatāmūrtim ity arthaḥ । tasya tasyācalāṃ dṛḍhāṃ śraddhāṃ tām eva vidadhāmy aham । tatkarmānusāreṇa । karmaiva phalotpattau nimittam । īśvaras tu karmānuvidhāyī niyantṛtvenāvatiṣṭhate ।।

sa tayā śraddhayā yuktas tasyārādhanam īhate । labhate ca tataḥ kāmān mayaiva vihitān hi tān ।।

sa iti । sa tayā śraddhayā yuktas tasya devatāviśeṣasyārādhanaṃ pūjanam īhate ceṣṭate nirvartayati tato labhate ca kāmān abhipretārthān mayaiva vihitāṃs tān । hiśabdo hetau । yasmād īśvaraḥ sarvatra phaladātā karmānurūpeṇa । tathā 
ca śrutiḥ eṣa sarveśvara eṣa bhūtādhipatir eṣa bhūtapāla
eṣāṃ lokānām asambhedāya iti ।
rahasi kṛtānāṃ prakāśakṛtānāṃ ca karmaṇāṃ
phalaparipākavibhāgajño hi saḥ ।।

devatāntaropāsanāt phalaṃ cel labheta tad apy astu । ko doṣa iti ced āha 

antavat tu phalaṃ teṣāṃ tad bhavaty alpamedhasām । devān devayajo yānti madbhaktāḥ śāśvataṃ padam ।।

anteti । devān devayajo yānti prāpnuvanti । madbhaktāḥ śāsvataṃ padam ।।

kiṃ punaḥ kāraṇam । kecid devatāntaraṃ bhajante na tvām iti tad ucyate 

avyaktaṃ vyaktim āpannaṃ manyante mām abuddhayaḥ । paraṃ bhāvam ajānanto mamāvyayam anuttamam ।।

avyaktam iti । svabhāvato avyaktam atisūkṣmaṃ santaṃ vyaktiṃ prakaṭabhāvam āpannaṃ manyante mām abuddhayo alpabuddhayaḥ । ayam api nārāyaṇākhyo viṣṇur mahādevādivad devatāviśeṣa eva nātrādhikyaṃ kiñcid astīti । 
paraṃ bhāvam ajānantaḥ samastasya jagato mūlakāraṇam īśvarāṇāṃ
brahmarudrendrādīnām apy adhīśvaro ayam ity ajānanto na māṃ
bhajante ।।

kasyacid evāham anekasmin janmani bhaktim udvahataḥ svarūpaṃ vivṛṇomi na sarvasya 

nāhaṃ prakāśaḥ sarvasya yogam āyāsam āvṛtaḥ । mūḍho ayaṃ nābhijānāti loko mām ajam avyayam ।।

nāham iti । nāhaṃ prakāśaḥ sarvasya । katham । yogamāyayā sañcchanna aiśvaryayogaḥ sa eva । māyāsaṃvaraṇahetutvāt । tasmān mūḍho ayaṃ nābhijānāti mām ajam avyayam ।।

ahaṃ tu sarvajñaḥ katham 

vedāhaṃ samatītāni vartamānāni cārjuna । bhaviṣyanti ca bhūtāni māṃ tu veda na kaścana ।।

vedeti । vedāhaṃ trikālaviṣayāṇi bhūtāni jānāmi । māṃ tu veda na kaścana । ayaṃ mūḍho loka iti । yaḥ punar jñānī sa jānāti vāsudevaḥ sarvam iti ।।

kenāyaṃ loko mūḍhatvam āpannas tad ucyate 

icchādveṣasamutthena dvandvamohena bhārata । sarvabhūtāni sammohaṃ yānti sarge parantapa ।।

iccheti । icchā rāgaḥ । rāgadveṣasamutthena dvandvamohena । dvandvāni śītoṣṇasukhaduḥkhādīni tatsambandho moho dvandvamohaḥ । upakāriṣu parārtheṣu rāgāt sukhaṃ tatsambandhī mohas tannibandhanā ca pravṛttir apakāriṣu dveṣo duḥkhaṃ tannibandhanā ca nivṛttir iti । evaṃ pravṛttinibaddhāni bhūtāni sarge śarīragrahaṇeṣu sammohaṃ yānti । yadi punar dvandvaśabdena rāgadveṣayoḥ parāmarśaḥ kriyate tadā dvandvagrahaṇam anarthakam icchādveṣasamutthena mohenety etāvad vaktavyaṃ syāt ।।

tatra tu 

yeṣāṃ tv antaṃ gataṃ pāpaṃ janānāṃ puṇyakarmaṇām । te dvandvamohanirmuktā bhajante māṃ dṛḍhavratāḥ ।।
yeṣām iti । yeṣāṃ tv antaṃ gataṃ pāpaṃ kṣīṇaṃ pāpaṃ
puṇyakarmopacayāt te rāgadveṣasamutthadvandvamohavinirmuktā bhajante māṃ dṛḍhavratāḥ ।।

evam 

jarāmaraṇamokṣāya mām āśritya yatanti ye । te brahma tadviduḥ kṛcchram adhyātmaṃ karma cākhilam ।।

jareti । ye jarāmaraṇamokṣāya mām āśritya yatanti prayatante te brahma tadviduḥ । kṛcchram adhyātmaṃ karma cākhilam । vastutrayam etad arjunapraśnād anantaram uttaraṃ vakṣyāmaḥ ।।

aparam api vastucatuṣṭayam 

sādhibhūtādhidaivaṃ māṃ sādhiyajñaṃ ca ye viduḥ । prayāṇakāle api ca māṃ te vidur yuktacetasaḥ ।।
sādhibhūteti ।।
iti śrīmadbhagavadbhāskarakṛte gītābhāṣye saptamo adhyāyaḥ ।।

athāṣṭamo adhyāyaḥ ।

te brahma tad viduḥ iti ye bhagavatopakṣiptāḥ padārthās tāṃs tattvato jñātum arjunaḥ pṛcchati ।

arjunaḥ uvāca 

kiṃ tad brahma kim adhyātmaṃ kiṃ karma puruṣottama ।
adhibhūtaṃ ca kiṃ proktam adhidaivaṃ kim ucyate ।।

adhiyajñaḥ kathaṃ ko atra dehe asmin madhusūdana । prayāṇakāle ca kathaṃ jñeyo asi niyatātmabhiḥ ।।

kiṃ tad iti । ka iti svarūpapraśnatātparyam ।

katham iti prakārapraśnaḥ । kena prakāreṇāsau dehe asmin bhavatīti । prayāṇakāle maraṇakāle kena prakāreṇa jñeyo asi niyatacittaiḥ ।।

।।

bhagavān uvāca 

akṣaraṃ brahma paramaṃ svabhāvo adhyātmam ucyate । bhūtabhāvodbhavakaro visargaḥ karmasañjñitaḥ ।।

akṣaram iti । na kṣaratīty akṣaraṃ paramaṃ brahma । etad vai tad akṣaraṃ gargi brāhmaṇā abhivadanti iti śruteḥ । svabhāvo adhyātmam ucyate । akṣaraśabdavācyasya paramātmana ātmīyo bhāvo aṃśo jīvo adhyātmam ātmānaṃ deham adhikṛtya bhoktṛtvena vartata iti । bhūtānāṃ jīvānāṃ bhāvo bhāvanā karma । tasya pralayakāle stimitasyāvasthitasyodbhavo vyaktiḥ phaladānayogyatāpādanam ।

taṃ karotīti bhūtabhāvodbhavakaro visargo visṛṣṭir hiraṇyagarbhādeḥ । tathā ca mantraḥ hiraṇyagarbhaṃ janayāmāsa pūrvaṃ mano buddhyā śubhayā saṃyunaktu iti । so ayam īśvarasyāntaryāmiṇo vyāpāraḥ karmasañjñitaḥ ।

apareṣāṃ vyākhyā yajamānasya vyāpāraś carupuroḍāśādīnāṃ devatoddeśena tyāgo visargaḥ । sa eva buddhidvāreṇa bhūtāny eva 
bhāvās teṣām udbhavaṃ karotīti bhūtabhāvodbhavakaraḥ
karmasañjñita
iti ।।

adhibhūtaṃ kṣaro bhāvaḥ puruṣaś cādhidaivatam । adhiyajño aham evātra dehe dehabhṛtāṃvara ।।

adhīti । adhibhūtaṃ kṣaro bhāvaḥ । kṣarati vinaśyatīti śarīre viṣayalakṣaṇaḥ । cetano bhogyavargo jāyamāno aniruddhyamānaḥ puruṣaś cādhidaivatam । yo asāv ādityamaṇḍale hiraṇyagarbhaḥ sarvadevatāmayaḥ । kṛtsnaṃ vairājaṃ śarīram āpūryāvasthitaḥ puruṣo adhiyajño aham eva । atra yajñānām adhidevatāham eva । yajño vai viṣṇuḥ iti śatapathaśruteḥ । deho adhikaraṇatvena vyapadiśyate na mama idaṃ devatāyā iti mānasas tyāgo yāga ucyate । ye ca dravyayajñā jñānayajñāḥ svādhyāyayajñas teṣām aham evādhidevatety abhiprāyaḥ ।

anyeṣāṃ vyākhyā dehasmin vaiśvānaravidhyaṅgabhūtāhutisādhanabhūta iti । viśiṣṭāhutisādhanopalakṣaṇārthe dehaśabdo yajñaśabdaś ca viśiṣṭayajñalakṣaṇapara iti । tad ayuktam । 
yato yajñaviśeṣavyākhyānād yajñasāmānyavyākhyānaṃ yuktataram ।
visargaśabdena sargavyākhyānaṃ yuktam ।।

antakāle ca mām eva smaran tyaktvā kalevaram । yaḥ prayāti sa madbhāvaṃ yāti nāsty atra saṃśayaḥ ।।

anteti । vayaso ante tyaktvā kalevaraṃ śarīraṃ yaḥ prayāti sa madbhāvaṃ yāti । na vidyate asminn arthe saṃśayaḥ ।।

na kevalaṃ mām eva smaran māṃ pratipadyate । kiṃ tarhi 

yaṃ yaṃ vāpi smaran bhāvaṃ tyajaty ante kalevaram । taṃ tam evaiti kaunteya sadā tadbhāvabhāvitaḥ ।।

yam iti । yaṃ yaṃ bhāvaṃ devatāviśeṣam anyad vā vastu smarann ante dehaṃ tyajati taṃ tam evaiti kaunteya sadā tadbhāvanayā bhāvito vāsitāntaḥkaraṇaḥ ।।

yata evam 

tasmāt sarveṣu kāleṣu mām anusmara yuddhya ca । mayy arpitamanobuddhir mām evaiṣyasy asaṃśayam ।।

tasmād iti । tasmāt sarveṣu kāleṣu madanusmaraṇaṃ kuru । yuddhaṃ ca svadharmaṃ kurv ity arthaḥ । mayi samarpitaṃ mano buddhiś ca yasya te sa tvaṃ mayy arpitamanobuddhiḥ । manovṛttiviśeṣo vṛttimatī buddhiḥ । ekam evāntaḥkaraṇaṃ paramārthataḥ । vyavahārasiddhyarthas tu bhedavyapadeśaḥ । mām evaiṣyasy asaṃśayam । nāsminn arthe saṃśayo asti । na caitad āśaṅkitavyam 

antakāle anyathāpi smṛtir bhavatīti । īśvaro hi sarvajñaḥ karmānusārī cittavṛtter niyantā ।।

anantaroktam arthaṃ viśiṣya darśayitum āha 

abhyāsayogayuktena cetasānanyavṛttinā । paramaṃ puruṣaṃ divyaṃ yāti pārthānucintayan ।।

abhyāseti । abhyāsaḥ samānapratyayaprabandho vijātīyapratyayāvṛttikīlaḥ so ayam abhyāsayogaḥ । tadyuktena cetasānanyavṛttinā paramaṃ puruṣaṃ divyaṃ yāti pratipadyate cetasā tam evānucintayan ।।

tam eva paramaṃ puruṣaṃ punar api viśinaṣṭi 

kaviṃ purāṇam anuśāsitāram aṇor aṇīyāṃsam anusmared yaḥ । sarvasya dhātāram acintyarūpam ādityavarṇaṃ tamasaḥ parastāt ।।

kavim iti । kaviṃ sarvajñam anuśāsitāraṃ niyantāram । tathā hi śrutiḥ etasya vākṣarasya praśāsane gargi sūryācandramasau vidhṛtau tiṣṭhataḥ iti । aṇor aṇīyāṃsaṃ sūkṣmād api sūkṣmataram । sūkṣmatvam ihāvayavopacayābhāvo vivakṣitaḥ । nabhaso api sakāśād atisūkṣmaḥ । paramakāraṇatvāt sarvakarmaphalasya dhātāraṃ vidhātāram acintyarūpam । nahīdaṃ tad iti cintanīyam । asya rūpaṃ na vidyate । asthūlam anaṇv ahrasvam adīrgham alohitam iti rūpapratiṣedhāt । tathāpy upāsakānām anugrahārthaṃ rūpaṃ nirdiśyate । ādityavarṇaṃ jyotirmayam ānandaikasvabhāvaṃ tamaso 
jñānāndhakārāt parastād avasthitam ajñānatimirāpanudaṃ
svayaṃprakāśam anusmared yaḥ sa ity uttaragītāyāṃ
vākyārthaṃ samāpyate ।।

kasmin punaḥ kāle anusmaret 

prayāṇakāle manasācalena bhaktyā yukto yogabalena caiva । bhruvor madhye prāṇam āveśya samyak sa taṃ paraṃ puruṣam upaiti divyam ।।

prayāṇeti । antakāle niścalena manasā bhaktyā tadanusmaraṇāhlāditahṛdayena yogabalena ca 
yogajanitasaṃskārapātisthair
yeṇa bhruvor madhye prāṇam āveśya suṣumṇayā nāḍyā
niṣkramyety arthaḥ ।।

prāptavyaṃ padam anūdya tatprāptyupāyaṃ kathayiṣyann āha 

yad akṣaraṃ vedavido vadanti viśanti yad yatayo vītarāgāḥ । yad icchanto brahmacaryaṃ caranti tat te padaṃ saṅgraheṇābhidhāsye ।।

yad iti । edad vai tadakṣaraṃ gargi atha parā yayā tadakṣaṛam adhigamyate iti । viśanti pratipadyante । yatayo yatnavanto yad icchanto brahmacaryaṃ maithunanivṛttim caranti । gṛhasthasyāpi sarvatra vā pratiṣiddhavarjam ity anujñātagamanānivṛttasyāvaśyakaṛtukālagāmino brahmacaryam asty eva । tat te padaṃ tat padaprāptyupāyaṃ saṅgraheṇa saṅkṣepeṇa kathayiṣyāmi ।।

sarvadvārāṇi saṃyamya mano hṛdi niruddhya ca । mūrdhnyādhāyātmanaḥ prāṇam āsthito yogadhāraṇām ।।

sarveti । sarvāṇīndriyadvārāṇi saṃyamya mano hṛdayakamalanilaye parameśvare sanniruddhya tālumūlavinirgatayā brahmanāḍyā

suṣumṇākhyayorddvam udgamayyātmanaḥ prāṇaṃ mūrdhnyādhāyāsthito yogadhāraṇām । yogadhāraṇāṃ gṛhītvety arthaḥ ।।

om ity ekākṣaraṃ brahma vyāharan mām anusmaran । yaḥ prayāti tyajan dehaṃ sa yāti paramāṃ gatim ।।

om iti । śabdabrahmaikākṣaram iti viśeṣaṇaṃ saṃhitādibrahmanivṛttyartham । vyāharann uccārayan । māṃ paramātmānam ākāśavat sarvavyāpinaṃ sarvajñam ānandam amṛtam । tyajaṃ dehaṃ yaḥ prayāti sa yāti paramāṃ gatim । antakāle ca mām evaiti iti yat sāmānyenoktaṃ tad idānīṃ viśeṣitam ।

kecid atra kramamuktyabhiprāyam idaṃ na sadyomuktipradarśanārtham iti vadanti । etad vai satyakāma paraṃ cāparaṃ ca brahma yad oṅkāraḥ iti śruteḥ । oṅkārālambanopāsanaphalam idaṃ kathyata iti । tadapavyākhyānam । paravidyādhikārāt । yad akṣaraṃ vedavido vadanti

iti pratijñānāt kathaṃ kālāntaramuktirūpaṃ varṇyate ।।

na cāhaṃ durlabhaḥ satatābhiyuktasya 

ananyacetāḥ satataṃ yo māṃ smarati nityaśaḥ । tasyāhaṃ sulabhaḥ pārtha nityayuktasya yoginaḥ ।।

ananyeti । yasyānyatra ceto nāsty asāv ananyacetāḥ । satataṃ sarvadā nairantaryeṇa । nityaśa iti yāvajjīvam । tenaitad darśitaṃ 
vākyārthajñānamātreṇa kṛtārthatā ।
satatopāsanayā jñānaṃ paripakvaṃ muktikṣamaṃ sambhavatīti ।
tasyāhaṃ sulabhaḥ sukhena labhyo nityayuktasyeti nigamanam ।।

tatpadaprāptāv upāya uktaḥ । tatprāptau satyāṃ kaḥ puruṣārthaviśeṣa iti 

mām upetya punar janma duḥkhalayam aśāśvatam । nāpnuvanti mahātmānaḥ saṃsiddhiṃ paramāṃ gatāḥ ।।

mām iti । māṃ prāpya punar janma duḥkhasyālayaṃ sthānaṃ na prāpnuvanti । sthānāntaraprāptau punarāvṛttiḥ । matprāptir evānāvṛttihetur iti darśayati ।।

ā brahmabhuvanāl lokāḥ punarāvartino arjuna । mām upetya tu kaunteya punarjanma na vidyate ।।

ābrabmeti । ā brahmabhuvanād । brahmaṇo hiraṇyagarbhasya bhuvanaṃ nivāso brahmalokas tena saha । abhividhāv ākāro brahmalokasahitāḥ prāṇina ucyante । nanu ca yo ha vai tat paramaṃ brahma veda brahmaiva bhavati । tasya tāvad eva ciraṃ yāvan na vimokṣye atha sampatsye ityādhiśrutiprāmāṇyād viduṣaḥ prārabdhakarmakṣaye śarīrapātānantaraṃ mokṣāvadhāraṇāt kathaṃ brahmavidāṃ nivṛttakalmaṣāṇāṃ punar āvartanam । tathā yāvad adhikāram avasthitir adhikāriṇām iti śārīrakasūtrād adhikāre lokānugrahārthe vyāpāre ye avasthitās teṣāṃ prājāpatyādāv adhikāre īśvarānuśāsanād yāvad adhikāram avasthitir bhavati । tatra ca jñānaśeṣam abhyasyatāṃ prārabdhaphalakarmakṣaye muktiḥ । yo yo devānāṃ pratyabuddhyata sa sa

tad abhavat iti brahmasvarūpāpatteḥ । na ha vai devān pāpaṃ gacchati iti punarjanmapratiṣedhāc ca । etad anupapannam । atrocyate । prārabdhakarmaphalabhogakṣaye sarveṣāṃ muktir uktā । tac cārabdhaphalaṃ karma keṣāñcid ekaśarīrabhogyam । anyeṣām anekaśarīrabhogyam । ekajanmakṛtasyāpi karmaṇo anekaśarīrabhogyatāpi smaryate । yathāvāntaratamanāmnaḥ purāṇarṣeḥ kalidvāparayoḥ sandhau viṣṇuśāsanād vyāsapadaprāptiḥ । evaṃ muktiphalāniyamas tattadavasthāprāpter iti śārīrake api karmaphalatāratamyavaśena mukter aniyamadarśanād avirodho atra । mām upetya he kaunteya punar janma śarīragrahaṇaṃ na vidyate ।।

kasya hetor itareṣāṃ lokānām āvṛttiḥ । kālaparicchinnatvāt । parasya kāraṇaprāptasya pracyutir nāsti kāryalokeṣu hi vartamānasya । teṣāṃ vināśitvād āvṛttir avaśyaṃ bhāvinī tad etad āha 

sahasrayugaparyantam ahar yad brahmaṇo viduḥ । rātriṃ yugasahasrāntāṃ te ahorātravido janāḥ ।।

sahasreti । tathā coktam 

daivikānāṃ yugānān tu sahasraṃ parisaṅkhyayā । brāhmam ekam ahar jñeyaṃ tāvatī rātrir eva ca ।। iti ।

sahasrayugaparyantam ahar brahmaṇo jāgaritāvasthā । caturdaśam anvantarāvacchinnaḥ kālaḥ । tāvatī rātrir avāntarapralayo brahmaṇaḥ svapnāvasthā । tad evam ahorātrau saṃvatsarakalpanayā varṣaśasam āyur

brahmaṇaḥ । tato brahmā mucyate । mahāpralayo bhavati । pṛthivyādīny api bhūtāni tadā pralīyante ।।

tatrāhani rātrau ca yo vyāpāro bhūtānāṃ sa kathyate 

avyaktād vyaktayaḥ sarvāḥ prabhavanty aharāgame । rātryāgame pralīyante tatraivāvyaktasañjñake ।।

avyakteti । avyaktam avyākṛtam ucyate pañcānāṃ bhūtānāṃ sūkṣmāvasthā । karmāvidyāsahitāś ca jīvāḥ । antaryāmīśvaro adhiṣṭhātā । tad etad vyākṛtam ucyate । tathā ca śrutiḥ tad dhedaṃ tarhy avyākṛtam āsīt iti । vyaktaṃ yac ca 
carācarāṇi bhūtāni mahābhūtāni ca prabhavaty aharāgame ।
rātryāgame tu pralīyante ।
tatra vā vyākṛte avāntarapralaye carācarāṇāṃ bhūtānāṃ pralayo
mahāpralaye tu mahābhūtānām apīti viśeṣaḥ ।।

kṛtakarmavināśo akṛtakarmaphalasya cāgama iti doṣadvayaṃ pariharann āha

bhūtagrāmaḥ sa evāyaṃ bhūtvā bhūtvā pralīyate । rātryāgame avaśaḥ pārtha prabhavaty aharāgame ।।

bhūteti । saṃsārasyānāditvāt pūrvakalpakṛtānāṃ karmaṇāṃ stimitaṃ nāmāvasthānaṃ na vināśaḥ । tannibandhano ayaṃ punaḥ suranaratiryakprabhedena vicitraḥ sarga iti । sa evāyam iti । samānanāmākṛtitvād abhedo vyapadiśyate । tannāmanas tadākṛtayaś ca jāyante । vyaktīnām anyatve api yathā ta eva śālayo bhujyante tadvat । śeṣaṃ gatārtham ।।

yad etad vyaktaṃ varṇitaṃ tasmāt 

paras tasmāt tu bhāvo anyo vyakto avyaktāt sanātanaḥ । yaḥ sa sarveṣu bhūteṣu naśyatsu na vinaśyati ।।

para iti । paras tatkāṣṭhā । sarvajño avyaktaḥ karaṇāgocaratvāt । tasmād avyaktāt pūrvoktād acetanād ayaṃ cetanaḥ paramātmā sanātano nityaḥ paraḥ । katham । yaḥ sa sarveṣu naśyatsu na vinaśyati । so ayam īśvaraḥ pratipattavyaḥ ।।

avyakto akṣara ity uktas tam āhuḥ paramāṃ gatiṃ । yaṃ prāpya na nivartante taddhāma paramaṃ mama ।।

avyakteti । yo ayam avyaktaḥ paramātmākṣara ity ukto vede tato akṣarāt sambhavatīha viśvam iti tam āhuḥ śrutayaḥ । paramāṃ gatiṃ kathaṃ prāpya na nivartante । taddhāma sthānaṃ paramaṃ mama ।।

sa punaḥ kenopāyena labhyata ity āha 

puruṣaḥ sa paraḥ pārtha bhaktyā labhyas tv ananyayā । yasyāntaḥsthāni bhūtāni yena sarvam idaṃ tatam ।।

puruṣa iti । bhaktyā ananyayā tatparayā stutinamaskāradhyānadhāraṇādibhis tam eva bhajate । na devatāntaram । tasya lakṣaṇam ucayate pratipattisaukaryārtham । yasyāntaḥsthāni hi bhūtāni । kāraṇe hi kāryam antarbhavati mṛdīva śarāvam । yogena cedaṃ sarvaṃ tataṃ vyāptam ।।

īśvarasatattvaṃ nirdhāritam । tatprāptyupāyaś ca prayāṇakāle manasā ity ārabhyoktaḥ । puruṣaṃ prāptānāṃ cānāvṛttir uktā ।

athedānīṃ yena mārgeṇa gatānām anāgamo anāvṛtir yena cāvṛttir iti vibhāgena darśayann āha 

yatra kāle tv anāvṛttim āvṛttiṃ caiva yoginaḥ । prayātā yānti taṃ kālaṃ vakṣyāmi bharatarṣabha ।।

yatreti । kālagrahaṇaṃ mārgopalakṣaṇārtham । karmayogino 
jñānayoginaś
ca devayānapitṛyānamārgam arcirādilakṣitaṃ prathamaṃ darśayati
prādhānyāt ।।

agnir jyotir ahaḥ śuklaḥ ṣaṇmāsā uttarāyaṇam । tatra prayātā gacchanti brahma brahmavido janāḥ ।।

agnir iti । agnir jyotir ity arcirdevatā lakṣyate । tathā śuklapakṣadevatottarāyaṇadevatety ātivāhinyo devatā iti sthitaṃ śārīrake । tena tu prayātā gacchanti brahma paramātmānam । brahmaśabdasya tatra mukhyatattvaṃ na kāryaloko gṛhyate parabrahmaprakaraṇāc ca ।

tatra yat kaiścid uktam arcirādimārgagāmiṇāṃ hiraṇyagarbhalokaprāptir iti tad asat । ihānāvṛttir ucyate brahmaprāpteḥ svatantravṛttiḥ । tathā coktam ā brahmabhuvanāl lokāḥ iti ।।

idānīṃ kevalakarmiṇāṃ pitṛyānaḥ na punaḥ punarāvṛttilakṣaṇo mārgo nirdiśyate prasaṅgāt kathaṃ cānabhijñā nāma parābhaveyur iti darśanārtham 

dhūmo rātris tathā kṛṣṇaḥ ṣaṇmāsā dakṣiṇāyanam । tatra cāndramasaṃ jyotir yogī prāpya nivartate ।।

dhūma iti । dhūmo rātris tathā kṛṣṇa ity atrāpi devatā eva lakṣyante । nātrottarāyaṇaṃ dakṣiṇāyanaṃ rātrirahar veti vivakṣitam । yatra kvacana mṛtānāṃ samuccayakāriṇām arcirādir eva । itareṣām api dhūmādir eva । bhīṣmasyottarāyaṇapratīkṣā 
tatra maraṇaṃ praśastam iti protsāhanārthā na niyamārthā ।
śeṣaṃ gatārtham ।।

śukrakṛṣṇe gatī hy ete jagataḥ śāśvate mate । ekayā yāty anāvṛttim anyayāvartate punaḥ ।।

śukleti । ete ca gatī śuklakṛṣṇe jagataḥ । śāśvate mate 
vedoktatvāt ekayā yāty anāvṛttim anyayāvartate punar iti ।
arthasya punar vacanaṃ nigamanam ।।

mārgadvayābhijñaḥ kevalaṃ karma nārabhate samuccayārtham eva yatate niḥśreyasārthatvād iti darśayitum āha 

naite sṛtī pārtha jānan yogī muhyati kaścana । tasmāt sarveṣu kāleṣu yogayukto bhavārjuna ।।
naita iti ।।
tad etad adhyāyoktaṃ jñānam anyanindayā stūyate । śraddhālavaḥ katham atrābhiyuktā bhaveyur iti ।

vedeṣu yajñeṣu tapaḥsu caiva dāneṣu yatpuṇyaphalaṃ pradiṣṭam । atyeti tat sarvam idaṃ viditvā yogī paraṃ sthānam upaiti cādyam ।।

vedeṣv iti । vedeṣu caturṣv api yat puṇyaphalaṃ yajñeṣv agniṣṭomādiṣu tapaḥsu cāndrāyaṇādiṣu gobhūmihiraṇyadāneṣu tat sarvam idam atyeti । katham । idaṃ jñānaṃ viditvā yogī paraṃ sthānam upaiti cādyam । sarvasthānānām ādyaṃ pārameśvaraṃ padam iti ।।

iti bhagavadbhāskarakṛte gītābhāṣye aṣṭamo adhyāyaḥ ।।

atha navamo adhyāyaḥ ।

devayānena gatānām apunarāvṛttir uktā mām upetya punarjanma na vidyate iti । yat prāpyāpunarāvṛttis tasya brahmaṇo viśiṣṭaśaktiyuktasya satattvaṃ punar api kathayiṣyann āha । atyantātīndriyatvāt punaḥ punaḥ kathitam api na cetasi sthitipadaṃ labhate keṣāñcid eva puṇyakṛtāṃ cetasi sthirībhavatīti bhagavān yatate ।

bhagavān uvāca 

idaṃ tu te guhyatamaṃ pravakṣyāmy anasūyave । jñānaṃ vijñānasahitaṃ yaj jñātvā mokṣyase aśubhāt ।।

idaṃ tv iti । idaṃ tu te guhyatamam । tuśabdo atiśayārthaḥ । anasūyave paraguṇeṣu doṣāviṣkaraṇam asūyā । tadrahitāya । jñānaṃ pravakṣyāmi । vijñānasahitam । yaj jñānaṃ jñātvā mokṣyase aśubhāt saṃsārabandhāt ।

keṣāñcid eva puṇyakṛtām arcirādinā vartmanā kramamuktir uktā । idānīṃ sadyomuktir ucyata ity āhuḥ । tad asat । arcirādinaiva saṃsāramaṇḍalam atikramya liṅgaśarīraviyogān muktir nātraiva śarīre mucyate । tasmād ihaiva muktir ity apasiddhāntaḥ ।।

taj jñānaṃ stūyate śraddhājananārtham 

rājavidyā rājaguhyaṃ pavitram idam uttamam । pratyakṣāvagamaṃ dharmyaṃ susukhaṃ kartum avyayam ।।

rājeti । rājñām aśvapatijanakādīnām । teṣāṃ ca gopyaṃ pavitraṃ pāvanaṃ pratyakṣaṃ spaṣṭo avagamo yasya tad idaṃ pratyakṣāvagamam । naitatparokṣam ity arthaḥ । yathā mahāmerujñānam । dharmād anapetaṃ dharmyam । kartuṃ susukhaṃ sukaram ity arthaḥ । akṣayaphalahetutvād avyayam ।।

ye punaḥ 

aśraddadhānāḥ puruṣā dharmasyāsya parantapa । aprāpya māṃ nirvartante mṛtyusaṃsāravartmani ।।

aśraddadheti । aśraddadhānāḥ puruṣā dharmasyāsya vakṣyamāṇasya jñānarūpasya te mām aprāpya nivartante mṛtyugraste saṃsāravartmani ।।

idānīṃ tatjñānaṃ kathayati 

mayā tatam idaṃ sarvaṃ jagad avyaktamūrtinā । matsthāni sarvabhūtāni na cāhaṃ teṣv avasthitaḥ ।।
mayeti । mayā tatam idaṃ sarvam avyaktamūrtinātīndriyeṇa
sūkṣmeṇātmanā । mayi tiṣṭhantīti matsthāni । na cāhaṃ teṣv avasthitaḥ । svamahimni sthitatvāt ।।

mama yogam aiśvaraṃ paśya 

na ca matsthāni bhūtāni paśya me yogam aiśvaram । bhūtabhṛn na ca bhūtastho mamātmā bhūtabhāvanaḥ ।।

na ceti । bhūtāni bibhartīti bhūtabhṛt । na ca bhūteṣu । yathā śarīrī jīvaḥ । śarīrākārapariṇatāni bhūtāni bibharti teṣu cāvasthito na caivam aham । bhūtāni bhāvayatīti bhūtabhāvanaḥ ।।

matsthāni na ca matsthāni iti viruddhaṃ paśyaṃ dṛṣṭāntam āha 

yathākāśasthito nityaṃ vāyuḥ sarvatrago mahān । tathā sarvāṇi bhūtāni matsthānīty upadhāraya ।।

yatheti । yathākāśe vyāpaketi sūkṣmo vāyuḥ sthitaḥ sarvatrago lokatrayavyāpī tathā bhūtāni matsthānīty upadhāraya । na saṃśleṣasambandhena । kiṃ tarhi । vyāpake mayi viṣayabhūte alpaparimāṇāni bhūtāni parivartanta iti sthityavasthā darśitā ।।

adhunā pralayāvasthocyate 

sarvabhūtāni kaunteya prakṛtiṃ yānti māmikām । kalpakṣaye punas tāni kalpādau visṛjāmy aham ।।

sarveti । sarvabhūtāni kaunteya madīyāṃ prakṛtiṃ yānti । kadā kalpakṣaye । kalpādau ca punas tāni visṛjāmi ।।

katham 

prakṛtiṃ svām avaṣṭabhya visṛjāmi punaḥ punaḥ ।
bhūtagrāmam imaṃ kṛtsnam avaśaṃ prakṛter vaśāt ।।

prakṛtim iti । prakṛtiṃ svām avaṣṭabhyāvalambya bhūtagrāmaṃ bhūtasamūhaṃ visṛjāmi । avaśaṃ paratantraṃ prakṛter vaśāt । yathākarma prāṇināṃ prakṛtiḥ pariṇamate atas tadvaśāt sṛjāmi ।

kā punar iyaṃ prakṛtiḥ । pañcānāṃ bhūtānāṃ sūkṣmāvasthā vīryabhūtā । atreyaṃ vedāntaprakriyā paraṃ brahma niścalam ākāśakalpaṃ prathamam avasthitam । tatas tasya roṣād vikṛtaḥ sṛṣṭīcchāviśiṣṭo antaryāmīśvaraśabdavācyo bhavati । tato bhūtasūkṣmam avyākṛtam ākāśam utpadyate । tataḥ sūkṣmātmāyaṃ hiraṇyagarbha ity ācakṣate । tataḥ sthūlāni viyadādīni mahābhūtāni krameṇotpadyante । tato aṇḍaṃ tato virāṭ prajāpatiḥ । 
tasmin vairāje sthūlaśarīre sarve lokāḥ sarve devāḥ sarvāṇi ca
sthāvarajaṅgamāni bhūtānīti vastubhūte ayaṃ prakṛtir na
māyāmātram avastubhūtam ।।

na cāvidyā nāma kācid anātmany ātmabuddhiḥ । jīvasya pratipuruṣaṃ parabrahmasvarūpaṃ tadagrahaṃ ca muktvā kadācid āśaṅkyeta viṣamāṃ sṛṣṭiṃ kurvato doṣāya tat syād ity āha 

na ca māṃ tāni karmāṇi nibadhnanti dhanañjaya । udāsīnavad āsīnam asaktaṃ teṣu karmasu ।।

na ceti । na ca māṃ nibadhnanti karmāṇi । kasmāt । udāsīnavad āsīnatvāt । teṣu karmasu asaktatvāt । anyo api yaḥ phalāsaktas tam api karmāṇi na nibadhnanti nyāyatulyatvāt ।।

nanu ca prakṛtir nityā svatantrā bhūtasṛṣṭau pravartata iti sāṅkhyā vadanti । tad asat । tad ucyate 

mayādhyakṣeṇa prakṛtiḥ sūyate sacarācaram । hetunānena kaunteya jagad viparivartate ।।

mayeti । mayādhyakṣeṇa matta utpannā satī mayādhyakṣeṇādhiṣṭhātrā pravartitā sūyate janayati । na hy acetanā prakṛtis triguṇātmikā sāṅkhyaparikalpitā satī pravartitum arhati prāṇināṃ vicitrakarmavipākāparijñānāt । kathaṃ suranaratiryakprabhedabhinnaṃ bhuvanaṃ nirmīyate rathādīnām acetanānāṃ svataḥ pravṛttyadarśanāc ca cetanādhiṣṭhitāḥ pravartanta iti yuktam । ato matpravartitā prakṛtiḥ । anena prasavahetunā jagad viparivartate ।।

prakṛter adhyakṣam api santam 

avajānanti māṃ mūḍhā mānuṣīṃ tanum āśritam । paraṃ bhāvam ajānanto mama bhūtamaheśvaram ।।

aveti । avajānanti māṃ mūḍhāḥ prādurbhāveṣu mānuṣīṃ 
tanum āśritaṃ vāsudevo nāma kṣatriyo manuṣyo ayam ity anādaraṃ
kurvanti
paraṃ bhāvam ajānanto bhūtamaheśvaraṃ mama ।।

te ca 

moghāśā moghakarmāṇo moghajñānā vicetasaḥ । āsurīṃ rākṣasīṃ caiva prakṛtiṃ mohinīṃ śritāḥ ।।

mogheti । moghāśā moghakarmāṇo vṛthāsaṅkalpāḥ । karmāṇi ca 
teṣām
agnihotrādīni vṛtaiva jñānaṃ cānātmaviṣayatvāt ।
vicetaso avivekinaḥ rākṣasīṃ tāmasīṃ prakṛtim āsthitāḥ ।।

ye tu 

mahātmānas tu māṃ pārtha daivīṃ prakṛtim āsthitāḥ । bhajante ananyamanaso jñātvā bhūtādim avyayam ।।

maheti । mahātmānas tu lokottaraprajñā daivīṃ prakṛtiṃ sattvaguṇasambhūtā cittavṛttim āśritā bhajante sevante bhūtānām ādiṃ māṃ jñātvā ।।

kena prakāreṇa bhajante 

satataṃ kīrtayantaś ca yatantaś ca dṛḍhavratāḥ । namasyantaś ca māṃ bhaktyā nityayuktā upāsate ।।

satatatam iti । satataṃ matsvarūpakathane pravṛttacetaso yatantaś ca 
matprāptyupāyeṣu yatnavanto dṛḍhavratāḥ dṛḍhaṃ sthiraṃ
vrataṃ niyamaḥ karmety anarthāntaraṃ tad yeṣāṃ te dṛḍhavratāḥ ।
bhaktyā cādareṇa māṃ namasyantaḥ pādapatanādinā vyāpāreṇa
nityayuktāḥ santa upāsate ।।

anye tu paripakvajñānāḥ 

jñānayajñena cāpy anye yajante mām upāsate । ekatvena pṛthaktvena bahudhā viśvatomukham ।।

jñāneti । jñānam eva yajño jñānayajñaḥ । yajantaḥ pūjayanto mām upāsate । sātatyena parameśvare cittadhāraṇam upāsanam । te caikatvenātmānam idaṃ sarvaṃ vāsudevaḥ sarvam ity anayā buddhyā samastabhedaprapañcaṃ paramakāraṇaparamātmani cetaḥ pravilāpya tadātmanāvatiṣṭhante । te caite brahmavidaḥ śreṣṭhāḥ । anye punar evam asaktāḥ pṛthaktvenopāsate । bahudhā bahubhiḥ prakārair āditye candramasy agnau paramātmānaṃ cintayanti । viśvatomukhaṃ sarvato mukhāni

dvārāṇi yasya taṃ viśvatomukham । yad evālambanatvenopādīyate vakṣyamāṇaṃ tad eva tatprāptyupāyatāṃ pratipadyate ।।

tad idānīṃ prapañcayati 

ahaṃ kratur ahaṃ yajñaḥ svadhāham aham auṣadham । mantro aham aham evājyam aham agnir ahaṃ hutam ।।

ahaṃ kratur iti । ahaṃ kratuḥ paśusomeṣṭilakṣaṇo yajñaḥ smārtaḥ pañcamahāyajñādiḥ । svadhā yat tu pitṝn uddiśya kriyate । aham auṣadhaṃ vrīhyādīnām । idaṃ kim । tad annam । mantro yājyāpuro'nuvākādiḥ । aham evājyaṃ homasādhanam । aham agnir āhavanīyo yatra hūyate । hutaṃ ca havanakriyāham eva ।।

pitāham asya jagato mātā dhātā pitāmahaḥ । vedyaṃ pavitram oṅkāra ṛk sāma yajur eva ca ।।

piteti । pitotpādayitā pālayitā vā । mātā dhātrī dhātā vidhātā । karmaphalānām । pitāmahaḥ pituḥ pitā cāham eva । yad vedyaṃ jñeyaṃ vastu tad aham । yac ca pavitraṃ pāvanaṃ prāyaścittādi । oṅkāraḥ praṇavaḥ । vedatrayaṃ cāham eva ।।

gatir bhartā prabhuḥ sākṣī nivāsaḥ śaraṇaṃ suhṛt । prabhavaḥ pralayasthānaṃ nidhānaṃ bījam avyayam ।।

gatir iti । gamyata iti gatir gantavyo aham । bhartā poṣṭā । prabhuḥ svāmī । draṣṭā pratyakṣaparokṣakṛtānāṃ karmaṇām । nivāsaḥ prāṇinām । nivasanty asminn iti nivāsaḥ । śaraṇam ārtānām । suhṛd upakārī pratyupakārānapekṣayā । prabhavo jagataḥ pralayaḥ sthānaṃ

sthitihetuḥ । nidhīyate asmiñ chreya iti nidhānam । bījam utpattikāraṇam । avyayaṃ vyayarahitam । vrīhyādibījaṃ vyayi ।।

kiṃ ca 

tapāmy ahaṃ ahaṃ varṣa nigṛhṇāmy utsṛjāmi ca । amṛtaṃ caiva mṛtyuś ca sad asac cāham arjuna ।।

tapāmīti । ādityātmanā sthitvā nidāghasamaye tapāmi kaiścid raśmibhiḥ । prāvṛṭkāle varṣam utsṛjāmi । kaiścit kiraṇair nigṛhṇāmy anyartāv aham evāmṛtaṃ jīvanam । mṛtyuś ca vināśaḥ sad asac cāham arjuna । sad iti sthūlaṃ vyavahārayogyaṃ vastu vyapadiśyate । asad iti sūkṣmam avyaktam avyavahāryam । evaṃ madvyatiriktaṃ kim api nāsti । santaḥ samyagdarśina ekatvenākāmā viśvatomukham avasthitaṃ mām upāsate । 
apare akāmāḥ kratvādyekaikapratipattyā bahudhā
pṛthaktvenopāsata
iti saṅkṣepārthaḥ ।।

ye punar jñānayajñenopāsate pṛthaktvenaikatvena vā kevalakarmiṇaḥ phalalubdhāḥ 

traividyā māṃ somapāḥ pūtapāpā yajñair iṣṭvā svargatiṃ prārthayante । te puṇyam āsādya surendralokam aśnanti divyān divi devabhogān ।।

traividyeti । tisro vidyā yeṣāṃ te traividyāḥ । svārthe taddhitaḥ । vedatrayavihitakarmāṇa ity arthaḥ । somapās tata eva pūtapāpāḥ saṃśodhitakalmaṣā yajñair iṣṭvā mām evendrādirūpeṇāvasthitaṃ vastuto na punas te jānanti svargatiṃ svargagamanam । te puṇyaṃ puṇyakarmasādhyaṃ śatakratoḥ sthānaṃ bhuñjanti divyān anubhavanti bhogān ।।

te ca 

te taṃ bhuktvā svargalokaṃ viśālaṃ kṣīṇe puṇye martyalokaṃ viśanti । evaṃ trayīdharmam anuprapannā gatāgataṃ kāmakāmā labhante ।।
te tam iti । bhukteṣu bhogeṣu punaḥ kṣīṇapuṇyāḥ puṇyakṣaye
martyalokaṃ praviśanti । evam ity uktaparāmarśaḥ । hiśabdo hetau । 
trayīdharmaṃ vedatrayavihitaṃ karma prapannā jāyante mriyante ।
kāmān bhogān kāmayamānāḥ ।।

ye tu 

ananyāṃś cintayanto māṃ ye janāḥ paryupāsate । teṣāṃ nityābhiyuktānāṃ yogakṣemaṃ vahāmy aham ।।

ananyāṃś cintayanto mām iti । na vidyate anya upāsyo yeṣāṃ te ananyāḥ । teṣāṃ nityābhiyuktānām aham eva yogakṣemaṃ vahāmi । aprāptaprāptir yogaḥ । kṣemaḥ prāptasya parirakṣaṇam । tad ubhayam ।।

kiṃ ca 

ye apy anyadevatābhaktā yajante śraddhayānvitāḥ । te apy mām eva kaunteya yajanty avidhipūrvakam ।।

ye apīti । ye apy anyadevatābhaktā yajante śraddhayānvitāḥ । yajante pūjayanti ca । te api mām eva vastuto yajanti । kiṃ tv avidhipūrvakam । muktimārgavidhirahitam ity arthaḥ । na punaḥ kalpasūtroktaṃ vidhipūrvakam । vidhiṃ te na jānanti ।।

kutaḥ punar evam 

ahaṃ hi sarvayajñānāṃ bhoktā ca prabhur eva ca । na tu mām abhijānanti tattvenātaś cyavanti te ।।
ahaṃ hīti । ahaṃ hi sarvayajñānām tena tenendrādyātmanāvasthito
bhoktā ca prabhur eva ca । te punar na tu mām abhijānanti tattvena tathāvasthitam । ataś cyavanti te । punarāvṛttiṃ bhajanta ity arthaḥ ।।

etad eva darśayati 

yānti devavratā devān pitṝn yānti pitṛvratāḥ । bhūtāni yānti bhūtejyā yānti madyājino api mām ।।

yāntīti । yānti devavratāḥ । devānāṃ karma vratam yeṣāṃ te । yathā kratur asmiṃl loke puruṣo bhavati tathetaḥ pretya bhavati

iti śruteḥ । taṃ yathā yaś copāsate iti ca brāhmaṇam । nigadavyākhyā । ata eva । sarve māṃ yājinaḥ vāsudevā bhavanti ।।

sāphalyam anena paṭha sādhyatvāt ārādhanīyaḥ ।

katham 

patraṃ puṇyaṃ phalaṃ toyaṃ yo me bhaktyā prayacchati । tad ahaṃ bhaktyupahṛtam aśnāmi prayatātmanaḥ ।।

patraṃ puṣpam iti । vilvādipatram । puṣpaṃ karavīrādi । badarāmrādi phalam । kṛtārthaṃ me janmeti snehārdrahṛdayo yo me prayacchati tad aham upahṛtaṃ gṛhītvāśnāmi tṛpyāmi śraddhābuddheḥ ।।

yata evam ataḥ 

yat karoṣi yad aśnāsi yaj juhoṣi dadāsi yat । yat tapasyasi kaunteya tat kuruṣva madarpaṇam ।।

yad iti । yat karoṣi snānādi । yad aśnāsi bhojanakāle । prāṇāhutiḥ homo nirdiśyate । yaj juhoṣi bāhye agnau dadāsi hiraṇyādi । yat tapasyasy upavāsādi karoṣi । tat sarvaṃ madarpaṇaṃ kuru ।।

śruṇu tataḥ phalam 

śubhāśubhaphalair evaṃ mokṣyase karmabandhanaiḥ । sannyāsayogayuktātmā vimukto mām upaiṣyasi ।।

śubheti । śubhāśubhāni phalāni yeṣāṃ karmabandhanānām । karmāṇy eva bandhanāni । tair vimucyase । vimuktaś ca sannyāsayogayuktātmā । sannyāsaḥ kṛtānāṃ karmaṇāṃ brahmaṇi samarpaṇam । tad eva

kartṛkarmaphalaṃ cety abhedabhāvanā yogaḥ । tābhyāṃ yukta ātmā yasyāsau sannyāsayogayuktātmā mām upeṣyasi ।।

nanu yas tvayi samarpaṇaṃ karoti sa eva cet tvām upaiti rāgādimāṃs tarhi bhavān yathā loke rājā bhajamānasyopakaroti netarasyety āśaṅkyāha 

samohaṃ sarvabhūteṣu na me dveṣyo asti na priyaḥ । ye bhajanti tu māṃ bhaktyā mayi te teṣu cāpy aham ।।

samoham iti । samohaṃ sarvabhūteṣu na me rāgadveṣau । yo bhaktyā māṃ bhajate tasyānugrahaṃ kartuṃ mama svabhāvaḥ yathāgniḥ samyag bhajamānasya śītādyapanodaṃ karoti netarasya । ato ye bhajanti tu bhaktyā sevante mām āśrayante teṣv ahaṃ varte । nātra rāgadveṣau kāraṇam । api tu prāṇikarmānurūpaphalapradarśanenāgnivadanugṛhṇāmīty abhiprāyaḥ ।।

idānīṃ vṛttādinirākaraṇenāpi bhagavadāśrayaṇastutyartham arthavādakathanaṃ kriyate । vṛttam apy atra tantram ity āha 

api cet sudurācāro bhajate mām ananyabhāk । sādhur eva sa mantavyaḥ samyag vyavasito hi saḥ ।।
apīti । suṣṭhu bhṛśaṃ ced durācāraḥ so api sādhur eva
mantavyaḥ । kasmāt । samyag vyavasitaḥ suniścitabuddhiḥ sanmārgam āsthito yataḥ । hiśabdo hetau ।।

ayaṃ punaḥ 

kṣipraṃ bhavati dharmātmā śaśvac chāntiṃ nigacchati । kaunteya pratijānīhi na madbhaktaḥ praṇaśyati ।।

kṣipram iti । ṭi pāpakṣayāt । śaśvad iti kriyāviśeṣaṇam nirgacchatīty arthaḥ । tad etad vastu pratijānīhi । na me bhaktaḥ praṇaśyatīti ।।

idānīṃ ye bhajanti tu māṃ bhaktyā iti yad bhagavatsevanaṃ prakrāntaṃ tatra śraddhābhaktibhyāṃ bhagavadvyapāśrayaṇaprarovanārtham apy arthavādam āha 

māṃ hi pārtha vyapāśritya ye api syuḥ pāpayonayaḥ । striyo vaiśyās tathā śūdrās te api yānti parāṃ gatim ।।

mām iti । he pārtha māṃ vyapāśritya viśeṣeṇa śaraṇatvenāśritya ye api pāpayonayo bhavanti । pāpād yonir janma yeṣāṃ te pāpayonayaḥ kutsitajanmānaḥ stryādayo ye atyantam apavarge anadhikṛtās te api svakarmānuṣṭhānalakṣaṇena madājñāsampādanena pāpakṣayāt paramāṃ prakṛṣṭām uttamāṃ svargalakṣaṇāṃ gatiṃ yānti prāpnuvantīti sambhāvyate । matsamparko hi śuddhikāraṇam analasamparka iva lauhasya । svakarmaṇā māṃ sevasveti । svakarmaṇaivārādhanasya vidhānāt 
pratyutthānātmakaṃ karma śūdrasyāpi svabhāvajam iti pratyutthānena
paricaryātmakena svakarmaṇā tam evārthasiddhiṃ vindati mānava iti ।
tadanuṣṭhānenaiva puruṣārthasiddher vidhāsyamānatvāt ।।

arthavādatātparyam upasaṃharann āha 

kiṃ punar brāhmaṇāḥ puṇyā bhaktā rājarṣayas tathā । anityam asukhaṃ lokam imaṃ prapya bhajasva mām ।।

kim iti । bhagavaccharaṇagatā anadhikṛtāḥ stryādayo apy utkṛṣṭāṃ gatiṃ gacchanti । kiṃ punar ye śuddhayonayo adhikṛtā brāhmaṇarājarṣayaś ca te na yāsyantīti । apiśabdena sambhāvanārthenātiśayoktyā brāhmaṇādīnāṃ jñānaprarocanānena kriyate na tu yathāśruto artho vidhīyate । yathā api parvataṃ śirasā bhindyāt api droṇapākaṃ bhuñjīta ity anena vākyena puruṣaśaktiśraddhānaṃ kriyate na tu parvatabhedaḥ pratipādyata aśakyatvāt । na hi parvataṃ bhindyād ity asyānyaparatvāt svārthātātparyāt tatra pravṛttiḥ । na hi vidhivihitasyārthasya stutyā droṇapākasya pratiṣiddhasya duṣṭasya nindayā nivṛttiḥ । na tu viṣabhakṣaṇalakṣaṇaṃ svārthaṃ pratipādyate । ataś ca jaiminir arthavādalakṣaṇasūtraṃ praṇītavān vidhinā tv ekavākyatvāt stutyarthena vidhīnāṃ syur iti । arthavādāḥ kila vidhyekavākyatayā vidhiśeṣatvena niṣedhaśeṣatvena ca tatstutyarthās tannindārthā vā bhaveyur ity arthaḥ । arthavādavākyānāṃ padārthatvāt svārthe ca tātparyābhāvād anyaparatvāc ceti । tathā ca bhaṭṭapādair evoktam 

vyākhyeyād guṇavādena yo arthavādād atatparāt । arthe adhigantum iṣyeta kathaṃ syāt tasya satyatā ।। iti ।

tathā ca śrutau paśuyāge vapāhomaḥ kartavya iti । asya vidher avaśyānuṣṭhānāyārthavādavākyam prajāpatir vapām udakhidata

ityādi । tasyāyam arthaḥ evaṃ nāma yajamānenāvaśyaṃ vapāhomaḥ kartavya iti । yad uktaṃ paśvantarābhāve prajāpatinā svātmana eva vāpam utkhidya vapāhomo anuṣṭhita iti paśuyāgavidher avaśyakartavyatve vapotkhananam adhyāropitaṃ prarocanārtham । loke apy anabhipretaduṣṭapuruṣagṛhabhojananivṛttyarthaṃ kaścid bravīti varaṃ viṣaṃ bhakṣya mā cāsya gṛhe bhuṅkthā iti anenāpi laukikenārthavādavākyena na viṣabhakṣaṇalakṣaṇaḥ svārtho vidhīyata api tu atiśayoktyā tad gehabhojananivṛttiḥ kriyate । niṣiddha ।