Gopathabrāhmaṇa

oṃ namo atharvavedāya namaḥ ।।

oṃ brahma ha vā idam agra āsīt svayaṃbhv ekam eva tadaikṣata mahad vai yakṣam yad ekam evāsmi hantāhaṃ mad eva manmātraṃ dvitīyaṃ devaṃ nirmimā iti tad abhyaśrāmyad abhyatapat samatapat tasya śrāntasya taptasya saṃtaptasya lalāṭe sneho yad ārdram ājāyata tenānandat tad abravīt mahad vai yakṣaṃ suvedam avidam aham iti tad yad abravīt mahad vai yakṣaṃ suvedam avidam aham iti 
tasmāt suvedo abhavat
taṃ vā etaṃ suvedaṃ santaṃ sveda ity ācakṣate parokṣeṇa
parokṣapriyā iva hi devā bhavanti pratyakṣadviṣaḥ ।।

sa bhūyo aśrāmyad bhūyo atapyad bhūya ātmānaṃ samatapat tasya śrāntasya taptasya saṃtaptasya sarvebhyo romagartebhyaḥ pṛthaksvedadhārāḥ prāsyandanta tābhir anandat tad abravīt ābhir vā aham idaṃ sarvaṃ dhārayiṣyāmi yad idaṃ kiṃ ca ābhir vā aham idaṃ sarvaṃ janayiṣyāmi yad idaṃ kiṃ ca ābhir vā aham idaṃ sarvaṃ āpsyāmi yad idaṃ kiṃ ceti tad yad abravīt ābhir vā aham idaṃ sarvaṃ dhārayiṣyāmi yad idaṃ kiṃ ceti tasmād dhārā abhavan tad dhārāṇāṃ dhārātvaṃ yac cāsu dhriyate tad yad abravīt ābhir vā aham idaṃ sarvaṃ janayiṣyāmi yad idaṃ kiṃ ceti tasmāj jāyā abhavan taj jāyānāṃ jāyātvaṃ yac cāsu puruṣo jāyate yac ca putraḥ [ed yāc] pun nāma narakam anekaśatatāram tasmāt trātīti putras tat putrasya putratvam tad yad abravīt ābhir vā aham idaṃ sarvaṃ āpsyāmi yad idaṃ kiṃ ceti 
tasmād āpo abhavan
tad apām aptvam
āpnoti vai sa sarvān kāmān yān kāmayate ।।

tā apaḥ sṛṣṭvānvaikṣata tāsu svāṃ chāyām apaśyat tām asyekṣamāṇasya svayaṃ reto askandat tad apsu pratyatiṣṭhat tās tatraivābhyaśrāmyad abhyatapat samatapat tāḥ śrāntās taptāḥ saṃtaptāḥ sārdham eva retasā dvaidham abhavan tāsām anyatarā atilavaṇā apeyā asvādvyas tā aśāntā retaḥ samudraṃ vṛtvātiṣṭhan athetarāḥ peyāḥ svādvyaḥ śāntās tās tatraivābhyaśrāmyad abhyatapat samatapat tābhyaḥ śrāntābhyas taptābhyaḥ saṃtaptābhyo yad reta āsīt tad abhṛjjyata [ed asīt] 
tasmād bhṛguḥ samabhavat
tad bhṛgor bhṛgutvam
bhṛgur iva vai sa sarveṣu lokeṣu bhāti ya evaṃ veda ।।

sa bhṛguṃ sṛṣṭvāntaradhīyata sa bhṛguḥ sṛṣṭaḥ prāṅ aijata taṃ vāg anvavadat vāyo vāya iti sa nyavartata sa dakṣiṇāṃ diśam aijata taṃ vāg anvavadat mātariśvan mātariśvann iti sa nyavartata sa pratīcīṃ diśam aijata taṃ vāg anvavadat pavamāna pavamāneti sa nyavartata sa udīcīṃ diśam aijata taṃ vāg anvavadat vāta vāteti tam abravīt na nv avidam aham iti na hīti athārvāṅ enam etāsv evāpsv anviccheti tad yad abravīd athārvāṅ enam etāsv evāpsv anviccheti tad atharvābhavat tad atharvaṇo atharvatvam tasya ha vā etasya bhagavato atharvaṇa ṛṣer yathaiva brahmaṇo lomāni yathāṅgāni yathā prāṇa evam evāsya sarva ātmā samabhavat tam atharvāṇaṃ brahmābravīt prajāpateḥ prajāḥ sṛṣṭvā pālayasveti tad yad abravīt prajāpateḥ prajāḥ sṛṣṭvā pālayasveti tasmāt prajāpatir abhavat 
tat prajāpateḥ prajāpatitvam
atharvā vai prajāpatiḥ
prajāpatir iva vai sa sarveṣu lokeṣu bhāti ya evaṃ veda ।।

tam atharvāṇam ṛṣim abhyaśrāmyad abhyatapat samatapat tasmāc chrāntāt taptāt saṃtaptād daśatayān atharvaṇa ṛṣīn niramimataikarcān dvyṛcāṃs tṛcāṃs caturṛcān pañcarcānt ṣaḍarcānt saptarcān aṣṭarcān navarcān daśarcān iti [ed ṣaḍarcāṃt] tān atharvaṇa ṛṣīn abhyaśrāmyad abhyatapat samatapat tebhyaḥ śrāntebhyas taptebhyaḥ saṃtaptebhyo daśatayān ātharvaṇān ārṣeyān niramimataikādaśān dvādaśāṃs trayodaśāṃś caturdaśān pañcadaśān ṣoḍaśānt saptadaśān aṣṭādaśān navadaśān viṃśān iti [ed ṣoḍaśāṃt, note also pañcarcānt above] tān atharvaṇa ṛṣīn ātharvaṇāṃś cārṣeyān abhyaśrāmyad abhyatapat samatapat tebhyaḥ śrāntebhyas taptebhyaḥ saṃtaptebhyo yān mantrān apaśyat sa ātharvaṇo vedo abhavat tam ātharvaṇaṃ vedam abhyaśrāmyad abhyatapat samatapat 
tasmāc chrāntāt taptāt saṃtaptād om iti mana evordhvam akṣaram udakrāmat
sa ya icchet sarvair etair atharvabhiś cātharvaṇaiś ca kurvīyety etayaiva tan mahāvyāhṛtyā kurvīta
sarvair ha vā asyaitair atharvabhiś cātharvaṇaiś ca kṛtaṃ bhavati ya evaṃ veda yaś caivaṃvidvān evam etayā mahāvyāhṛtyā kurute ।।

sa bhūyo aśrāmyad bhūyo atapyad bhūya ātmānaṃ samatapat sa ātamata eva trīṃl lokān niramimīta pṛthivīm antarikṣaṃ divam iti sa khalu pādābhyām eva pṛthivīṃ nirmamimīta udarād antarikṣaṃ mūrdhno divam sa tāṃs trīṃl lokān abhyaśrāmyad abhyatapat samatapat tebhyaḥ śrāntebhyas taptebhyaḥ saṃtaptebhyas trīn devān niramimīta agniṃ vāyum ādityam iti sa khalu pṛthivyā evāgniṃ niramimītāntarikṣād vāyuṃ diva ādityam sa tāṃs trīn devān abhyaśrāmyad abhyatapat samatapat tebhyaḥ śrāntebhyas taptebhyaḥ saṃtaptebhyas trīn vedān niramimīta ṛgvedaṃ yajurvedaṃ sāmavedam iti agner ṛgvedaṃ vāyor yajurvedaṃ ādityāt sāmavedam sa tāṃs trīn vedān abhyaśrāmyad abhyatapat samatapat tebhyaḥ śrāntebhyas taptebhyaḥ saṃtaptebhyas tisro mahāvyāhṛtīr niramimīta bhūr bhuvaḥ svar iti 
bhūr ity ṛgvedād bhuva iti yajurvedāt svar iti sāmavedāt
sa ya icchet sarvair etais tribhir vedaiḥ kurvīyety etābhir eva tan mahāvyāhṛtibhiḥ kurvīta
sarvair ha vā asyaitais tribhir vedaiḥ kṛtaṃ bhavati ya evaṃ veda yaś caivaṃvidvān evam etābhir mahāvyāhṛtibhiḥ kurute ।।

tā yā amū retaḥ samudraṃ vṛtvātiṣṭhaṃs tāḥ prācyo dakṣiṇācyaḥ pratīcya udīcyaḥ samavadravanta tad yat samavadravanta tasmāt samudra ucyate tā bhītā abruvan bhagavantam eva vayaṃ rājānaṃ vṛṇīmaha iti yac ca vṛtvātiṣṭhaṃs tad varaṇo abhavat taṃ vā etaṃ varaṇaṃ santaṃ varuṇa ity ācakṣate parokṣeṇa parokṣapriyā iva hi devā bhavanti pratyakṣadviṣaḥ sa samudrād amucyata sa mucyur abhavat taṃ vā etaṃ mucyuṃ santaṃ mṛtyur ity ācakṣate parokṣeṇa parokṣapriyā iva hi devā bhavanti pratyakṣadviṣas taṃ varuṇaṃ mṛtyum abhyaśrāmyad abhyatapat samatapat tasya śrāntasya taptasya saṃtaptasya sarvebhyo aṅgebhyo raso akṣarat 
so aṅgaraso abhavat
taṃ vā etaṃ aṅgarasaṃ santam aṅgirā ity ācakṣate parokṣeṇa
parokṣapriyā iva hi devā bhavanti pratyakṣadviṣaḥ ।।

tam aṅgirasam ṛṣim abhyaśrāmyad abhyatapat samatapat tasmāc chrāntāt taptāt saṃtaptād viṃśino aṅgirasa ṛṣīn niramimīta tān viṃśino aṅgirasa ṛṣīn abhyaśrāmyad abhyatapat samatapat tebhyaḥ śrāntebhyas taptebhyaḥ saṃtaptebhyo daśatayān āṅgirasān ārṣeyān niramimīta ṣoḍaśino aṣṭādaśino dvādaśina ekarcān dvyṛcāṃs tṛcāṃś caturṛcān pañcarcān ṣaḍarcān saptarcān iti tān aṅgirasa ṛṣīn āṅgirasāṃś cārṣeyān abhyaśrāmyad abhyatapat samatapat tebhyaḥ śrāntebhyas taptebhyaḥ saṃtaptebhyo yān mantrān apaśyat sa āṅgiraso vedo abhavat tām āṅgirasaṃ vedam abhyaśrāmyad abhyatapat samatapat 
tasmāc chrāntāt taptāt saṃtaptāj janad iti dvaitam akṣaraṃ vyabhavat
sa ya icchet sarvair etair aṅgirobhiś cāṅgirasaiś ca kurvīyety etayaiva tan mahāvyāhṛtyā kurvīta
sarvair ha vā asyaitair aṅgirobhiś cāṅgirasaiś ca kṛtaṃ bhavati ya evaṃ veda yaś caivaṃvidvān evam etayā mahāvyāhṛtyā kurute ।।

sa ūrdhvo atiṣṭhat sa imāṃl lokān vyaṣṭabhnāt tasmād aṅgiraso adhīyāna ūrdhvas tiṣṭhati tad vrataṃ sa manasā dhyāyed yad vā ahaṃ kiṃ ca manasā dhyāsyāmi tathaiva tad bhaviṣyati [ed yed] tad dha sma tathaiva bhavati tad apy etad ṛcoktam śreṣṭho ha vedas tapaso adhi jāto brahmajyānāṃ kṣitaye saṃbabhūva । 
ṛjyad bhūtaṃ yad asṛjyatedaṃ niveśanam anṛṇaṃ dūram asyeti [ed ṛcy ṛgbhūtaṃ - see note patyal]
tā vā etā aṅgirasāṃ jāmayo yan menayaḥ
karoti menibhir vīryaṃ ya evaṃ veda ।।

sa diśo anvaikṣata prācīṃ dakṣiṇāṃ pratīcīm udīcīṃ dhruvām ūrdhvām iti tās tatraivābhyaśrāmyad abhyatapat samatapat tābhyaḥ śrāntābhyas taptābhyaḥ saṃtaptābhyaḥ pañca vedān niramimīta sarpavedaṃ piśācavedam asuravedam itihāsavedaṃ purāṇavedam iti sa khalu prācyā eva diśaḥ sarpavedaṃ niramimīta dakṣiṇasyāḥ piśācavedam pratīcyā asuravedam udīcyā itihāsavedam dhruvāyāś cordhvāyāś ca purāṇavedam sa tān pañca vedān abhyaśrāmyad abhyatapat samatapat tebhyaḥ śrāntebhyas taptebhyaḥ saṃtaptebhyaḥ pañca mahāvyāhṛtīr niramimīta vṛdhat karad ruhan mahat tad iti vṛdhad iti sarpavedāt karad iti piśācavedāt ruhad ity asuravedāt mahad itītihāsavedāt 
tad iti purāṇavedāt
sa ya icchet sarvair etaiḥ pañcabhir vedaiḥ kurvīyety etābhir eva tan mahāvyāhṛtibhiḥ kurvīta
sarvair ha vā asyaitaiḥ pañcabhir vedaiḥ kṛtaṃ bhavati ya evaṃ veda yaś caivaṃvidvān evam etābhir mahāvyāhṛtibhiḥ kurute ।।

sa āvataś ca parāvataś cānvaikṣata tās tatraivābhyaśrāmyad abhyatapat samatapat 
tābhyaḥ śrāntābhyas taptābhyaḥ saṃtaptābhyaḥ śam ity ūrdhvam akṣaram udakrāmat
sa ya icchet sarvābhir etābhir āvadbhiś ca parāvadbhiś ca kurvīyety etayaivā tan mahāvyāhṛtyā kurvīta
sarvābhir ha vā asyaitābhir āvadbhiś ca parāvadbhiś ca kṛtaṃ bhavati ya evaṃ veda yaś caivaṃvidvān evam etayā mahāvyāhṛtyā kurute ।।

sa bhūyo aśrāmyad bhūyo atapyad bhūya ātmānaṃ samatapat sa manasa eva candramasaṃ niramimīta nakhebhyo nakṣatrāṇi lomabhya oṣadhivanaspatīn kṣudrebhyaḥ prāṇebhyo anyān bahūn devān sa bhūyo aśrāmyad bhūyo atapyad bhūya ātmānaṃ samatapat sa etaṃ trivṛtaṃ saptatantum ekaviṃśatisaṃsthaṃ yajñam apaśyat [ed ekaviśatisaṃsthaṃ] tad apy etad ṛcoktam 
iti
athāpy eṣa prākrīḍitaḥ ślokaḥ pratyabhivadati
sapta sutyāḥ sapta ca pākayajñā iti ।।

tam āharat tenāyajata tasyāgnir hotāsīt vāyur adhvaryuḥ sūrya udgātā candramā brahmā parjanyaḥ sadasyaḥ oṣadhivanaspatayaś camasādhvaryavaḥ viśve devā hotrakāḥ atharvāṅgiraso goptāras taṃ ha smaitam evaṃvidvāṃsaḥ pūrve śrotriyā yajñaṃ tataṃ sāvasāya ha smāhety abhivrajanti mā no ayaṃ gharma udyataḥ pramattānām amṛtāḥ prajāḥ pradhākṣīd iti tān vā etān parirakṣakānt sadaḥprasarpakān ity ācakṣate dakṣiṇāsamṛddhān tad u ha smāha prajāpatiḥ yad vai yajñe akuśalā ṛtvijo bhavanty acaritino brahmacaryam aparāgyā vā tad vai yajñasya viriṣṭam ity ācakṣate yajñasya viriṣṭam anu yajamāno viriṣyate yajamānasya viriṣṭam anv ṛtvijo viriṣyante ṛtvijāṃ viriṣṭam anu dakṣiṇā viriṣyante 
dakṣiṇānāṃ viriṣṭam anu yajamānaḥ putrapaśubhir viriṣyate
putrapaśūnāṃ viriṣṭam anu yajamānaḥ svargeṇa lokena viriṣyate
svargasya lokasya viriṣṭam anu tasyārdhasya yogakṣemo virisyate yasminn ardhe yajanta iti brāhmaṇam ।।

taṃ ha smaitam evaṃvidvāṃsaṃ brahmāṇaṃ yajñaviriṣṭī vā yajñaviriṣṭino vety upādhāveran namas te astu bhagavan yajñasya no viriṣṭaṃ sandhehīti tad yatraiva viriṣṭaṃ syāt tatrāgnīn upasamādhāya śāntyudakaṃ kṛtvā pṛthivyai śrotrāyeti trir evāgnīnt samprokṣati triḥ paryukṣati triḥ kārayamānam ācāmayati ca saṃprokṣati ca yajñavāstu va samprokṣati athāpi vedānāṃ rasena yajñasya viriṣṭaṃ sandhīyate tad yathā lavaṇena suvarṇaṃ saṃdadhyāt suvarṇena rajataṃ rajatena lohaṃ lohena sīsaṃ sīsena trapv evam evāsya yajñasya viriṣṭaṃ saṃdhīyate yajñasya saṃdhitim anu yajamānaḥ saṃdhīyate [ed saṃghīyate] yajamānasya saṃdhitim anv ṛtvijaḥ saṃdhīyante ṛtvijāṃ saṃdhitim anu dakṣiṇāḥ saṃdhīyante 
dakṣiṇānāṃ saṃdhitim anu yajamānaḥ putrapaśubhiḥ saṃdhīyate
putrapaśūnāṃ saṃdhitim anu yajamānaḥ svargeṇa lokena saṃdhīyate
svargasya lokasya saṃdhitim anu tasyārdhasya yogakṣemaḥ saṃdhīyate yasminn ardhe yajanta iti brāhmaṇam ।।

tad u ha smāhātharvā devo vijānan yajñaviriṣṭānandānīty upaśamayeran yajñe prāyaścittiḥ kriyate api ca yad u bahv iva yajñe vilomaṃ kriyate na caivāsya kā canārtir bhavati na ca yajñaviṣkandham upayāty apahanti punarmṛtyum apātyeti punārājātiṃ kāmacāro asya sarveṣu lokeṣu bhāti ya evaṃ veda yaś caivaṃvidvān brahmā bhavati yasya caivaṃvidvān brahmā dakṣiṇataḥ sado adhyāste yasya caivaṃvidvān brahmā dakṣiṇata udaṅmukha āsīno yajña ājyāhutīr juhotīti brāhmaṇam ।।

brahma ha vai brahmāṇaṃ puṣkare sasṛje sa khalu brahmā sṛṣṭaś cintām āpede kenāham ekenākṣareṇa sarvāṃś ca kāmānt sarvāṃś ca lokānt sarvāṃś ca devānt sarvāṃś ca vedānt sarvāṃś ca yajñānt sarvāṃś ca śabdānt sarvāś ca vyuṣṭīḥ sarvāṇi ca bhūtāni sthāvarajaṅgamāny anubhaveyam iti sa brahmacaryam acarat sa om ity etad akṣaram apaśyad dvivarṇaṃ caturmātraṃ sarvavyāpi sarvavibhvayātayāmabrahma brāhmīṃ vyāhṛtiṃ brahmadaivatām 
tayā sarvāṃś ca kāmānt sarvāṃś ca lokānt sarvāṃś ca devānt sarvāṃś ca vedānt sarvāṃś ca yajñānt sarvāṃś ca śabdānt sarvāś ca vyuṣṭīḥ sarvāṇi ca bhūtāni sthāvarajaṅgamāny anvabhavat
tasya prathamena varṇenāpaḥ snehaṃ cānvabhavat
tasya dvitīyena varṇena tejo jyotīṃṣy anvabhavat ।।

tasya prathamayā svaramātrayā pṛthivīm agnim oṣadhivanaspatīn ṛgvedaṃ bhūr iti vyāhṛtiṃ gāyatraṃ chandas trivṛtaṃ stomaṃ prācīṃ diśaṃ vasantam ṛtuṃ vācam adhyātmaṃ jihvāṃ rasam itīndriyāṇy anvabhavat ।।

tasya dvitīyayā svaramātrayāntarikṣaṃ vāyuṃ yajurvedaṃ bhuva iti vyāhṛtiṃ traiṣṭubhaṃ chandaḥ pañcadaśaṃ stomaṃ pratīcīṃ diśaṃ grīṣmam ṛtuṃ prāṇam adhyātmaṃ nāsike gandhaghrāṇam itīndriyāṇy anvabhavat ।।

tasya tṛtīyayā svaramātrayā divam ādityaṃ sāmavedaṃ svar iti vyāhṛtiṃ jāgataṃ chandaḥ saptadaśaṃ stomam udīcīṃ diśaṃ varṣā ṛtuṃ jyotir adhyātmaṃ cakṣuṣī darśanam itīndriyāny anvabhavat ।।

tasya vakāramātrayāpaś candramasam atharvavedaṃ nakṣatrāṇy om iti svam ātmānaṃ janad ity aṅgirasām ānuṣṭubhaṃ chanda ekaviṃśaṃ stomaṃ dakṣiṇāṃ diśaṃ śaradam ṛtuṃ mano adhyātmaṃ jñānaṃ jñeyam itīndriyāṇy anvabhavat ।।

tasya makāraśrutyetihāsapurāṇaṃ vākovākyaṃ gāthā nārāśaṃsīr upaniṣado anuśāsanānīti vṛdhat karad ruhan mahat tac cham om iti vyāhṛtīḥ svaraśamyanānātantrīḥ svaranṛtyagītavāditrāṇy anvabhavac caitrarathaṃ daivataṃ vaidyutaṃ jyotir bārhataṃ chandas triṇavatrayastriṃśau stomau dhruvām ūrdhvāṃ diśaṃ hemantaśiśirāv ṛtū śrotram adhyātmaṃ śabdaśravaṇam itīndriyāṇy anvabhavat ।।

saiṣaikākṣararg brahmaṇas tapaso agre prādurbabhūva brahmavedasyātharvaṇaṃ śukram ata eva mantrāḥ prādurbabhūvuḥ sa tu khalu mantrāṇām atapasāsuśrūṣānadhyāyādhyayanena yad ūnaṃ ca viriṣṭaṃ ca yātayāmaṃ ca karoti tad atharvaṇāṃ tejasā pratyāpyāyayet mantrāś ca mām abhimukhībhaveyur garbhā iva mātaram abhijighāṃsuḥ purastād oṃkāraṃ prayuṅkte etayaiva tad ṛcā pratyāpyāyet eṣaiva yajñasya purastād yujyate eṣā paścāt sarvata etayā yajñas tāyate tad apy etadṛcoktam 
yā purastād yujyata ṛco akṣare parame vyomann iti
tad etad akṣaraṃ brāhmaṇo yaṃ kāmam icchet trirātropoṣitaḥ prāṅmukho vāgyato barhiṣy upaviśya sahasrakṛtva āvartayet
sidhyanty asyārthāḥ sarvakarmāṇi ceti brāhmaṇam ।।

vasor dhārāṇām aindraṃ nagaram tad asurāḥ paryavārayanta te devā bhītā āsan ka imān asurān apahaniṣyatīti [ed īmān] ta oṃkāraṃ brahmaṇaḥ putraṃ jyeṣṭhaṃ dadṛśrus te tam abruvan bhavatā mukhenemān asurāñ jayemeti sa hovāca kiṃ me pratīvāho bhaviṣyatīti varaṃ vṛṇīṣveti vṛṇā iti sa varam avṛṇīta na mām anīrayitvā brāhmaṇā brahma vadeyuḥ yadi vadeyur abrahma tat syād iti tatheti te devā devayajanasyottarārdhe asuraiḥ saṃyattā āsan tān oṃkāreṇāgnīdhrīyād devā asurān parābhāvayanta tad yat parābhāvayanta tasmād oṃkāraḥ pūrvam ucyate yo ha vā etam oṃkāraṃ na vedāvaśī syād ity atha ya evaṃ veda brahmavaśī syād iti tasmād oṃkāra ṛcy ṛg bhavati yajuṣi yajuḥ sāmni sāma sūtre sūtram 
brāhmaṇe brāhmaṇam
śloke ślokaḥ
praṇave praṇava iti brāhmaṇam ।।

oṃkāraṃ pṛcchāmaḥ ko dhātuḥ kiṃ prātipadikam kiṃ nāmākhyātam kiṃ liṅgam kiṃ vacanam kā vibhaktiḥ kaḥ pratyayaḥ kaḥ svara upasargo nipātaḥ kiṃ vai vyākaraṇam ko vikāraḥ ko vikārī katimātraḥ kativarṇaḥ katyakṣaraḥ katipadaḥ kaḥ saṃyogaḥ kiṃ sthānānupradānakaraṇaṃ śikṣukāḥ kim uccārayanti kiṃ chandaḥ ko varṇa iti pūrve praśrāḥ athottare mantraḥ kalpo brāhmaṇam ṛg yajuḥ sāma kasmād brahmavādina oṃkāram āditaḥ kurvanti kiṃ daivatam kiṃ jyotiṣam kiṃ niruktam kiṃ sthānam kā prakṛtiḥ kimadhyātmam iti 
ṣaṭtriṃśat praśrnāḥ
pūrvottarāṇāṃ trayo vargā dvādaśakāḥ
etair oṃkāraṃ vyākhyāsyāmaḥ ।।

indraḥ prajāpatim apṛcchat bhagavann abhiṣṭūya pṛcchāmīti pṛccha vatsety abravīt kim ayam oṃkāraḥ kasyaḥ putraḥ kiṃ caitac chandaḥ kiṃ caitad varṇaḥ kiṃ caitad brahmā brahma sampadyate tasmād vai tad bhadram oṃkāraṃ pūrvam ālebhe svaritodātta ekākṣara oṃkāra ṛgvede traisvaryodāta ekākṣara oṃkāro yajurvede dīrghaplutodātta ekākṣara oṃkāraḥ sāmavede hrasvodātta ekākṣara oṃkāro atharvavede udāttodāta dvipada a u ity ardhacatasro mātrā makāre vyañjanam ity āhuḥ yā sā prathamā mātrā brahmadevatyā raktā varṇena yas tāṃ dhyāyate nityaṃ sa gacched brāhmaṃ padam yā sā dvitīyā mātrā viṣṇudevatyā kṛṣṇā varṇena yas tāṃ dhyāyate nityaṃ sa gacched vaiṣṇavaṃ padam yā sā tṛtīyā mātraiśānadevatyā kapilā varṇena yas tāṃ dhyāyate nityaṃ sa gacched aiśānaṃ padam yā sārdhacaturthī mātrā sarvadevatyā vyaktībhūtā khaṃ vicarati śuddhasphaṭikasannibhā varṇena yas tāṃ dhyāyate nityaṃ sa gacchet padam anāmakam oṃkārasya cotpattiḥ vipro yo na jānāti tatpunarupanayanam tasmād brāhmāṇavacanam ādartavyaṃ yathā lātavyo gotro brahmaṇaḥ putraḥ gāyatraṃ cchandaḥ śuklo varṇaḥ 
puṃso vatsaḥ
rudro devatā
oṃkāro vedānām ।।

ko dhātur iti āpṛdhātuḥ avatim apy eke rūpasāmānyād arthasāmānyaṃ nedīyas tasmād āper oṃkāraḥ sarvam āpnotīty arthaḥ kṛdantam arthavat prātipadikam adarśanam pratyayasya nāma saṃpadyate nipāteṣu cainaṃ vaiyākaraṇā udāttaṃ samāmananti tad avyayībhūtam anvarthavācī śabdo na vyeti kadā caneti sadṛśaṃ triṣu liṅgeṣu sarvāsu va vibhaktiṣu vacaneṣu ca sarveṣu yan na vyeti tad avyayam ko vikārī cyavate prasāraṇam āpnoter ākarapakārau vikāryau 
ādita oṃkāro vikriyate
dvitīyo makāraḥ
eva dvivarṇa ekākṣara om ity oṃkāro nirvṛttaḥ ।।

katimātra iti ādes tisro mātrāḥ abhyādāne hi plavate makāraś caturthīm kiṃ sthānam iti ubhāv oṣṭhau sthānam nādānupradānakaraṇau ca dvisthānam [ed nādāna-, cf patyal p ] saṃdhyakṣaram avarṇaleśaḥ kaṇṭhyo yathoktaśeṣaḥ pūrvo vivṛtakaraṇasthitaś ca dvitīyaspṛṣṭakaraṇasthitaś ca na saṃyogo vidyate ākhyātopasargānudāttasvaritaliṅgavibhaktivacanāni ca saṃsthānādhyāyina ācāryāḥ pūrve babhūvuḥ śravaṇād eva pratipadyante na kāraṇaṃ pṛcchanti athāparapakṣīyāṇāṃ kaviḥ pañcālacaṇḍaḥ paripṛcchako babhūvāṃbu pṛthagudgīthadoṣān bhavanto bruvantv iti tad vācy upalakṣayed varṇākṣarapadāṅkaśaḥ vibhaktyām ṛṣiniṣevitām iti vācaṃ stuvanti tasmāt kāraṇaṃ brūmaḥ varṇānām ayam idaṃ bhaviṣyatīti ṣaḍaṅgavidas tat tathādhīmahe kiṃ chanda iti gāyatraṃ hi chandaḥ gāyatrī vai devānām ekākṣarā śvetavarṇā ca vyākhyātā dvau dvādaśakau vargau etad vai vyākaraṇaṃ dhātvarthavacanaṃ śaikṣyaṃ chandovacanaṃ ca 
athottarau dvau dvādaśakau vargau vedarahasikī vyākhyātā
mantraḥ kalpo brāhamaṇam ṛg yajuḥ sāmātharvāṇi
eṣā vyāhṛtiś caturṇāṃ vedānām ānupūrveṇoṃ bhūr bhuvaḥ svar iti vyāhṛtayaḥ ।।

asamīkṣyapravalhitāni śrūyante dvāparādāv ṛṣīṇām ekadeśo doṣapatir iha cintām āpede tribhiḥ somaḥ pātavyaḥ samāptam iva bhavati tasmād ṛgyajuḥsāmāny apakrāntatejāṃsy āsan tantra maharṣayaḥ paridevayāṃ cakrire mahac chokabhayaṃ prāptāḥ smaḥ na caitat sarvaiḥ samabhihitam te vayaṃ bhagavantam evopadhāvāma sarveṣām eva śarma bhavānīti te tathety uktvā tūṣṇīm atiṣṭhan nānupasannebhya iti upopasīdāmīti nīcair babhūvuḥ sa ebhya upanīya provāca māmikām eva vyāhṛtim ādita āditaḥ kṛṇudhvam iti evaṃ māmakā ādhīyante narte bhṛgvaṅgirovidbhyaḥ somaḥ pātavyaḥ ṛtvijaḥ parābhavanti yajamāno rajasāpadhvasyati śrutiś cāpadhvastā tiṣṭhatīti evam evottarottarād yogāt tokaṃ tokaṃ praśādhvam iti evaṃ pratāpo na parābhaviṣyatīti 
tathā ha tathā ha bhagavann iti pratipedira āpyāyayan
te tathā vītaśokabhayā babhūvus
tasmād brahmavādina oṃkāram āditaḥ kurvanti ।।

kiṃ devatam iti ṛcām agnir devatam tad eva jyotiḥ gāyatraṃ chandaḥ pṛthivī sthānam ity evam ādiṃ kṛtvā ṛgvedam adhīyate yajuṣāṃ vāyur devatam tad eva jyotis traiṣṭubhaṃ chandaḥ antarikṣaṃ sthānam ity evam ādiṃ kṛtvā yajurvedam adhīyate sāmnām ādityo devatam tad eva jyotiḥ jāgataṃ chandaḥ dyauḥ sthānam ity evam ādiṃ kṛtvā samāvedam adhīyate atharvaṇāṃ candramā devatam tad eva jyotiḥ sarvāṇi chandāṃsi āpaḥ sthānam ity evam ādiṃ kṛtvātharvavedam adhīyate adbhyaḥ sthāvarajaṅgamo bhūtagrāmaḥ saṃbhavati tasmāt sarvam āpomayaṃ bhūtaṃ sarvaṃ bhṛgvaṅgiromayam antaraite trayo vedā bhṛgūn aṅgirasaḥ śritā ity ab iti prakṛtir apām oṃkāreṇa ca etasmād vyāsaḥ purovāca 
bhṛgvaṅgirovidā saṃskṛto anyān vedān adhīyīta
nānyatra saṃskṛto bhṛgṅgiraso adhīyīta
sāmavede atha khilaśrutir brahmacaryeṇa caitasmād atharvāṅgiraso ha yo veda sa veda sarvam iti brāhmaṇam ।।

adhyātmam ātmabhaiṣajyam ātmakaivalyam oṃkāraḥ 
ātmānaṃ nirudhya saṅgamamātrīṃ bhūtārthacintāṃ cintayet
atikramya vedebhyaḥ sarvaparam adhyātmaphalaṃ prāpnotītyarthaḥ
savitarkaṃ jñānamayam ity etaiḥ praśnaiḥ prativacanaiś ca yathārthaṃ padam anuvicintya prakaraṇajño hi prabalo viṣayī syāt sarvasmin vākovākya iti brāhmaṇam ।।

etad dha smaitad vidvāṃsam ekādaśākṣaṃ maudgalyaṃ glāvo maitreyo abhyājagāma sa tasmin brahmacaryaṃ vasato vijñāyovāca kiṃ svin maryā ayaṃ tan maudgalyo adhyeti yad asmin brahmacaryaṃ vasatīti tad dhi maudgalyasyāntevāsī śuśrāva sa ācāryāyāvrajyācacaṣṭe duradhīyānaṃ vā ayaṃ bhavantam avocad yo ayam adyātithir bhavati kiṃ saumya vidvān iti trīn vedān brūte bho iti tasya saumya vipaṣṭo vijigīṣo antevāsī taṃ me hvayeti tam ājuhāva tam abhyuvācāsāv iti bho iti kiṃ saumya ta ācāryo adhyetīti trīn vedān brūte bho iti yan nu khalu saumyāsmābhiḥ sarve vedā mukhato gṛhītāḥ kathaṃ ta evam ācāryo bhāṣate kathaṃ nu śiṣṭāḥ śiṣṭebhya evaṃ bhāṣeran yaṃ hy enam ahaṃ praśnaṃ pṛcchāmi na taṃ vivakṣyati na hy enam adhyetīti sa ha maudgalyaḥ svam antevāsinam uvāca parehi saumya glāvaṃ maitreyam upasīda adhīhi bhoḥ sāvitrīṃ gāyatrīṃ caturviṃśatiyoniṃ dvādaśamithunām yasyā bhṛgvaṅgirasaś cakṣuḥ yasyāṃ sarvam idaṃ śritaṃ tāṃ bhavān prabravītv iti 
sa cet saumya duradhīyāno bhaviṣyaty ācāryovāca brahmacārī brahmācāriṇo sāvitrīṃ prāheti vakṣyati tat tvaṃ brūyād duradhīyānaṃ taṃ vai bhavān maudgalyam avocat
sa tvā yaṃ praśnam aprākṣīn na taṃ vyavocaḥ
purā saṃvatsarād ārtim āriṣyasīti ।।

sa tatrājagāma yatretaro babhūva taṃ ha papraccha sa ha na pratipede taṃ hovāca duradhīyānaṃ taṃ vai bhavān maudgalyam avocat sa tvā yaṃ praśnam aprākṣīn na taṃ vyavocaḥ purā saṃvatsarād ārtim āriṣyasīti sa ha maitreyaḥ svān antevāsita uvāca yathārthaṃ bhavanto yathāgṛhaṃ yathāmano viprasṛjyantām duradhīyānaṃ vā ahaṃ maudgalyam avocam sa mā yaṃ praśnam aprākṣīn na taṃ vyavocam tam upaiṣyāmi śāntiṃ kariṣyāmīti sa ha maitreyaḥ prātaḥ samitpāṇir maudgalyam upasasādāsau vā ahaṃ bho maitreyaḥ kimartham iti duradhīyānaṃ vā ahaṃ bhavantam avocam tvaṃ mā yaṃ praśnam aprākṣīr na taṃ vyavocam tvām upaiṣyāmi śāntiṃ kariṣyāmīti sa hovācātra vā upetaṃ ca sarvaṃ ca kṛtaṃ pāpakena tvā yānena carantam āhuḥ atho ayaṃ mama kalyāṇas [patyal's transl implies the emendation āhū ratho] taṃ te dadāmi tena yāhīti sa hovācaitad evātrātviṣaṃ cānṛśaṃsyaṃ ca yathā bhavān āha upāyāmi tveva bhavantam iti taṃ hopeyāya taṃ hopetya papraccha kiṃ svid āhur bhoḥ savitur vareṇyaṃ bhargo devasya kavayaḥ kim āhur dhiyo vicakṣva yadi tāḥ pravettha pracodayāt savitā yābhir etīti [ed pracodayānt, corr patyal] tasmā etat provāca vedāṃś chandāṃsi savitur vareṇyam 
bhargo devasya kavayo annam āhuḥ karmāṇi dhiyas
tad u te prabravīmi pracodayāt savitā yābhir etīti [ed pracodayānt]
tam upasaṃgṛhya papracchādhīhi bhoḥ kaḥ savitā kā sāvitrī ।।

mana eva savitā vāk sāvitrī yatra hy eva manas tad vāg yatra vai vāk tan mana iti ete dve yonī ekaṃ mithunam agnir eva savitā pṛthivī sāvitrī yatra hy evāgnis tat pṛthivī yatra vai pṛthivī tad agnir iti ete dve yonī ekaṃ mithunam vāyur eva savitāntarikṣaṃ sāvitrī yatra hy eva vāyus tad antarikṣaṃ yatra vā antarikṣaṃ tad vāyur iti ete dve yonī ekaṃ mithunam āditya eva savitā dyauḥ sāvitrī yatra hy evādityas tad dyaur yatra vai dyaus tad āditya iti ete dve yonī ekaṃ mithunam candramā eva savitā nakṣatrāṇi sāvitrī yatra hy eva candramās tan nakṣatrāṇi yatra vai nakṣatrāṇi tac candramā iti ete dve yonī ekaṃ mithunam ahar eva savitā rātriḥ sāvitrī yatra hy evāhas tad rātrir yatra vai rātris tad ahar iti ete dve yonī eka mithunam uṣṇam eva savitā śītaṃ sāvitrī yatra hy evoṣṇaṃ tac chītaṃ yatra vai śītaṃ tad uṣṇam iti ete dve yonī ekaṃ mithunam abhram eva savitā varṣaṃ sāvitrī yatra hy evābhraṃ tad varṣaṃ yatra vai varṣaṃ tad abhram iti ete dve yonī ekaṃ mithunam vidyud eva savitā stanayitnuḥ sāvitrī yatra hy eva vidyut tat stanayitnur yatra vai stanayitnus tad vidyud iti ete dve yonī ekaṃ mithunam prāṇa eva savitānnaṃ sāvitrī yatra hy eva prāṇas tad annaṃ yatra vā annaṃ tat prāṇa iti ete dve yonī ekaṃ mithunam vedā eva savitā chandāṃsi sāvitrī [ed omits sentence end marker] yatra hy eva vedās tac chandāṃsi yatra vai chandāṃsi tad vedā iti ete dve yonī ekaṃ mithunam yajña eka savitā dakṣiṇāḥ sāvitrī yatra hy eva yajñas tad dakṣiṇā yatra vai dakṣiṇās tad yajña iti 
ete dve yonī ekaṃ mithunam
etad dha smaitad vidvāṃsam opākārim āsastur brahmacārī te saṃsthita ity athaita āsastur ācita iva cito babhūva
athotthāya prāvrājīd ity etad vā ahaṃ veda naitāsu yoniṣv ita etebhyo vā mithunebhyaḥ saṃbhūto brahmacārī mama purāyuṣaḥ preyād iti ।।

brahma hedaṃ śriyaṃ pratiṣṭhām āyatanam aikṣata tat tapasva yadi tad vrate dhriyeta tat satye pratyatiṣṭhat sa savitā sāvitryā brāhmaṇaṃ sṛṣṭvā tat savitrīṃ paryadadhāt tat savitur vareṇyam iti sāvitryāḥ prathamaḥ pādaḥ [ed savitryāḥ] pṛthivy arcaṃ samadadhāt ṛcāgnim agninā śriyam śriyā striyam striyā mithunam mithunena prajām prajayā karma karmaṇā tapas [ed kamaṇā] tapasā satyam satyena brahma brahmaṇā brāhmaṇam 
brāhmaṇena vratam
vratena vai brāhmaṇaḥ saṃśito bhavati
aśūnyo bhavaty avichinno bhavaty avichinno asya tantur avichinnaṃ jīvanaṃ bhavati ya evaṃ veda yaś caivaṃvidvān evam etaṃ sāvitryāḥ prathamaṃ pādaṃ vyācaṣṭe ।।

bhargo devasya dhīmahīti sāvitryā dvitīyaḥ pādaḥ antarikṣeṇa yajuḥ samadadhāt yajuṣā vāyum vāyunābhram abhreṇa varṣam varṣeṇauṣadhivanaspatīn oṣadhivanaspatibhiḥ paśūn paśubhiḥ karma karmaṇā tapas tapasā satyam satyena brahma brahmaṇā brāhmaṇam 
brāhmaṇena vratam
vratena vai brāhmaṇaḥ saṃśito bhavati
aśūnyo bhavaty avichinno bhavaty avichinno asya tantur avichinnaṃ jīvanaṃ bhavati ya evaṃ veda yaś caivaṃvidvān evam etaṃ sāvitryā dvitīyaṃ pādaṃ vyācaṣṭe ।।

dhiyo yo naḥ pracodayād iti sāvitryās tṛtīyaḥ pādaḥ divā sāma samadadhāt sāmnādityam ādityena raśmīn [ed raśmi īn] raśmibhir varṣam varṣeṇauṣadhivanaspatīn oṣadhivanaspatibhiḥ paśūn paśubhiḥ karma karmaṇā tapas tapasā satyam satyena brahma brahmaṇā brāhmaṇam 
brāhmaṇena vratam
vratena vai brāhmaṇaḥ saṃśito bhavati
aśūnyo bhavaty avichinno bhavaty avichinno asya tantur avichinnaṃ jīvanaṃ bhavati ya evaṃ veda yaś caivaṃvidvān evam etaṃ sāvitryās tṛtīyaṃ pādaṃ vyācaṣṭe ।।

tena ha vā evaṃviduṣā brāhmaṇena brahmābhipannaṃ grasitaṃ parāmṛṣṭam brahmaṇākāśam abhipannaṃ grasitaṃ parāmṛṣṭam ākāśena vāyur abhipanno grasitaḥ parāmṛṣṭaḥ vāyunā jyotir abhipannaṃ grasitaṃ parāmṛṣṭam jyotiṣāpo abhipannā grasitāḥ parāmṛṣṭāḥ adbhir bhūmir abhipannā grasitā parāmṛṣṭā bhūmyānnam abhipannaṃ grasitaṃ parāmṛṣṭam annena prāṇo abhipanno grasitaḥ parāmṛṣṭaḥ prāṇena mano abhipannaṃ grasitaṃ parāmṛṣṭam manasā vāg abhipannā grasitā parāmṛṣṭā vācā vedā abhipannā grasitāḥ parāmṛṣṭāḥ 
vedair yajño abhipanno grasitaḥ parāmṛṣṭas [ed parimṛṣṭas]
tāni ha vā etāni dvādaśamahābhūtāny evaṃvidi pratiṣṭhitāni
teṣāṃ yajña eva parārdhyaḥ ।।

taṃ ha smaitam evāṃvidvāṃso manyante vidmainam iti yāthātathyam avidvāṃsaḥ ayaṃ yajño vedeṣu pratiṣṭhitaḥ vedā vāci pratiṣṭhitāḥ vāṅ manasi pratiṣṭhitā manaḥ prāṇe pratiṣṭhitam prāṇo anne pratiṣṭhitaḥ annaṃ bhūmau pratiṣṭhitam bhūmir apsu pratiṣṭhitā āpo jyotiṣi pratiṣṭhitāḥ jyotir vāyau pratiṣṭhitam vāyur ākāśe pratiṣṭhitaḥ ākāśaṃ brahmaṇi pratiṣṭhitam brahma brāhmaṇe brahmavidi pratiṣṭhitam yo ha vā evaṃvit sa brahmavit 
puṇyāṃ ca kīrtiṃ labhate surabhīṃś ca gandhān
so apahatapāpmā
anantāṃ śriyam aśnute ya evaṃ veda yaś caivaṃvidvān evam etāṃ vedānāṃ mātaraṃ sāvitrīṃ saṃpadam upaniṣadam upāsta iti brāhmaṇam ।।

iti apāṃ garbhaḥ puruṣaḥ sa yajñaḥ adbhir yajñaḥ praṇīyamānaḥ prāṅ tāyate tasmād ācamanīyaṃ pūrvam āhārayati sa yad ācāmati trir ācāmati dviḥ pariśumbhati āyur avaruhya pāpmānaṃ nirṇudati upasādya yajuṣoddhṛtya mantrān prayujyāvasāya prācīḥ śākhāḥ saṃdhāya niraṅguṣṭhe pāṇāv amṛtam asy amṛtopastaraṇam asy amṛtāya tvopastṛṇāmīti pāṇāv udakam ānīya iti sūktena trir ācāmati sa yat pūrvam ācāmati sapta prāṇāṃs tān etenāsminn āpyāyayati yā hy emā bāhyāḥ śarīrān mātrās tad yathaitad agniṃ vāyum ādityaṃ candramasam apaḥ paśūn anyāṃś ca prajās tān etenāsminn āpyāyayati āpo amṛtam sa yad dvitīyam ācāmati saptāpānāṃs tān etenāsminn āpyāyayati yā hy emā bāhyāḥ śarīrān mātrās tad yathaitat paurṇamāsīm aṣṭakām amāvāsyāṃ śraddhāṃ dīkṣāṃ yajñaṃ dakṣiṇās tān etenāsminn āpyāyayati āpo amṛtam sa yat tṛtīyam ācāmati sapta vyānāṃs tān etenāsminn āpyāyayati yā hy emā bāhyāḥ śarīrān mātrās tad yathaitat pṛthivīm antarikṣaṃ divam nakṣatrāṇy ṛtūn ārtavān saṃvatsarāṃs tān etenāsminn āpyāyayati āpo amṛtam puruṣo brahma athāpriyanigamo bhavati tasmād vai vidvān puruṣam idaṃ puṇḍarīkam iti [ed athāprīṃgnigamo, but see patyal p ] prāṇa eṣa sa puri śete saṃpuri śeta iti puriśayaṃ santaṃ prāṇaṃ puruṣa ity ācakṣate parokṣeṇa parokṣapriyā iva hi devā bhavanti pratyakṣadviṣaḥ sa yat pūrvam ācāmati purastāddhomāṃs tenāsminn avarunddhe sa yad dvitīyam ācāmaty ājyabhāgau tenāsminn avarunddhe sa yat tṛtīyam ācāmati saṃsthitahomāṃs tenāsminn avarunddhe sa yad dviḥ pariśumbhati tat samitsaṃbarhiḥ [ed saṃmit, cf patyal p ] 
sa yat sarvāṇi khāni sarvaṃ deham āpyāyayati yac cānyadātāraṃ mantrakāryaṃ yajñe skandati sarvaṃ tenāsminnavarunddhe
sa yad oṃpūrvān mantrān prayuṅkta ā sarvamedhād ete kratava eta evāsya sarveṣu lokeṣu sarveṣu deveṣu sarveṣu vedeṣu sarveṣu bhūteṣu sarveṣu sattveṣu kāmacāraḥ kāmavimocanaṃ bhavaty ardhe ca na pramīyate ya evaṃ veda
tad apy etad ṛcoktam āpo bhṛgvaṅgiro rūpam āpo bhṛgvaṅgiromayaṃ sarvam āpomayaṃ bhūtaṃ sarvaṃ bhṛgvaṅgiromayam antaraite trayo vedā bhṛgūn aṅgiraso anugāḥ ।।

apāṃ puṣpaṃ mūrtir ākāśaṃ pavitram uttamam iti ācamyābhyukṣyātmānam anumantrayata iti brāhmaṇaṃ ।।

ity atharvavede gopathabrāhmaṇapūrvabhāge prathamaḥ prapāṭhakaḥ ।।

oṃ ity ācāryam āha iti vāyum āha ity ādityam āha dīkṣito dīrghaśmaśruḥ 
eṣa dīkṣita eṣa dīrghaśmaśrur eṣa evācāryasthāne tiṣṭhann ācārya iti stūyate
vaidyutasthāne tiṣṭhan vāyur iti stūyate dyausthāne tiṣṭhann āditya iti stūyate
tad apy etad ṛcoktaṃ iti brāhmaṇam ।।

jāyamāno ha vai brāhmaṇaḥ saptendriyāṇy abhijāyate brahmavarcasaṃ ca yaśaś ca svapnaṃ ca krodhaṃ ca ślāghāṃ ca rūpaṃ ca puṇyam eva gandhaṃ saptamam tāni ha vā asyaitāni brahmacaryam upetyopakrāmanti mṛgān asya brahmavarcasaṃ gacchati ācāryaṃ yaśaḥ ajagaraṃ svapnaḥ varāhaṃ krodhaḥ apaḥ ślāghā kumārīṃ rūpam oṣadhivanaspatīn puṇyo gandhaḥ sa yan mṛgājināni vaste tena tad brahmavarcasam avarunddhe yad asya mṛgeṣu bhavati sa ha snāto brahmavarcasī bhavati sa yad aharahar ācāryāya karma karoti tena tad yaśo avarunddhe yad asyācārye bhavati sa ha snāto yaśasvī bhavati sa yat suṣupsur nidrāṃ ninayati tena taṃ svapnam avarunddhe yo asyājagare bhavati taṃ ha snātaṃ svapantam āhuḥ svapitu mainaṃ bobudhatheti sa yat kruddho vācā na kaṃ cana hinasti puruṣātpuruṣāt pāpīyān iva manyamānas tena taṃ krodham avarunddhe yo asya varāhe bhavati tasya ha snātasya krodhāḥ ślāghīyasaṃ viśante athādbhiḥ ślāghamāno na snāyāt tena tāṃ ślāghām avarunddhe yāsyāpsu bhavati sa ha snātaḥ ślāghīyo anyebhyaḥ ślāghyate athaitad brahmacāriṇo rūpaṃ yat kumāryās tāṃ nagnāṃ nodīkṣeta iti veti vā mukhaṃ viparidhāpayet tena tad rūpam avarunddhe yad asya kumāryāṃ bhavati taṃ ha snātaṃ kumārīm iva nirīkṣante 
athaitad brahmacāriṇaḥ puṇyo gandho ya oṣadhivanaspatīnāṃ tāsāṃ puṇyaṃ gandhaṃ pracchidya nopajighret
tena taṃ puṇyaṃ gandham avarunddhe yo asyauṣadhivanasvapatiṣu bhavati
sa ha snātaḥ puṇyagandhir bhavati ।।

sa vā eṣa upayaṃś caturdhopaity agniṃ pādenācāryaṃ pādena grāmaṃ pādena mṛtyuṃ pādena sa yad aharahaḥ samidha āhṛtya sāyaṃprātar agniṃ paricaret tena taṃ pādam avarunddhe yo asyāgnau bhavati 
sa yad aharahar ācāryāya karma karoti tena taṃ pādam avarunddhe yo asyācārye bhavati
sa yad aharahar grāmaṃ praviśya bhikṣām eva parīpsati na maithunaṃ tena taṃ pādam avarunddhe yo asya grāme bhavati
sa yat kruddho vācā na kaṃ cana hinasti puruṣātpuruṣāt pāpīyān iva manyamānas tena taṃ pādam avarunddhe yo asya mṛtyau bhavati ।।

pañca ha vā ete brahmacāriṇy agnayo dhīyante dvau pṛthagghastayor mukhe hṛdaya upastha eva pañcamaḥ sa yad dakṣiṇena pāṇinā striyaṃ na spṛśati tenāharaharyājināṃ lokam avarunddhe yat savyena tena pravrājinām yan mukhena tenāgnipraskandinām yad dhṛdayena tena śūrāṇām yad upasthena tena gṛhamedhinām taiś cet striyaṃ parāharaty anagnir iva śiṣyate sa yad aharahar ācāryāya kule anutiṣṭhate so anuṣṭhāya brūyād dharma gupto mā gopāyeti dharmo hainaṃ gupto gopāyati tasya ha prajā śvaḥ śvaḥ śreyasī śreyasīha bhavati dhāyyaiva pratidhīyate svarge loke pitṝn nidadhāti tāntavaṃ na vasīta yas tāntavaṃ vaste kṣatraṃ vardhate na brahma tasmāt tāntavaṃ na vasīta brahma vardhatāṃ mā kṣatram iti nopary āsīta yad upary āste prāṇam eva tadātmano adharaṃ kurute yad vāto vahati adha evāsītādhaḥ śayītādhas tiṣṭhed adho vrajet evaṃ ha sma vai tat pūrve brāhmaṇā brahmacaryaṃ caranti taṃ ha sma tatputraṃ bhrātaraṃ vopatāpinam āhur upanayetainam iti ā samiddhārāt svar eṣyanto annam adyāt athāha jaghanam āhuḥ snāpayetainam itiy ā samiddhārāt na hy etāni vratāni bhavanti taṃ cec chayānam ācāryo abhivadet sa pratisaṃhāya pratiśṛṇuyāt 
taṃ cec chayānam utthāya taṃ ced utthitam abhiprakramya taṃ ced abhiprakrāntam abhipalāyamānam
evaṃ ha sma vai tat pūrve brāhmaṇā brahmacaryaṃ caranti
teṣāṃ ha sma vaiṣā puṇyā kīrtir gacchaty ā ha vā ayaṃ so adya gamiṣyatīti ।।

janamejayo ha vai pārīkṣito mṛgayāṃ cariṣyan haṃsābhyām asiṣyann upāvatastha iti tāv ūcatur janamejayaṃ pārīkṣitam abhyājagāma sa hovāca namo vāṃ bhagavantau kau nu bhagavantāv iti tāv ūcatur dakṣiṇāgniś cāhavanīyaś ceti sa hovāca namo vāṃ bhagavantau tad ākīyatām iti ihopārāmam iti api kila devā na ramante na hi devā na ramantae api caikopārāmād devā ārāmam upasaṃkrāmantīti sa hovāca namo vāṃ bhagavantau kiṃ puṇyam iti brahmacaryam iti kiṃ laukyam iti brahmacaryam eveti tat ko veda iti dantāvalo dhaumraḥ atha khalu dantāvalo dhaumro yāvati tāvati kāle pārīkṣitaṃ janamejayam abhyājagāma tasmā utthāya svayam eva viṣṭaraṃ nidadhau tam upasaṃgṛhya papracchādhīhi bho kiṃ puṇyam iti brahmacaryam iti kiṃ laukyam iti brahmacaryam eveti tasmā etat provācāṣṭācatvāriṃśad varṣaṃ sarvavedabrahmacaryam tac caturdhā vedeṣu vyuhya dvādaśavarṣaṃ brahmacaryaṃ dvādaśavarṣāṇy avarārdham api snāyaṃś cared yathāśakty aparam 
tasmā uhasyṛṣabhau sahasraṃ dadau
apy apakīrtitam ācāryo brahmacārīty eka āhur ākāśam adhidaivatam
athādhyātmaṃ brāhmaṇo vratavāṃś caraṇavān brahmacārī ।।

brahma ha vai prajā mṛtyave saṃprāyacchat brahmacāriṇam eva na saṃpradadau sa hovācāśyām asminn iti kim iti yāṃ rātrīṃ samidham anāhṛtya vaset tām āyuṣo avarundhīyeti tasmād brahmacāry aharahaḥ samidha āhṛtya sāyaṃprātar agniṃ paricaret nopary upasādayed atha pratiṣṭhāpayet yad upary upasādayej jīmūtavarṣī tad ahaḥ parjanyo bhavati te devā abruvan brāhmaṇo vā ayaṃ brahmacaryaṃ cariṣyati brūtāsmai bhikṣā iti gṛhapatir brūta bahucārī gṛhapatnyā iti kim asyā vṛñjītādadatyā iti iṣṭāpūrtasukṛtadraviṇam avarundhyād iti 
tasmād brahmacāriṇe aharahar bhikṣāṃ dadyād gṛhiṇī mā māyam iṣṭāpūrtasukṛtadraviṇam avarundhyād iti
saptamīṃ nātinayet saptamīm atinayan na brahmacārī bhavati
samidbhaikṣe saptarātram acaritavān brahmacārī punarupaneyo bhavati ।।

nopariśāyī syān na gāyano na nartano na saraṇo na niṣṭhīvet yad upariśāyī bhavaty abhīkṣṇaṃ nivāsā jāyante yad gāyano bhavaty abhīkṣṇaśa ākrandān dhāvante yan nartano bhavaty abhīkṣṇaśaḥ pretān nirharante yat saraṇo bhavaty abhīkṣṇaśaḥ prajāḥ saṃviśante 
yan niṣṭhīvati madhya eva tadātmano niṣṭhīvati
sa cen niṣṭhīved ity ātmānam anumantrayate
।। iti
na śmaśānam ātiṣṭhet sa ced abhitiṣṭhed udakaṃ haste kṛtvā abhimantrya japant samprokṣya parikrāmet samayāyoparivrajed iti atha haitad devānāṃ pariṣūtaṃ yad brahmacārī tad apy etad ṛcoktaṃ devānām etat pariṣūtam anabhyārūḍhaṃ carati rocamānaṃ tasmin sarve paśavas tatra yajñās tasminn annaṃ saha devatābhir iti brāhmaṇam ।।

prāṇāpānau janayann iti śaṅkhasya mukhe maharṣer vasiṣṭhasya putra etāṃ vācaṃ sasṛje śītoṣṇāv ihotsau prādur bhaveyātām iti tathā tac chaśvad anuvartate atha khalu vipāṇ madhye vasiṣṭhaśilā nāma prathama āśramaḥ dvitīyaḥ kṛṣṇaśilās tasmin vasiṣṭhaḥ samatapat viśvāmitrajamadagnī jāmadagne tapataḥ gautamabharadvājau siṃhau prabhave tapataḥ guṃgur guṃguvāse tapati ṛṣir ṛṣidroṇe abhyatapat agastyo agastyatīrthe tapati divy atrir ha tapati svayambhūḥ kaśyapaḥ kaśyapatuṅge abhyatapat ulavṛkarkṣutarakṣuḥ śvā varāhacilvaṭibabrukāḥ sarpadaṃṣṭranaḥ saṃhanukṛṇvānāḥ kaśyapatuṅgadarśanāt saraṇavāṭāt siddhir bhavati brāhmyaṃ varṣasahasram ṛṣivane brahmacāryekapādenātiṣṭhati dvitīyaṃ varṣasahasraṃ mūrdhany evāmṛtasya dhārām ādhārayat 
brāhmāṇyaṣṭācatvāriṃśad varṣasahasrāṇi salilasya pṛṣṭhe śivo abhyatapat
tasmāt taptāt tapaso bhūya evābhyatapat
tad apy etā ṛco abhivadanti prāṇāpānau janayann iti brāhmaṇam ।।

ekapād dvipada iti vāyur ekapāt tasyākāśaṃ pādaḥ candramā dvipāt tasya pūrvapakṣāparapakṣau pādau ādityas tripāt tasyeme lokāḥ pādāḥ agniḥ ṣaṭpādas tasya pṛthivy antarikṣaṃ dyaur āpa oṣadhivanaspataya imāni bhūtāni pādās teṣāṃ sarveṣāṃ vedā gatir ātmā pratiṣṭhitāś catasro brahmaṇaḥ śākhāḥ atho āhuḥ ṣaḍ iti mūrtir ākāśaś ceti [ed ahuḥ] ṛcā mūrtiḥ yājuṣī gatiḥ sāmamayaṃ tejaḥ bhṛgvaṅgirasā māyā etad brahmaiva yajñaś catuṣpād dviḥ saṃsthita iti tasya bhṛgvaṅgirasaḥ saṃsthe atho āhur ekasaṃsthita iti yad dhotarcāṃ maṇḍalaiḥ karoti pṛthivīṃ tenāpyāyayati etasyāṃ hy agniś carati tad apy etad ṛcoktam iti yad adhvaryur yajuṣā karoty antarikṣaṃ tenāpyāyayati tasmin vāyur na niviśate katamac ca nāhar iti tad apy etad ṛcoktam iti yad udgātā sāmnā karoti divaṃ tenāpyāyayati tatra hy ādityaḥ śukraś carati tad apy etad ṛcoktam iti yad brahmarcāṃ kāṇḍaiḥ karoty apas tenāpyāyayati candramā hy apsu carati tad apy etad ṛcoktaṃ candramā apsv antar iti tāsām oṣadhivanaspatayaḥ kāṇḍāni tato mūlakāṇḍaparṇapuṣpaphalapraroharasagandhair yajño vartate adbhiḥ karṇāṇi pravartante adbhiḥ somo abhiṣūyate tad yad brahmāṇāṃ karṇāṇi karmaṇy āmantrayaty apas tenānujānāti eṣo hy asya bhāgas tad yathā bhokṣyamāṇaḥ apa eva prathamam ācāmayed apa upariṣṭād evaṃ yajño adbhir eva pravartate apsu saṃsthāpyate tasmād brahmā purastāddhomasaṃsthitahomair yajño vartate antarā hi purastāddhomasaṃsthitahomair yajñaṃ parigṛhṇāti antarā hi bhṛgvaṅgiraso vedān āduhya bhṛgvaṅgirasaḥ somapānaṃ manyante somātmako hy ayaṃ veda tad apy etad ṛcoktaṃ somaṃ manyate papivān iti tad yathemāṃ pṛthivīm udīrṇāṃ jyotiṣā dhūmāyamānāṃ varṣaṃ śamayati evaṃ brahmā bhṛgvaṅgirobhir vyāhṛtibhir yajñasya viriṣṭaṃ śamayati agnir ādityāya śamayati ete aṅgirasaḥ eta idaṃ sarvaṃ samāpnuvanti 
vāyur āpaś candramā ity ete bhṛgavaḥ
eta idaṃ sarvaṃ samāpyāyayanti
ekam eva saṃsthaṃ bhavatīti brāhmaṇam ।।

vicārī ha vai kābandhiḥ kabandhasyātharvaṇasya putro medhāvī mīmāṃsako anūcāna āsa sa ha svenātimānena mānuṣaṃ vittaṃ neyāya taṃ mātovāca ta evaitad annam avocaṃs ta ima eṣu kurupañcāleṣv aṅgamagadheṣu kāśikauśaleṣu śālvamatsyeṣu savaśośīnareṣūdīcyeṣv annam adantīti atha vayaṃ tavaivātimānenānādyāḥ smaḥ vatsa vāhanam anviccheti sa māndhātur yauvanāśvasya sārvabhaumasya rājñaḥ somaṃ prasūtam ājagāma sa sado anupraviśyartvijaś ca yajamānaṃ cāmantrayām āsa tad yāḥ prācyo nadyo vahanti yāś ca dakṣiṇācyo yāś ca pratīcyo yāś codīcyas tāḥ sarvāḥ pṛthaṅnāmadheyā ity ācakṣate 
tāsāṃ samudram abhipadyamānānāṃ chidyate nāmadheyaṃ samudra ity ācakṣate
evam ime sarve vedā nirmitāḥ sakalpāḥ sarahasyāḥ sabrāhmaṇāḥ sopaniṣatkāḥ setihāsāḥ sānvākhyānāḥ sapurāṇāḥ sasvarāḥ sasaṃskārāḥ saniruktāḥ sānuśāsanāḥ sānumārjanāḥ savākovākyās
teṣāṃ yajñam abhipadyamānānāṃ chidyate nāmadheyaṃ yajña ity evācakṣate ।।

bhūmer ha vā etad vicchinnaṃ devayajanaṃ yad aprākpravaṇaṃ yad anudakpravaṇaṃ yatkṛtrimaṃ yat samaviṣamam idaṃ ha tv eva devayajanaṃ yat samaṃ samūlam avidagdhaṃ pratiṣṭhitaṃ prāgudakpravaṇaṃ samaṃ samāstīrṇam iva bhavati yatra brāhmaṇasya brāhmaṇatāṃ vidyād brahmā brahmatvaṃ karotīti voce chandas tan na vindāmo yenottaram emahīti tān ha papraccha kiṃ vidvān hotā hautraṃ karoti kiṃ vidvān adhvaryur ādhvaryavaṃ karoti kiṃ vidvān udgātaudgātraṃ karoti kiṃ vidvān brahmā brahmatvaṃ karotīti voce chandas tan na vindāmo yenottaram emahīti te brūmo vāg eva hotā hautraṃ karoti vāco hi stomāś ca vaṣaṭkārāś cābhisampadyante te brūmo vāg eva hotā vāg brahma vāg deva iti prāṇāpānābhyām evādhvaryur ādhvaryavaṃ karoti prāṇapraṇītāni ha bhūtāni prāṇapraṇītāḥ praṇītās te brūmaḥ prāṇāpānāv evādhvaryuḥ prāṇāpānau brahma prāṇāpānau deva iti cakṣuṣaivodgātaudgātraṃ karoti cakṣuṣā hīmāni bhūtāni paśyanti atho cakṣur evodgātā cakṣur brahma cakṣur deva iti 
manasaiva brahmā brahmatvaṃ karoti
manasā hi tiryak ca diśa ūrdhvaṃ yac ca kiṃ ca manasaiva karoti tad brahma
te brūmo mana eva brahmā mano brahma mano deva iti ।।

tad yathā ha vā idaṃ yajamānaś ca yājayitāraś ca divaṃ brūyuḥ pṛthivīti pṛthivīṃ vā dyaur iti brūyus tad anyo nānujānāty etām evaṃ nānujānāti yad etad brūyāt
atha nu katham iti
hotety eva hotāraṃ brūyād vāg iti vācaṃ brahmeti brahma deva iti devam adhvaryur ity evādhvaryuṃ brūyāt prāṇāpānāv iti prāṇāpānau brahmeti brahma deva iti devam udgātety evodgātāraṃ brūyāc cakṣur iti cakṣur brahmeti brahma deva iti devaṃ brahmety eva brahmāṇaṃ brūyān mana iti mano brahmeti brahma deva iti devam ।।

nānāpravacanāni ha vā etāni bhūtāni bhavanti ye caivāsomapaṃ yājayanti ye ca surāpaṃ ye ca brāhmaṇaṃ vicchinnaṃ somayājinaṃ taṃ prātaḥ samitpāṇaya upodeyur upāyāmo bhavantam iti kimartham iti yān eva no bhavāṃs tān hyaḥ praśnān apṛcchat tān eva no bhavān vyācakṣīteti tatheti 
tebhya etān praśnān vyācacaṣṭe
tad yena ha vā idaṃ vidyamānaṃ cāvidyamānaṃ cābhinidadhāti tad brahma
tad yo veda sa brāhmaṇo adhīyāno adhītyācakṣata iti brāhmaṇam ।।

athāto devayajanāni ātmā devayajanam śraddhā devayajanam ṛtvijo devayajanam bhaumaṃ devayajanam tad vā etad ātmā devayajanaṃ yad upavyāyacchamāno vānupavyāyacchamāno vā śarīram adhivasati eṣa yajñaḥ eṣa yajataḥ etaṃ yajantaḥ etad devayajanam athaitac chraddhā devayajanam yadaiva kadā cid ādadhyāt śraddhā tv evainaṃ nātīyāt tad devayajanam athaitad ṛtvijo devayajanam yatra kva cid brāhmaṇo vidyāvān mantreṇa karoti tad devayajanam athetad bhaumaṃ devayajanam yatrāpas tiṣṭhanti yatra syandanti pra tad vahanty udvahanti tad devayajanam 
yat samaṃ samūlam avidagdhaṃ pratiṣṭhitaṃ prāgudakpravaṇaṃ samaṃ samāstīrṇam iva bhavati yasya śvabhra ūrmo vṛkṣaḥ parvato nadī panthā vā purastāt syāt
na devayajanamātraṃ purastāt paryavaśiṣyet
nottarato agneḥ paryupasīderann iti brāhmaṇam ।।

aditir vai prajākāmaudanam apacat tata ucchiṣṭam āśnāt sā garbham adhatta tata ādityā ajāyanta ya eṣa odanaḥ pacyata ārambhaṇam evaitat kriyata ākramaṇam eva prādeśamātrīḥ samidho bhavanti etāvān hy ātmā prajāpatinā saṃmitaḥ agner vai yā yajñiyā tanūr aśvatthe tayā samagacchata eṣāsya ghṛtyā tanūr yad ghṛtam yad ghṛtena samidho anakti tābhyām evainaṃ tat tanūbhyāṃ samardhayati yan nirmārgasyādadhāty avagūrtyā vai vīryaṃ kriyate yan nirmārgasyādadhāty avagūrtyā eva saṃvatsaro vai prajananam agniḥ prajananam etat prajananam yat saṃvatsara ṛcāgnau samidham ādadhāti prajananād evainaṃ tat prajanayitā prajanayati abhaktartur vai puruṣaḥ na hi tad veda yam ṛtum abhijāyate yan nakṣatraṃ tad āpnoti ya eṣa odanaḥ pacyate yonir evaiṣā kriyate yat samidha ādhīyante retas tad dhīyate saṃvatsare vai reto hitaṃ prajāyate yaḥ saṃvatsare paryete agnim ādhatte prajātam evainam ādhatte dvādaśasu rātrīṣu purā saṃvatsarasyādheyās tā hi saṃvatsarasya pratimā atho tisṛṣv atho dvayor atho pūrvedyur ādheyās ta evāgnim ādadhānena ādityā vā ita uttamā amuṃ lokam āyan te pathirakṣayas ta iyakṣamāṇaṃ pratinudantaḥ 
uccheṣaṇabhājā vā ādityāḥ
[yad ucchiṣṭam]
yad ucchiṣṭena samidho anakti tebhya eva prāvocat tebhya eva procya svargaṃ lokaṃ yāti ।।

prajāpatir atharvā devaḥ sa tapas taptvaitaṃ cātuḥprāśyaṃ brahmaudanaṃ niramimīta caturlokaṃ caturdevaṃ caturvedaṃ caturhautram iti catvāro vā ime lokāḥ pṛthivy antarikṣaṃ dyaur āpa iti catvāro vā ime devā agnir vāyur ādityaś candramāḥ catvāro vā ime vedā ṛgvedo yajurvedaḥ sāmavedo brahmaveda iti catasro vā imā hotrā hautram ādhvaryavam audgātraṃ brahmatvam iti tad apy etad ṛcoktaṃ iti catvāri śṛṅgeti vedā vā eta uktās trayo asya pādā iti savanāny eva dve śīrṣe iti brahmaudanapravargyāv eva sapta hastāso asyeti chandāṃsy eva tridhā baddha iti mantraḥ kalpo brāhmaṇam vṛṣabho roravīty eṣa ha vai vṛṣabha eṣa tad roravīti yad yajñeṣu śastrāṇi śaṃsaty ṛgbhir yajurbhiḥ sāmabhir brahmabhir iti maho devo martyāṃ āviveśety eṣa ha vai mahān devo yad yajñaḥ eṣa martyāṃ āviveśa yo vidyāt sapta pravata iti prāṇān āha sapta vidyāt parāvata ity apānān āha śiro yajñasya yo vidyād ity etad vai yajñasya śiro yan mantravān brahmaudanaḥ yo ha vā etam amantravantaṃ brahmaudanam upeyād apaśirasā ha vā asya yajñam upeto bhavati tasmān mantravantam eva brahmaudanam upeyān nāmantravantam iti brāhmaṇam ।। [ed brāhmanam]

kim upajña ātreyo bhavatīti ādityaṃ hi tamo jagrāha tad atrir apanunoda tad atrir anvapaśyat tad apy etad ṛcoktaṃ iti 
taṃ hovāca varaṃ vṛṇīṣveti
sa hovāca dakṣiṇīyā me prajā syād iti
tasmād ātreyāya prathamaṃ dakṣiṇā yajñe dīyanta iti brāhmaṇam ।।

prajāpatir vedān uvācāgnīn ādadhīyeti tān vāg abhyuvācāśvo vai sambhārāṇām iti taṃ ghorāt krūrāt salilāt sarasa udāninyus tān vāg abhyuvācāśvaḥ śamyeteti tatheti tam ṛgveda etyovācāham aśvaṃ śameyam iti tasmā abhisṛptāya mahad bhayaṃ sasṛje sa etāṃ prācīṃ diśaṃ bheje sa hovācāśānto nv ayam aśva iti taṃ yajurveda etyovācāham aśvaṃ śameyam iti tasmā abhisṛptāya mahad bhayaṃ sasṛje sa etāṃ pratīcīṃ diśaṃ bheje sa hovācāśānto nv ayam aśva iti taṃ sāmaveda etyovācāham aśvaṃ śameyam iti kena nu tvaṃ śamayiṣyasīti rathantaraṃ nāma me sāmāghoraṃ cākrūraṃ ca tenāśva abhiṣṭūyeteti tasmā apy abhisṛptāya tad eva mahad bhayaṃ sasṛje sa etām udīcīṃ diśaṃ bheje sa hovācāśānto nv ayam aśva iti tān vāg abhyuvāca śaṃyumātharvaṇaṃ gacchateti te śaṃyumātharvaṇam āsīnaṃ prāpyocur namas te astu bhagavann aśvaḥ śamyeteti tatheti sa khalu kabandhasyātharvaṇasya putram āmantrayām āsa vicārinn iti bhago iti hāsmai pratiśrutaṃ pratiśruśrāva aśva śamyeteti tatheti sa khalu śāntyudakaṃ cakārātharvaṇībhiś cāṅgirasībhiś ca cātanair mātṛnāmabhir vāstoṣpatyair iti śamayati tasya ha snātasyāśvasyābhyukṣitasya sarvebhyo romasamarebhyo aṅgārā āśīryanta so aśvas tuṣṭo namaskāraṃ cakāra namaḥ śaṃyumātharvaṇāya yo mā yajñiyam acīkḷpad iti bhaviṣyanti ha vā ato anye brāhmaṇā laghusambhāratamās ta ādityasya pada ādhāsyanty anaḍuho vatsasyājasya śravaṇasya brahmacāriṇo vā etad vā ādityasya padaṃ yad bhūmis tasyaiva pada āhitaṃ bhaviṣyatīti 
so agnau praṇīyamāṇe aśve anvārabdhaṃ brahmā yajamānaṃ vācayati iti pañca
taṃ brāhmaṇā upavahanti taṃ brahmopākuruta
eṣa ha vai vidvānt sarvavid brahmā yad bhṛṅgirovid iti brāhmaṇam ।।

devāś ca ha vā asurāś cāspardhanta te devā indram abruvann imaṃ nas tāvad yajñaṃ gopāya yāvad asuraiḥ saṃyatāmahā iti sa vai nas tena rūpeṇa gopāya yena no rūpeṇa bhūyiṣṭhaṃ chādayasi yena śakṣyasi goptum iti sa ṛgvedo bhūtvā purastāt parītyopātiṣṭhat taṃ devā abruvann anyat tad rūpaṃ kuruṣva naitena no rūpeṇa bhūyiṣṭhaṃ chādayasi naitena śakṣyasi goptum iti sa yajurvedo bhūtvā paścāt parītyopātiṣṭhat taṃ devā abruvann anyat tad rūpaṃ kuruṣva naitena no rūpeṇa bhūyiṣṭhaṃ chādayasi naitena śakṣyasi goptum iti sa samāvedo bhūtvottarataḥ parītyopātiṣṭhat taṃ devā abruvann anyad eva tad rūpaṃ kuruṣva naitena no rūpeṇa bhūyiṣṭhaṃ chādayasi naitena śakṣyasi goptum iti sa indra uṣṇīṣī brahmavedo bhūtvā dakṣiṇataḥ parītyopātiṣṭhat taṃ devā abruvann etat tad rūpaṃ kuruṣvaitena no rūpeṇa bhūyiṣṭhaṃ chādayasy etena śakṣyasi goptum iti tad yad indra uṣṇīṣī brahmavedo bhūtvā dakṣiṇataḥ parītyopātiṣṭhat tad brahmābhavat tad brahmaṇo brahmatvam tad vā etad atharvaṇo rūpaṃ yad uṣṇīṣī brahmā taṃ dakṣiṇato viśve devā upāsīdan taṃ yad dakṣiṇato viśve devā upāsīdaṃs tat sadasyo abhavat tat sadasyasya sadasyatvam baler ha vā etad balam upajāyate yat sadasye āmayato vai vrajasya bahulataraṃ vrajaṃ vidanti ghorā vā eṣā dig dakṣiṇā śāntā itarās tad yāni stutāni brahmānumantrayate manasaiva tāni sadasyo janad ity etāṃ vyāhṛtiṃ japati ātmānaṃ janayati najityātmānam apitve dadhāti taṃ devā abruvan varaṃ vṛṇīṣveti vṛṇā iti sa varam avṛṇīta asyām eva māṃ hotrāyām indrabhūtaṃ punanta stuvantaḥ śaṃsantas tiṣṭheyur iti [ed tistheyur, corr patyal] taṃ tasyām eva hotrāyām indrabhūtaṃ punanta stuvantaḥ śaṃsanto atiṣṭhan taṃ yat tasyām eva hotrāyām indrabhūtaṃ punanta stuvantaḥ śaṃsanto atiṣṭhaṃs tad brāhmaṇācchaṃsy abhavat tad brāhmaṇācchaṃsino brāhmaṇācchaṃsitvam saiṣaindrī hotrā yad brāhmaṇācchaṃsīyā dvitīyaṃ varaṃ vṛṇīṣveti vṛṇā iti sa varam avṛṇīta asyām eva māṃ hotrāyāṃ vāyubhūtaṃ punanta stuvantaḥ śaṃsantas tistheyur iti [ed tistheyur] taṃ tasyām eva hotrāyāṃ vāyubhūtaṃ punanta stuvantaḥ śaṃsanto atiṣṭhan taṃ yat tasyām eva hotrāyāṃ vāyubhūtaṃ punanta stuvantaḥ śaṃsanto atiṣṭhaṃs tat potābhavat tat potuḥ potṛtvam saiṣā vāyavyā hotrā yat potrīyā tṛtīyaṃ varaṃ vṛṇīṣveti vṛṇā iti sa varam avṛṇīta asyām eva māṃ hotrāyām agnibhūtam indhānāḥ punanta stuvanta śaṃsantas tiṣṭheyur iti [ed tistheyur] taṃ tasyām eva hotrāyām agnibhūtam indhānāḥ punanta stuvantaḥ śaṃsanto atiṣṭhan [ed atisthaṃs, corr patyal] 
taṃ yat tasyām eva hotrāyām agnibhūtam indhānāḥ punanta stuvantaḥ śaṃsanto atiṣṭhaṃs tad āgnīdhro abhavat [ed atisthaṃs]
tad āgnīdhrasyāgnīdhratvam
saiṣāgneyī hotrā yad āgnīdhrīyeti brāhmaṇam ।।

brāhmaṇo ha vā imam agniṃ vaiśvānaraṃ babhāra so ayam agnir vaiśvānaro brāhmaṇena bhriyamāṇa imāṃl lokāñ janayate athāyam īkṣate agnir jātavedā brāhmaṇadvitīyo ha vā ayam idam agnir vaiśvānaro jvalati hantāhaṃ yan mayi teja idriyaṃ vīryaṃ tad darśayāmy uta vai mā bibhṛyād iti sa ātmānam āpyāyyaitaṃ payo adhok tam imaṃ brāhmaṇaṃ darśayitvātmany ajuhot sa dvitīyam ātmānam āpyāyyaitaṃ ghṛtam adhok tam imaṃ brāhmaṇaṃ darśayitvātmany ajuhot sa tṛtīyam ātmānam āpyāyyaitad idaṃ viśvaṃ vikṛtam annādyam adhok tam imaṃ brāhmaṇaṃ darśayitvātmany ajuhot sa caturtham ātmānam āpyāyyaitena brāhmaṇasya jāyāṃ virājam apaśyat tām asmai prāyacchat sātmā apitvam abhavat tata imam agniṃ vaiśvānaraṃ parāsyur brāhmaṇo agniṃ jātavedasam adhatta so ayam abravīd agne jātavedo abhinidhehi mehīti tasya dvaitaṃ nāmādhattāghoraṃ cākrūraṃ ca so aśvo bhavat tasmād aśvo vahena rathaṃ na bhavati pṛsthena sādinam sa devān āgacchat sa devebhyo anvātiṣṭhat 
tasmād devā abibhayus
taṃ brahmaṇe prāyacchat
tam etayarcāśamayat ।।

iti tam etābhiḥ pañcabhir ṛgbhir upākurute iti [ed pratamaṃ, corrected p ] so aśāmyat tasmād aśvaḥ paśūnāṃ jighatsutamo bhavati vaiśvānaro hy eṣa tasmād agnipadam aśvaṃ brahmaṇe dadāti brahmaṇe hi prattam tasya rasam apīḍayat sa raso abhavat raso ha vā eṣa taṃ vā etaṃ rasaṃ santaṃ ratha ity ācakṣate parokṣeṇa parokṣapriyā iva hi devā bhavanti pratyakṣadviṣaḥ sa devān āgacchat sa devebhyo anvātiṣṭhat tasmād devā abibhayus taṃ brahmaṇe prāyacchat tam etayarcājyāhutyābhyajuhot iti ratham abhihutya tam etayarcātiṣṭhad iti tasmād āgnyādheyikaṃ rathaṃ brahmaṇe dadāti brahmaṇe hi prattam tasya takṣāṇas tanūṃ jyeṣṭhāṃ dakṣiṇāṃ niramimata tāṃ pañcasv apaśyad ṛci yajuṣi sāmni śānte atha ghore tāsāṃ dve brahmaṇe prāyacchad vācaṃ ca jyotiś ca vāg vai dhenur jyotir hiraṇyam tasmād āgnyādheyikāṃ cātuḥprāśyāṃ dhenuṃ brahmaṇe dadāti brahmaṇe hi prattā paśuṣu śāmyamāneṣu cakṣur hāpayanti cakṣur eva tad ātmani dhatte yad vai cakṣus tad dhiraṇyam tasmād āgnyādheyikaṃ hiraṇyaṃ brahmaṇe dadāti brahmaṇe hi prattaṃ tasyātmann adhatta tena prājvalayat yan nādhatta tad āglābhavat tad āglā bhūtvā sā samudraṃ prāviśat [cf ps for this and the following sentences] sā samudram adahat tasmāt samudro durgiravapi vaiśvānareṇa hi dagdhaḥ sā pṛthivīm udait sā pṛthivīṃ vyadahat sā devān āgacchat sā devān aheḍat te devā brahmāṇam upādhāvan sa naivāgāyan nānṛtyat saiṣāglā eṣā kāruvidā nama taṃ vā etam āglāhataṃ santam āglāgṛdha ity ācakṣate parokṣeṇa parokṣapriyā iva hi devā bhavanti pratyakṣadviṣāḥ [ed -dviṣo] ya eṣa brāhmaṇo gāyano nartano vā bhavati tam āglāgṛdha ity ācakṣate 
tasmād brāhmaṇo naiva gāyen na nṛtyen māglāgṛdhaḥ syāt
tasmād brāhmyaṃ pūrvaṃ havir aparaṃ prājāpatyaṃ
prājāpatyād brāhmyam evottaram iti brāhmaṇam ।।

atharvāṇaś ca ha vā aṅgirasaś ca bhṛgucakṣuṣī tad brahmābhivyapaśyan tadajānanvayaṃ vā idaṃ sarvaṃ yad bhṛgvaṅgirasa iti te devā brāhmyaṃ havir yat sāṃtapane agnāv ajuhavuḥ etad vai brāhmyaṃ havir yat sāṃtapane agnau hūyata eṣa ha vai sāṃtapano agnir yad brāhmaṇas tasyorjayorjāṃ devā abhajanta sumanasa eva svadhāṃ pitaraḥ śraddhayā svargaṃ lokaṃ brāhmaṇās tena sunvanty ṛṣayo antata striyaḥ kevala ātmany avārundhata bāhyā ubhayena sunvanti yad vai yajñe brāhmyaṃ havir na nirupyetānṛjavaḥ prājāpatyahaviṣo manuṣyā jāyeran asau yāṃl lokāñ chṛṇv iti pitā hy eṣa āhavanīyasya gārhapatyasya dakṣiṇāgner yo agnihotraṃ juhotīti [ed yāllokāñ, āhavaṇīyasya] devāḥ priye dhāmani madanti teṣām eṣo agniḥ sāṃtapanaḥ śreṣṭho bhavati etasya vāci tṛptāyām agnis tṛpyati prāṇe tṛpte vāyus tṛpyati cakṣuṣi tṛpta ādityas tṛpyati manasi tṛpte candramās tṛpyati śrotre tṛpte diśaś cāntardeśāś ca tṛpyanti sneheṣu tṛpteṣv āpas tṛpyanti 
lomeṣu tṛpteṣv oṣadhivanaspatayas tṛpyanti
śarīre tṛpte pṛthivī tṛptati
evam eṣo agniḥ sāṃtapanaḥ śreṣṭhas tṛptaḥ sarvāṃs tṛptāṃs tarpayatīti brāhmaṇam ।।

sāṃtapanā idaṃ havir iti eṣa ha vai sāṃtapano agnir yad brāhmaṇo yasya garbhādhānapuṃsavanasīmantonnayanajātakarmanāmakaraṇaniṣkramaṇānnaprāśanagodānacūḍākaraṇopanayanāplavanāgnihotravratacaryādīni kṛtāni bhavanti sa sāṃtapanaḥ atha yo ayamanagnikaḥ sa kumbhe loṣṭas tad yathā kumbhe loṣṭaḥ prakṣipto naiva śaucārthāya kalpate naiva śasyaṃ nirvartayaty evam evāyaṃ brāhmaṇo anagnikas tasya brāhmaṇasyānagnikasya naiva daivaṃ dadyān na pitryaṃ na cāsya svādhyāyāśiṣo na yajñāśiṣaḥ svargaṃgamā bhavanti tad apy etad ṛcoktam iti brāhmaṇam ।।

atha ha prajāpatiḥ somena yakṣyamāṇo vedān uvāca kaṃ vo hotāraṃ vṛṇīya kam adhvaryuṃ kam udgātāraṃ kaṃ brāhmaṇam iti ta ūcur ṛgvidam eva hotāraṃ vṛṇīṣva yajurvidam adhvaryuṃ sāmavidam udgātāram atharvāṅgirovidaṃ brāhmaṇam tathā hāsya yajñaś caturṣu lokeṣu caturṣu deveṣu caturṣu vedeṣu catasṛṣu hotrāsu catuṣpād yajñaḥ pratitiṣṭhati pratitiṣṭhati prajayā paśubhir ya evaṃ veda tasmād ṛgvidam eva hotāraṃ vṛṇīṣva sa hi hautraṃ veda agnir vai hotā pṛthivī vā ṛcām āyatanam agnir devatā gāyatraṃ chando bhūr iti śukram tasmāt tam eva hotāraṃ vṛṇīṣvety etasya lokasya jitaye etasya lokasya vijitaye etasya lokasya saṃjitaye etasya lokasyāvaruddhaye etasya lokasya vivṛddhaye etasya lokasya samṛddhaye etasya lokasyodāttaye etasya lokasya vyāptaye etasya lokasya paryāptaye etasya lokasya samāptaye atha cen naivaṃvidaṃ hotāraṃ vṛṇute purastād evaiṣāṃ yajño ricyate yajurvidam evādhvaryuṃ vṛṇīṣva sa hy ādhvaryavaṃ veda vāyur vā adhvaryuḥ antarikṣaṃ vai yajuṣām āyatanam vāyur devatā traiṣṭubhaṃ chando bhuva iti śukram tasmāt tam evādhvaryuṃ vṛṇīṣvety etasya lokasyety eva atha cen naivaṃvidam adhvaryuṃ vṛṇute paścād evaiṣāṃ yajño ricyate sāmavidam evodgātāraṃ vṛṇīṣva sa hy audgātraṃ veda ādityo vā udgātā dyaur vai sāmnām āyatanam ādityo devatā jāgataṃ chandaḥ svar iti śukram tasmāt tam evodgātāraṃ vṛṇīṣvety etasya lokasyety eva atha cen naivaṃvidam udgātāraṃ vṛṇuta uttarata evaiṣāṃ yajño ricyate atharvāṅgirovidam eva brahmāṇaṃ vṛṇīṣva sa hi brahmatvaṃ veda candramā vai brahmā [ed brahāpo] āpo vai bhṛgavaṅgirasām āyatanam candramā devatā vaidyutaś coṣṇikkākubhe chandasī om ity atharvaṇāṃ śukraṃ janad ity aṅgirasām tasmāt tam eva brahmāṇaṃ vṛṇīṣvety etasya lokasya jitaye etasya lokasya vijitaye etasya lokasya saṃjitaye etasya lokasyāvaruddhaye etasya lokasya vivṛddhaye etasya lokasya samṛddhaye etasya lokasyodāttaye etasya lokasya vyāptaye 
etasya lokasya paryāptaye
etasya lokasya samāptaye
atha cen naivaṃvidaṃ brahmāṇaṃ vṛṇute dakṣiṇata evaiṣāṃ yajño ricyate dakṣiṇata evaiṣāṃ yajño ricyate ।।

ity atharvavede gopathabrāhmaṇapūrvabhāge dvitīyaḥ prapāṭhakaḥ ।।

oṃ dakṣiṇāpravaṇā bhūmir dakṣiṇata āpo vahanti tasmād yajñās tadbhūmer unnatataram iva bhavati yatra bhṛgvaṅgiraso viṣṭhās tad yathāpa imāṃl lokān abhivahanty evam eva bhṛgvaṅgirasaḥ sarvān devān abhivahanti evam evaiṣā vyāhṛtiḥ sarvān vedān abhivahaty om iti harcām om iti yajuṣām om iti sāmnām om iti sarvasyāhābhivādas taṃ ha smaitad uttaraṃ yajñe vidvāṃsaḥ kurvanti devā brahmāṇa āgacchatāgacchateti ete vai devā brahmāṇo yad bhṛgvaṅgirasas tān evaitad gṛṇānās tān vṛṇānā hvayanto manyante nānyo abhṛgvaṅgirovido vṛto yajñam āgacchen yajñasya tejasā teja āpnoty ūrjayorjāṃ yaśasā yaśaḥ nānyo abhṛgvaṅgirovido vṛto yajñam āgacchen ned yajñaṃ parimuṣṇīyād iti tad yathā pūrvaṃ vatso adhītya gāṃ dhayed evaṃ brahmā bhṛgvaṅgirovid vṛto yajñam āgacchen ned yajñaṃ parimuṣṇīyād iti tad yathā gaur vāśvo vāśvataro vaikapād dvipāt tripād iti syāt kim abhivahet kim abhyaśnuyād iti 
tasmād ṛgvidam eva hotāraṃ vṛṇīṣva yajurvidam adhvaryuṃ sāmavidam udgātāram atharvāṅgirovidaṃ brahmāṇam
tathā hāsya yajñaś caturṣu lokeṣu caturṣu deveṣu vedeṣu catasṛṣu hotrāsu catuṣpād yajñaḥ pratitiṣṭhati
pratitiṣṭhati prajayā paśubhir ya evaṃ veda yaś caivam ṛtvijām ārtvijyaṃ veda yaś ca yajñe yajanīyaṃ vedeti brāhmaṇam ।।

prajāpatir yajñam atanuta sa ṛcaiva hautram akarod yajuṣādhvaryavaṃ sāmnaudgātram atharvāṅgirobhir brahmatvam taṃ vā etaṃ mahāvādyaṃ kurute yad ṛcaiva hautram akarod yajuṣādhvaryavaṃ sāmnaudgātram atharvāṅgirobhir brahmatvam sa vā eṣa tribhir vedair yajñasyānyataraḥ pakṣaḥ saṃskriyate manasaiva brahmā yajñasyānyatraṃ pakṣaṃ saṃskaroti ayam u vai yaḥ pavate sa yajñas tasya manaś ca vāk ca vartanī manasā caiva hi vācā ca yajño vartate ada eva mana iyam eva vāk sa yad vadan nāsti vidyād ardhaṃ me asya yajñasyāntaragād iti tad yathaikapāt puruṣo yann ekacakro vā ratho vartamāno bhreṣaṃ nyety evam evāsya yajño bhreṣaṃ nyeti yajñasya bhreṣam anu yajamāno bhreṣaṃ nyeti yajamānasya bhreṣam anv ṛtvijo bhreṣaṃ niyanti ṛtvijāṃ bhreṣam anu dakṣiṇā bhreṣaṃ niyanti 
dakṣiṇānāṃ bhreṣam anu yajamānaḥ putrapaśubhir bhreṣaṃ nyeti
putrapaśūnāṃ bhreṣam anu yajamānaḥ svargeṇa lokena bhreṣaṃ nyeti
svargasya lokasya bhreṣam anu tasyārdhasya yogakṣemo bhreṣaṃ nyeti yasminn ardhe yajanta iti brāhmaṇam ।।

tad u ha smāha śvetaketur āruṇeyo brahmāṇaṃ dṛṣṭvā bhāṣamāṇam ardhaṃ me asya yajñasyāntaragād iti tasmād brahmā stute bahiḥpavamāne vācoyamyam upāṃśv antaryāmābhyām atha ye pavamānā odṛcas teṣu atha yāni stotrāṇi saśastrāṇy ā vaṣaṭkārāt teṣu sa yad ṛkto bhreṣaṃ nyṛcched oṃ bhūr janad iti gārhapatye juhuyāt yadi yajuṣṭa oṃ bhuvo janad iti dakṣiṇāgnau juduyāt yadi sāmata oṃ svar janad ity āhavanīye juhuyāt yady anājñātād brahmato voṃ bhūr bhuvaḥ svar janad om ity āhavanīya eva juhuyāt tad vākovākyasyarcāṃ yajuṣāṃ sāmnām atharvāṅgirasām athāpi vedānāṃ rasana yajñasya viriṣṭaṃ saṃdhīyate tad yathā lavaṇenety uktam tad yathobhayapāt puruṣo yann ubhayacakro vā ratho vartamāno abhreṣaṃ nyeti evam evāsya yajño abhreṣaṃ nyeti yajñasyābhreṣam anu yajamāno abhreṣaṃ nyeti yajamānasyābhreṣam anv ṛtvijo abhreṣaṃ niyanti ṛtvijām abhreṣam anu dakṣiṇā abhreṣaṃ niyanti 
dakṣiṇānām abhreṣam anu yajamānaḥ putrapaśubhir abhreṣaṃ nyeti
putrapaśūnām abhreṣam anu yajamānaḥ svargeṇa lokenābhreṣaṃ nyeti
svargasya lokasyābhreṣam anu tasyārdhasya yogakṣemo abhreṣaṃ nyeti yasminn ardhe yajanta iti brāhmaṇam ।।

tad yad audumbaryāṃ ma āsiṣṭa hiṅṅ akārṣīn me prāstāvīn ma udagāsīn me subrahmaṇyām āhvāsīd ity udgātre dakṣiṇā nīyante grahān me agrahīt prācārīn me aśuśruvan me samanasas kārṣīd ayākṣīn me avaṣaṭkārṣīn ma ity adhvaryave hotṛṣadana āsiṣṭāyākṣīn me aśāṃsīn me avaṣaṭkārṣīn ma iti hotre devayajanaṃ me cīkḷpad brahmāsādaṃ me asīsṛpad brahmajapān me ajapīt purastāddhomasaṃsthitahomān me ahauṣīd ayākṣīn me aśāṃsīn me avaṣaṭkārṣīn ma iti brahmaṇe bhūyiṣṭhena mā brahmaṇākārṣīd iti etad vai bhūyiṣṭhaṃ brahma yad bhṛgvaṅgirasaḥ 
ye aṅgirasaḥ sa raso ye atharvāṇo ye atharvāṇas tadbheṣajam
yad bheṣajaṃ tad amṛtaṃ yad amṛtaṃ tad brahma
sa vā eṣa pūrveṣām ṛtvijām ardhabhāgasyārdham itareṣām ardhaṃ brahmaṇa iti brāhmaṇam ।।

devāś ca ha vā asurāś ca saṃgrāmaṃ samayatanta tatraitās tisro hotrā jihmaṃ pratipedire tāsām indra ukthāni sāmāni lulopa tāni hotre prāyacchat ājyaṃ ha vai hotur babhūva pra'ugaṃ potur vaiśvadevaṃ ha vai hotur babhūva niṣkevalyaṃ neṣṭuḥ marutvatīyaṃ ha vai hotur babhūva agnimārutam āgnīdhrasya tasmād etad abhyastataram iva śasyate yad āgnimārutam tasmād ete saṃśaṃsukā iva bhavanti yad dhotā potā neṣṭā 
āgnīdhro mumuhe vasīta
tad brahmeyasāmivāsa
tāsām ardhaṃ pratilulopa prathamārhaṇaṃ ca prathamapadaṃ caitad dakṣiṇāṃ caitat pariśiṣeded iti brāhmaṇam ।।

uddālako ha vā āruṇir udīcyān vṛto dhāvayāṃ cakāra tasya ha niṣka upāhito babhūvopavādād bibhyato yo mā brāhmaṇo anūcāna upavadiṣyati tasmā etaṃ pradāsyamīti tad dhodīcyān brāhmaṇān bhayaṃ vivedoddālako ha vā ayam āyāti kaurupañcolo brahmā brahmaputraḥ sa ūrdhvaṃ vṛto na paryādadhīta kenemaṃ vīreṇa pratisaṃyatāmahā iti taṃ yata eva prapannaṃ dadhre tata evam anupratipedire te ha svaidāyanaṃ śaunakam ūcuḥ svaidāyana tvaṃ vai no brahmiṣṭho asīti tvayemaṃ vīreṇa pratisaṃyatāmahā iti taṃ yata eva prapannaṃ dadhre tata evam anupratipedire 
taṃ ha svaidāyanā ity āmantrayām āsa
sa bho gautamasya putreti hāsmā asūyā pratiśrutaṃ pratiśuśrāva
sa vai gautamasya putra ūrdhvaṃ vṛto dhāvet ।।

yas tad darśapūrṇamāsayo rūpaṃ vidyāt kasmād imāḥ prajāḥ śirastaḥ prathamaṃ lomaśā jāyante kasmād āsām aparam iva śmaśrūṇy upakakṣāṇy anyāni lomāni jāyante yas tad darśapūrṇamāsayo rūpaṃ vidyāt kasmād imāḥ prājāḥ śirastaḥ prathamaṃ palitā bhavanti kasmād antataḥ sarvā eva palitā bhavanti yas tad darśapūrṇamāsayo rūpaṃ vidyāt kasmād imāḥ prajā adantikā jāyante kasmād āsām aparam iva jāyante yas tad darśapūrṇamāsayo rūpaṃ vidyāt kasmād āsāṃ saptavarṣāṣṭavarṣāṇāṃ prabhidyante kasmād āsāṃ punar eva jāyante kasmād antataḥ sarva eva prabhidyante yas tad darśapūrṇamāsayo rūpaṃ vidyāt kasmād adhare dantāḥ pūrve jāyante para uttare yas tad darśapūrṇamāsayo rūpaṃ vidyāt kasmād adhare dantāḥ aṇīyāṃso hrasīyāṃsaḥ prathīyāṃso varṣīyāṃsa uttare yas tad darśapūrṇamāsayo rūpaṃ vidyāt kasmād imau daṃṣṭrau dīrghatarau kasmāt same iva jaṃbhe yas tad darśapūrṇamāsayo rūpaṃ vidyāt kasmād ime śrotre antarataḥ same iva dīrṇe yas tad darśapūrṇamāsayo rūpaṃ vidyāt kasmāt pumāṃsaḥ śmaśruvanto aśmaśruvaḥ striyaḥ yas tad darśapūrṇamāsayo rūpaṃ vidyāt kasmād āsāṃ saṃtatam iva śarīraṃ bhavati kasmād āsām asthīni dṛḍhatarāṇīva bhavanti 
yas tad darśapūrṇamāsayo rūpaṃ vidyāt kasmād āsāṃ prathame vayasi retaḥ siktaṃ na saṃbhavati kasmād āsāṃ madhyame vayasi retaḥ siktaṃ saṃbhavati kasmād āsām uttame vayasi retaḥ siktaṃ na saṃbhavati
yas tad darśapūrṇamāsayo rūpaṃ vidyāt kasmād idaṃ śiśnam uccaśa eti nīcī padyate [ed iṃ]
kasmāt sakṛd apānam ।।

atha yaḥ purastād aṣṭāv ājyabhāgān vidyān madhyataḥ pañca havirbhāgāḥ ṣaṭ prājāpatyā upariṣṭād aṣṭāv ājyabhāgān vidyāt atha yo gāyatrīṃ hariṇīṃ jyotiṣpakṣāṃ sarvair yajñair yajamānaṃ svargaṃ lokam abhivahantīṃ vidyāt atha yaḥ apaṅktiṃ pañcapadāṃ saptadaśākṣarāṃ sarvair yajñair yajamānaṃ svargaṃ lokam abhivahantīṃ vidyāt tasmai ha niṣkaṃ prayacchann uvācānūcāno ha vai svaidāyanāsi suvarṇaṃ vai suvarṇavide dadāmīti tad upayamya niścakrāma tatrāpavavrāja yatretaro babhūva taṃ ha papraccha kim eṣa gautamasya putra iti eṣa brahmā brahmāputra iti hovāca yad enaṃ kaś cid upavadetota mīmāṃseta ha vā mūrdhā vā asya vipatet prāṇā vainaṃ jahyur iti te mitha eva cikrandeyur viprāpavavraja yatretaro babhūva te prātaḥ samitpāṇaya upodeyur upāyāmo bhavantam iti kim artham iti 
yān eva no bhavāṃs tān hyaḥ praśnān apṛcchat tān eva no bhavān vyācakṣīteti
tatheti
tebhya etān praśnān vyācacaṣṭe ।।

yat purastād vedeḥ prathamaṃ barhi stṛṇāti tasmād imāḥ prajāḥ śirastaḥ prathamaṃ lomaśā jāyante yad aparam iva prastaram anuprastṛṇāti tasmād āsām aparam iva śmaśrūṇy upakakṣāṇy anyāni lomāni jāyante yat prāg barhiṣaḥ prastaram anupraharati tasmād imāḥ prajāḥ śirastaḥ prathamaṃ palitā bhavanti yad antataḥ sarvam evānupraharati tasmād antataḥ sarva eva palitā bhavanti yat prayājā apuro'nuvākyāvanto bhavanti tasmād imāḥ prajā adantikā jāyante yad dhavīṃṣi puro'nuvākyāvanti bhavanti tasmād āsām aparam iva jāyante yad anuyājā apuro'nuvākyāvanto bhavanti tasmād āsāṃ saptavarṣāṣṭavarṣāṇāṃ prabhidyante yat patnīsaṃyājāḥ puro'nuvākyāvanto bhavanti tasmād āsāṃ punar eva jāyante yat samiṣṭayajur apuro'nuvākyāvad bhavati tasmād antataḥ sarva eva prabhidyante yad gāyatryānūcya triṣṭubhā yajati tasmād adhare dantāḥ pūrve jāyante para uttare yad ṛcānūcya yajuṣā yajati tasmād adhare dantā aṇīyāṃso hrasīyāṃsaḥ prathīyāṃso varṣīyāṃsa uttare [ed varsīyāṃsa] yad āghārau dīrghatarau prāñcāv āghārayati tasmād imau daṃṣṭrau dīrghatarau yat saṃyājye sacchandasī tasmāt same iva jambhe yac caturthe prayāje samānayati tasmād ime śrotre antarataḥ same iva dīrṇe yaj japaṃ japitvābhihiṃkṛṇoti tasmāt pumāṃsaḥ śmaśruvanto aśmaśruva striyaḥ yat sāmidhenīḥ saṃtanvann anvāha tasmād āsāṃ saṃtatam iva śarīraṃ bhavati yat sāmidhenyaḥ kāṣṭhahaviṣo bhavanti tasmād āsām asthīni dṛḍhatarāṇīva bhavanti yat prayājā ājyahaviṣo bhavanti tasmād āsāṃ prathame vayasi retaḥ siktaṃ na saṃbhavati yan madhye haviṣāṃ dadhnā ca puroḍāśena ca pracaranti tasmād āsāṃ madhyame vayasi retaḥ siktaṃ saṃbhavati yad anuyājā ājyahaviṣo bhavanti tasmād āsām uttame vayasi retaḥ siktaṃ na saṃbhavati yad uttame anuyāje sakṛd apāniti tasmād idaṃ śiśnam uccaśa eti nīcī padyate 
yan nāpānet sakṛcchūnaṃ syāt
yan muhur apānet sakṛtpannaṃ syāt
tasmāt sakṛd apāniti net sakṛcchūnaṃ syāt sakṛtpannaṃ veti ।।

atha ye purastād aṣṭāv ājyabhāgāḥ pañca prayājā dvāv āghārau dvāv ājyabhāgāv āgneya ājyabhāgānāṃ prathamaḥ saumyo dvitīyo havirbhāgānām havir hy eva saumyam āgneyaḥ puroḍāśaḥ agnīṣomīyaḥ puroḍāśo agniḥ sviṣṭakṛd ity ete madhyataḥ pañca havirbhāgāḥ atha ye ṣaṭ prājāpatyā iḍā ca prāśitraṃ ca yac cāgnīdhrāyāvadyati brahmabhāgo yajamānabhāgo anvāhārya eva ṣaṣṭhaḥ atha ya upariṣṭād aṣṭāv ājyabhāgās trayo anuyājāś catvāraḥ patnīsaṃyājāḥ samiṣṭayajur aṣṭamam atha yā gāyatrī hariṇī jyotiṣpakṣā sarvair yajñair yajamānaṃ svargaṃ lokam abhivahati vedir eva sā tasya ye purastād aṣṭāv ājyābhāgāḥ sa dakṣiṇaḥ pakṣaḥ atha ya upariṣṭād aṣṭāv ājyabhāgāḥ sa uttaraḥ pakṣaḥ [ed ipariṣṭād] havīṃṣy ātmā [ed haviṃṣy] gārhapatyo jaghanam āhavanīyaḥ śiraḥ sauvarṇarājatau pakṣau tad yad ādityaṃ purastāt paryantaṃ na paśyanti tasmād ajyotiṣka utkaro bhavati atha yā paṅktiḥ pañcapadā saptadaśākṣarā sarvair yajñair yajamānaṃ svargaṃ lokam abhivahati yājyaiva sā tasyā oṃ śrāvayeti caturakṣaram astu śrauṣad iti caturakṣaram yajeti dvyakṣaram ye yajāmaha iti pañcākṣaram 
dvyakṣaro vai vaṣaṭkāraḥ saiṣā paṅktiḥ
pañcapadā saptadaśākṣarā sarvair yajñair yajamānaṃ svargaṃ lokam abhivahati
tad yatrāsyaiśvaryaṃ syād yatra vainam abhivaheyur evaṃvidam eva tatra brahmāṇaṃ vṛṇīyān nānevaṃvidam iti brāhmaṇam ।।

atha ha prācīnayogya ājagāmāgnihotraṃ bhavantaṃ pṛcchāmi gautameti pṛccha prācīnayogyeti kiṃdevatyaṃ te gavīḍāyām kiṃdevatyam upahūtāyām kiṃdevatyam upasṛṣṭāyām kiṃdevatyaṃ vatsam unnīyamānam kiṃdevatyaṃ vatsam unnītam kiṃdevatyaṃ duhyamānam kiṃdevatyaṃ dugdham kiṃdevatyaṃ prakramyamāṇam kiṃdevatyaṃ hriyamāṇam kiṃdevatyam adhiśrīyamāṇam kiṃdevatyam adhiśritam kiṃdevatyam abhyavajvālyamānam kiṃdevatyam abhyavajvālitam kiṃdevatyaṃ samudvāntam kiṃdevatyaṃ viṣyaṇṇam kiṃdevatyam adbhiḥ pratyānītam kiṃdevatyam udvāsyamānam kiṃdevatyam udvāsitam kiṃdevatyam unnīyamānam kiṃdevatyam unnītam kiṃdevatyaṃ prakramyamāṇam kiṃdevatyaṃ hriyamāṇam kiṃdevatyam upasādyamānam kiṃdevatyam upasāditam kiṃdevatyā samit kiṃdevatyāṃ prathamām āhutim ahauṣīḥ kiṃdevatyaṃ gārhapatyam avekṣiṣṭhāḥ kiṃdevatyottarāhutiḥ kiṃdevatyaṃ hutvā srucaṃ trir udañcam udanaiṣīḥ kiṃdevatyaṃ barhiṣi srucaṃ nidhāyonmṛjyottarataḥ pāṇī niramārkṣīḥ kiṃdevatyaṃ dvitīyam unmṛjya pitryupavītaṃ kṛtvā dakṣiṇataḥ pitṛbhyaḥ svadhām akārṣīḥ kiṃdevatyaṃ prathamaṃ prāśīḥ kiṃdevatyaṃ dvitīyam kiṃdevatyam antataḥ sarvam eva prāśīḥ kiṃdevatyam aprakṣālitayodakaṃ srucā nyanaiṣīḥ kiṃdevatyaṃ prakṣālitayā kiṃdevatyam apareṇāhavanīyam udakaṃ srucā nyanaiṣīḥ [ed udaka] kiṃdevatyaṃ sruvaṃ srucaṃ ca pratyatāpsīḥ 
kiṃdevatyaṃ rātrau srugdaṇḍam avāmārkṣīḥ
kiṃdevatyaṃ prātar udamārkṣīr iti
etac ced vettha gautama hutaṃ te yady u na vetthāhutaṃ ta iti brāhmaṇam ।।

sa hovāca raudraṃ me gavīḍayām mānavyam upahūtāyām vāyavyam upasṛṣṭāyām vairājaṃ vatsam unnīyamānam jāgatam unnītam āśvinaṃ duhyamānam saumyaṃ dugdham bārhaspatyaṃ prakramyamāṇam dyāvāpṛthivyaṃ hriyamāṇam [ed hriyamānam, corr patyal] āgneyam adhiśrīyamāṇam vaiśvānarīyam adhiśritam vaiṣṇavam abhyavajvālyamānam mārutam abhyavajvālitam pauṣṇaṃ samudvāntam vāruṇaṃ viṣyannam sārasvatam adbhiḥ pratyānītam tvāṣṭram udvāsyamānam dhātram udvāsitam vaiśvadevam unnīyamānam sāvitram unnītam bārhaspatyaṃ prakramyamāṇam dyāvāpṛthivyaṃ hriyamāṇam aindram upasādyamānam balāyopasannam āgneyī samit yāṃ prathamām āhutim ahauṣaṃ mām eva tat svarge loke adhām yad gārhapatyam avekṣiṣam asya lokasya saṃtatyai prājāpatyottarāhutis tasmāt pūrṇatarā manasaiva sā yad dhutvā srucaṃ trir udañcam udanaiṣaṃ rudrāṃs tenāpraiṣam yad barhiṣi srucaṃ nidhāyonmṛjyottarataḥ pāṇī niramārkṣam oṣadhivanaspatīṃs tenāpraiṣam yad dvitīyam unmṛjya pitryupavītaṃ kṛtvā dakṣiṇataḥ pitṛbhyaḥ svadhām akārṣaṃ pitṝṃs tenāpraiṣam yat prathamaṃ prāśiṣaṃ prāṇāṃs tenāpraiṣam yad dvitīyaṃ garbhāṃs tena tasmād anaśnanto garbhā jīvanti yad antataḥ sarvam eva prāśiṣaṃ viśvān devāṃs tenāpraiṣam yad aprakṣālitayodakaṃ srucā nyanaiṣaṃ sarpetarajanāṃs tenāpraiṣam yat prakṣālitayā sarpapuṇyajanāṃs tena yad apareṇāhavanīyam udakaṃ srucā nyanaiṣaṃ gandharvāpsarasas tenāpraiṣam 
yat sruvaṃ srucaṃ ca pratyatāpsaṃ saptarṣīṃs tenāpraiṣam
yad rātrau srugdaṇḍam avāmārkṣaṃ ye rātrau saṃviśanti dakṣiṇāṃs tān udanaiṣam
yat prātar udamārkṣaṃ ye prātaḥ pravrajanti dakṣiṇāṃs tānudanaiṣam iti brāhmaṇam ।।

evam evaitad bho yathā bhavān āha pṛcchāmi tveva bhavantam iti pṛccha prācīnayogyeti yasya sāyam agnaya upasamāhitāḥ syuḥ sarve jvalayeyuḥ prakṣālitāni yajñapātrāṇy upasannāni syur atha ced dakṣiṇāgir udvāyāt kiṃ vā tato bhayam āgacched iti kṣipram asya patnī praiti yo avidvāñ juhoti vidyayā tvevāham abhijuhomīti kā te vidyā kā prāyaścittir iti gārhapatyād adhi dakṣiṇāgniṃ praṇīya prāco aṅgārān uddhṛtya prāṇāpānābhyaṃ svāheti juhuyāt atha prātar yathāsthānam agnīn upasāmadhāya yathāpuraṃ juhuyāt sā me vidyā sā prāyaścittir iti atha ced āhavanīya udvāyāt kiṃ vā tato bhayam āgacched iti kṣipram asya putraḥ praiti yo avidvāñ juhoti vidyayā tvevāham abhijuhomīti kā te vidyā kā prāyaścittir iti gārhapatyād adhy āhavanīyaṃ praṇīya pratīco aṅgārān uddhṛtya samānavyānābhyāṃ svāheti juhuyāt atha prātar yathāsthānam agnīn upasamādhāya yathāpuraṃ juhuyāt sā me vidyā sā prāyaścittir iti atha ced gārhapatya udvāyāt kiṃ vā tato bhayam āgacched iti kṣipraṃ gṛhapatiḥ praiti yo avidvāñ juhoti vidyayā tvevāham abhijuhomīti kā te vidyā kā prāyaścittir iti sabhasmakam āhavanīyaṃ dakṣiṇena dakṣiṇāgniṃ parihṛtya gārhapatyasyāyatane pratiṣṭhāpya tata āhavanīyaṃ praṇīya udīco aṅgārān uddhṛtyodānarūpābhyāṃ svāheti juhuyāt atha prātar yathāsthānam agnīn upasamādhāya yathāpuraṃ juhuyāt sā me vidyā sā prāyaścittir iti atha cet sarve agnaya udvāyeyuḥ kiṃ vā tato bhayam āgacched iti kṣipraṃ gṛhapatiḥ sarvajyāniṃ jīyate yo avidvāñ juhoti vidyayā tvevāham abhijuhomīti kā te vidyā kā prāyaścittir iti ānaḍuhena śakṛtpiṇḍenāgnyāyatanāni parilipya homyam upasādyāgniṃ nirmathya prāṇāpānābhyāṃ svāhā samānavyānābhyāṃ svāhodānarūpābhyāṃ svāheti juhuyāt atha prātar yathāsthānam agnīn upasamādhāya yathāpuraṃ juhuyāt sā me vidyā sā prāyaścittir iti atha cen nāgniṃ janayituṃ śaknuyur na kutaś cana vāto vāyāt kiṃ vā tato bhayam āgacched iti mogham asveṣṭaṃ ca hutaṃ ca bhavati yo avidvāñ juhoti vidyayā tvevāham abhijuhomīti kā te vidyā kā prāyaścittir iti 
ānaḍuhenaiva śakṛtpiṇḍenāgnyāyatanāni parilipya homyam upasādya iti sūktenātmany eva juhuyāt
atha prātar agniṃ nirmathya yathāsthānam agnīn upasamādhāya yathāpuraṃ juhuyāt
sā me vidyā sā prāyaścittir iti brāhmaṇam ।।

evam evaitad bho bhagavan yathā bhavān āha upayāmi tveva bhavantam iti evaṃ cen nāvakṣyo mūrdhā te vyapatiṣyad iti hanta tu te tad vakṣyāmi yathā te na vipatiṣyatīti yo ha vā evaṃvidvān aśnāti ca pibati ca vāk tena tṛpyati vāci tṛptāyām agnis tṛpyati agnau tṛpte pṛthivī tṛpyati pṛthivyāṃ tṛptāyāṃ yāni pṛthivyāṃ bhūtāny anvāyattāni tāni tṛpyanti yo ha vā evaṃvidvān aśnāti ca pibati ca prāṇas tena tṛpyati prāṇe tṛpte vāyus tṛpyati [ed praṇe] vāyau tṛpte antarikṣaṃ tṛpyati antarikṣe tṛpte yāny antarikṣe bhūtāny anvāyattāni tāni tṛpyanti yo ha vā evaṃvidvān aśnāti ca pibati ca cakṣus tena tṛpyati cakṣuṣi tṛpta ādityas tṛpyati āditye tṛpte dyaus tṛpyati divi tṛptāyāṃ yāni divi bhūtāny anvāyattāni tāni tṛpyanti yo ha vā evaṃvidvān aśnāti ca pibati ca manas tena tṛpyati manasi tṛpte candramās tṛpyati candramasi tṛpta āpas tṛpyanti apsu tṛptāsu yāny apsu bhūtāny anvāyattāni tāni tṛpyanti yo ha vā evaṃvidvān aśnāti ca pibati ca śrotraṃ tena tṛpyati śrotre tṛpte diśaś cāntardeśāś ca tṛpyanti dikṣu cāntardeśeṣu ca tṛpteṣu yāni dikṣu cāntardeśeṣu ca bhūtāny anvāyattāni tāni tṛpyanti yo ha vā evaṃvidvān aśnāti ca pibati ca tasyāyam eva dakṣiṇaḥ pāṇir juhūḥ savya upabhṛt kaṇṭho dhruvā 
annaṃ haviḥ
prāṇā jyotīṃṣi
sadeṣṭaṃ sadā hutaṃ sadāśitaṃ pāyitam agnihotraṃ bhavati ya evaṃ veda yaś caivaṃvidvān agnihotraṃ juhotīti brāhmaṇam ।।

priyamedhā ha vai bharadvājā yajñavido manyamānās te ha sma na kañ cana vedavidam upayanti te sarvam avidus te sahaivāvidus te agnihotra eva na samavadanta teṣām ekaḥ sakṛd agnihotram ajuhod dvir ekas trir ekas teṣāṃ yaḥ sakṛd agnihotram ajuhot tam itarāv apṛcchatāṃ kasmai tvaṃ juhoṣīti ekadhā vā idaṃ sarvaṃ prajāpatiḥ prajāpataya evāhaṃ sāyaṃ juhomīti prajāpataye prātar iti teṣāṃ yo dvir ajuhot tam itarāv apṛcchatāṃ kābhyāṃ tvaṃ juhoṣīti agnaye prajāpataya iti sāyaṃ sūryāya prajāpataya iti prātas teṣāṃ yas trir ajuhot tam itarāv apṛcchatāṃ kebhyas tvaṃ juhoṣīty agnaye prajāpataye anumataya iti sāyaṃ sūryāya prajāpataye agnaye sviṣṭakṛta iti prātas teṣāṃ yo dvir ajuhot sa ārdhnot sa bhūyiṣṭho abhavat prajayā cetarau śriyā cetarāv atyākrāmat 
tasya ha prajām itarayoḥ praje sajātatvam upaitām
tasmād dvir hotavyaṃ yajuṣā caiva manasā ca
yām eva sa ṛddhim ārdhnot tām ṛdhnoti ya evaṃ veda yaś caivaṃvidvān agnihotraṃ juhotīti brāhmaṇam ।।

svāhā vai kutaḥ saṃbhūtā kena prakṛtā kiṃ vāsyā gotram katy akṣarā kati padā kati varṇā kiṃ pūrvāvasānā kva cit sthitā kim adhiṣṭhānā brūhi svāhāyā yad daivataṃ rūpaṃ ca svāhā vai satyasaṃbhūtā brahmaṇā prakṛtā lāmagāyanasagotrā dve akṣare ekaṃ padam trayaś ca varṇāḥ śuklaḥ padmaḥ suvarṇa iti sarvacchandasāṃ vedeṣu samāsabhūtaikocchvāsā varṇānte catvāro vedāḥ śarīre [ed samāsabhut-, corr patyal] ṣaḍaṅgāny oṣadhivanaspatayo lomāni cakṣuṣī sūryācandramasau 
sā svāhā sā svadhā yajñeṣu vaṣaṭkārabhūtā prayujyate
tasyā agnir daivatam
brāhmaṇo rūpam iti brāhmaṇam ।।

athāpi kāravo ha nāma ṛṣayo alpasvā āsan ta imam ekagum agniṣṭomaṃ dadṛśus tam āharan 
tenāyajanta
te svar yayuḥ
sa ya icchet svar iyām iti sa etenaikagunāgniṣṭomena yajeteti brāhmaṇam ।।

athātaḥ savanīyasya paśor vibhāgaṃ vyākhyāsyāmaḥ uddhṛtyāvadānāni hanū sajihve prastotuḥ kaṇṭhaḥ sakākudraḥ pratihartuḥ śyenaṃ vakṣa udgātuḥ dakṣiṇaṃ pārśvaṃ sāṃsam adhvaryoḥ savyam upagātṝṇām savyo aṃsaḥ pratiprasthātuḥ dakṣiṇā śroṇirathyāstrī brahmaṇaḥ avarasakthaṃ brāhmaṇācchaṃsinaḥ ūruḥ potuḥ savyā śroṇir hotuḥ avarasakthaṃ maitrāvaruṇasya arur acchāvākasya dakṣiṇā dor neṣṭuḥ savyā sadasyasya sadaṃ cānūkaṃ ca gṛhapateḥ jāghanī patnyās tāṃ sā brāhmaṇena pratigrāhayati vaniṣṭhur hṛdayaṃ vṛkkau cāṅgulyāni dakṣiṇo bāhur āgnīdhrasya savya ātreyasya dakṣiṇau pādau gṛhapater vratapradasya savyau pādau gṛhapatnyāḥ vratapradāyāḥ sahaivainayor oṣṭhas taṃ gṛhapatir evānuśinaṣṭi maṇikāś ca skandhyās tisraś ca kīkasā grāvastutas tisraś caiva kīkasā ardhaṃ cāpānasyonnetuḥ ata ūrdhvaṃ camasādhvaryūṇāṃ klomā śamayituḥ śiraḥ subrahmaṇyasya yaḥ śvaḥsutyām āhvayate tasya carma tathā khalu ṣaṭtriṃśat sampadyante ṣaṭtriṃśadavadānā gauḥ ṣaṭtriṃśadakṣarā bṛhatī bārhato vai svargo lokaḥ bṛhatyā vai devāḥ svarge loke yajante bṛhatyā svarge loke pratitiṣṭhanti pratitiṣṭhanti prajayā paśubhir ya evaṃ vibhajante atha yad ato anyathāśīliko vā pāpakṛto vā hutādo vānyajanā vā vimathnīrann evam evaiṣāṃ paśur vimathato bhavaty asvargyaḥ devabhājo ha vā imaṃ śrutaṛṣiḥ paśor vibhāgaṃ vidāṃ cakāra tam u girijāya bābhravyāyānyo manuṣyebhyaḥ provāca tato ayam arvāṅ manuṣyeṣv āsīd iti brāhmaṇam ।। [ed manuṣyesv]

athāto dīkṣā kasya svid dhetor dīkṣita ityācakṣate śreṣṭhāṃ dhiyaṃ kṣiyatīti taṃ vā etaṃ dhīkṣitaṃ santaṃ dīkṣita ity ācakṣate parokṣeṇa parokṣapriyā iva hi devā bhavanti pratyakṣadviṣaḥ kasya svid dhetor dīkṣito apratyutthāyiko bhavaty anabhivādukaḥ pratyuttheyo abhivādyaḥ ye pratyuttheyā abhivādyās ta enam āviṣṭā bhavanty atharvāṅgirasas tasya kim ātharvaṇam iti yad ātmany eva juhvati na parasmin evaṃ hātharvaṇānām odanasavānām ātmany eva juhvati na parasmin [ed adanasavānām, corr patyal] athāsya kim āṅgirasam iti yad ātmanaś ca pareṣāṃ ca nāmāni na gṛhṇāty evaṃ ha tasminnāsād ātmanaś caiva pareṣāṃ ca nāmāni na gṛhyante vicakṣaṇavatīṃ vācaṃ bhāṣante canasitavatīm vicakṣayanti brāhmaṇaṃ canasayanti prājāpatyam saiṣā vratadhug atharvāṅgirasas tāṃ hy anvāyattāḥ kasya svid dhetor dīkṣito anāśyanno bhavati nāsya nāma gṛhṇanti annastho nāmastho bhavatīty āhus tasya ye annam adanti te asya pāpmānam adanti athāsya ye nāma gṛhṇanti te asya nāmnaḥ pāpmānam apāghnate athāpi vedānāṃ garbhabhūto bhavatīty āhus tasyājātasyāvijñātasyākrītasomasyābhojanīyaṃ bhavatīty āhuḥ sa dīkṣāṇāṃ prātar jāyate somaṃ krīṇanti tasya jātasya vijñātasya krītasomasya bhojanīyaṃ bhavatīty āhuḥ kasya svid dhetoḥ saṃsavā parijihīrṣitā bhavanti yataro vīryavattaro bhavati sa parasya yajñaṃ parimuṣṇāti kasya svid dhetor daive na dhyāyet saṃsthite nādhīyīteti saṃsavasyaiva hetor iti vidyotamāne stanayaty atho varṣati vāyavyam abhiṣuṇvanti vai devāḥ somaṃ ca bhakṣayanti 
tad abhiṣuṇvanti brāhmaṇāḥ śuśruvāṃso anūcānās
teṣāṃ sarvarasabhakṣāḥ pitṛpitāmahā bhavanti
sa daive na dhyāyet saṃsthite nādhīyīteti brāhmaṇam ।।

samāvṛttā ācāryā niṣedus tān ha yajño dīkṣiṣyamāṇān brāhmaṇarūpaṃ kṛtvopodeyāya itthaṃ ced vo apasamavatsur hanta vo ahaṃ madhye dīkṣā iti [ed apasamavatsur, patyal proposes apasamavatasthur, ed dikṣā] ta ūcur naiva tvā vidma na jānīmaḥ ko hīdavijñāyamānena saha dīkṣiṣyatīti yan nv idaṃ dīkṣiṣyadhve bhūyo na dīkṣiṣyadhve atha vā u evaṃ dīkṣayiṣyatha saṃ vai tarhi mohiṣyatha mohiṣyati vo yajñaḥ sarve te dīkṣayiṣyatheti atha vā u ekaṃ dīkṣayiṣyatha te vā ahīnartvijo gṛhapatayo bhaviṣyatha te tūṣṇīṃ dhyāyanta āsāṃ cakrire sa hovāca kiṃ nu tūṣṇīm ādhve bhūyo vaḥ pṛcchāmaḥ pṛcchateti yan nv idaṃ dīkṣiṣyadhva upame etasmin saṃvatsare mithunaṃ cariṣyatha nopaiṣyatheti [patyal finds upamay etasmin in two bori mss and proposes to accept thise reading] dhig iti hocuḥ kathaṃ na dīkṣitā upaiṣyāmo nopaiṣyāmahā iti te vai brāhmaṇānām abhimantāro bhaviṣyatha reto ha vo ya etasmin saṃvatsare brāhmaṇās tad abhaviṣyaṃs te bodhimatā bhaviṣyatheti atha vā upeṣyāmo nopeṣyāmahā iti te vai dīkṣitā avakīrṇino bhaviṣyatha 
na ha vai devayānaḥ panthā prādur bhaviṣyatīti
tiro vai devayānaḥ panthā bhaviṣyatīti
te vayaṃ bhagavantam evopadhāvāma yathā svasti saṃvatsarasyodṛcaṃ samaśnavāmahā iti brāhmaṇam ।।

sa hovāca dvādaśa ha vai vasūni dīkṣitād utkrāmanti na ha vai dīkṣito agnihotraṃ juhuyāt na paurṇamāsena yajñena yajeta nāmāvāsyena asmin vasīta na pitṛyajñena yajeta na tatra gacched yatra manasā jigamiṣet neṣṭyā yajeta na vācā yathākathā cid abhibhāṣeta na mithunaṃ caret nānnāsya yathākāmam upayuñjīta na paśubandhena yajñena yajeta na tatra gacched yatra cakṣuṣā parāpaśyet kṛṣṇājinaṃ vasīta kurīraṃ dhārayet muṣṭī kuryāt aṅguṣṭhaprabhṛtayas tisra ucchrayet 
mṛgaśṛṅgaṃ gṛhṇīyāt
tena kaṣeta
atha yasya dīkṣitasya vāg vāyatā syān muṣṭī vā visṛṣṭau sa etāni japet ।।

agnihotraṃ ca mā paurṇamāsaś ca yajñaḥ purastāt pratyañcam ubhau kāmaprau bhūtvā kṣityā sahāviśatām vasatiś ca māmāvāsyaś ca yajñaḥ paścāt prāñcam ubhāv iti samānam manaś ca mā pitṛyajñaś ca yajño dakṣiṇata udañcam ubhāv iti samānam vāk ca meṣṭiś cottarato dakṣiṇāñcam ubhāv iti samānam retaś ca mānnaṃ ceta ūrdhvam ubhāv iti samānam 
cakṣuś ca mā paśubandhaś ca yajño amuto arvāñcam ubhau kāmaprau bhūtvākṣityā sahāviśatām iti khalu ha vai dīkṣito ya ātmani vasūni dhatte na caivāsya kā canārtir bhavati na ca yajñaviṣkandham upayāty apahanti punarmṛtyum
apātyeti punarājātim
kāmacāro asya sarveṣu lokeṣu bhāti ya evaṃ veda yaś caivaṃvidvān dīkṣām upaitīti brāhmaṇam ।।

atha yasya dīkṣitasyartumatī jāyā syāt pratisnāvā pratisnāvā sarūpavatsāyā goḥ payasi sthālīpākaṃ śrapayitvābhighāryodvāsyoddhṛtyābhihiṃkṛtya garbhavedanapuṃsavanaiḥ saṃpātavantaṃ kṛtvā taṃ paraiva prāśnīyāt reto vā annam 
vṛṣā hiṃkāraḥ
evaṃ hīśvarā yā dīkṣitāya dīkṣitā jāyā putraṃ labheteti
etenaiva prakrameṇa yajeteti brāhmaṇam ।।

ity atharvavede gopathabrāhmaṇapūrvabhāge tṛtīyaḥ prapāṭhakaḥ ।।

om ayaṃ vai yajño yo ayaṃ pavate tam eta īpsanti ye saṃvatsarāya dīkṣante teṣāṃ gṛhapatiḥ prathamo dīkṣate ayaṃ vai loko gṛhapatiḥ 
asmin vā idaṃ sarvaṃ loke pratiṣṭhitam
gṛhapatā u eva sarve sattriṇaḥ pratiṣṭhitāḥ
pratiṣṭhāyā evainaṃ tat pratiṣṭhityai dīkṣante ।।

atha brahmāṇaṃ dīkṣayati candramā vai brahmādhidaivaṃ mano adhyātmam manasaiva tad oṣadhīḥ saṃdadhāti tad yā oṣadhīr veda sa eva brahmauṣadhīs tad anena lokena saṃdadhāti tasmād etāv antareṇānyo na dīkṣeta 
sa yad etāv antareṇānyo dīkṣetemaṃ taṃ lokam oṣadhibhir vyāpādayet
ucchoṣukā ha syus
tasmād etāv antareṇānyo na dīkṣeta ।।

athodgātāraṃ dīkṣayati ādityo vā udgātādhidaivaṃ cakṣur adhyātmam parjanya ādityaḥ parjanyād adhi vṛṣṭir jāyate vṛṣṭir eva tad oṣadhīḥ saṃdadhāti tasmād etāv antareṇānyo na dīkṣeta 
sa yad etāv antareṇānyo dīkṣetemaṃ taṃ lokaṃ varṣeṇa vyāpādayet
avarṣukā ha syus
tasmād etāv antareṇānyo na dīkṣeta ।।

atha hotāraṃ dīkṣayati agnir vai hotādhidaivaṃ vāg adhyātmam annaṃ vṛṣṭiḥ vācaṃ caiva tad agniṃ cānnena saṃdādhāti tasmād etāv antareṇānyo na dīkṣeta 
sa yad etāv antareṇānyo dīkṣetemaṃ taṃ lokam annena vyāpādayet
aśanāyukā ha syus
tasmād etāv antareṇānyo na dīkṣeta ।।

athādhvaryuṃ pratiprasthātā dīkṣayati vāyur vā adhvaryur adhidaivaṃ prāṇo adhyātmam annaṃ vṛṣṭiḥ vāyuṃ caiva tat prāṇaṃ cānnena saṃdadhāti tasmād etāv antareṇānyo na dīkṣeta [ed etav] 
sa yad etāv antareṇānyo dīkṣetemaṃ taṃ lokaṃ prāṇena vyāpādayet
pramāyukā ha syus
tasmād etāv antareṇānyo na dīkṣeta ।।

atha brahmaṇe brāhmaṇācchaṃsinaṃ dīkṣayati athodgātre prastotāraṃ dīkṣayati atha hotre maitrāvaruṇaṃ dīkṣayati athādhvaryave pratiprasthātāraṃ neṣṭā dīkṣayati sa hainam anu eteṣāṃ vai navānāṃ kḷptim anv itare kalpante nava vai prāṇāḥ prāṇair yajñas tāyate atha brahmaṇe potāraṃ dīkṣayati athodgātre pratihartāraṃ dīkṣayati atha hotre acchāvākaṃ dīkṣayati athādhvaryave neṣṭāram unnetā dīkṣayati sa hainam anu atha brahmaṇa āgnīdhraṃ dīkṣyati athodgātre subrahmaṇyaṃ dīkṣayati atha hotre grāvastutaṃ dīkṣayati atha tamanyaḥ snātako vā brahmacārī vā dīkṣayati na pūtaḥ pāvayed ity āhuḥ 
saiṣānupūrvaṃ dīkṣā
tad ya evaṃ dīkṣante dīkṣiṣyamāṇā eva te sattriṇāṃ prāyaścittaṃ na vindante
sattriṇāṃ prāyaścittam anu tasyārdhasya yogakṣemaḥ kalpate yasminn ardhe dīkṣanta iti brāhmaṇam ।।

śraddhayā vai devā dīkṣaṇīyāṃ niramimatāditeḥ prāyaṇīyām somāt krayam viṣṇor ātithyam ādityāt pravargyam svadhāyā upasadaḥ agnīṣomābhyām aupavasathyam ahaḥ prātaryāvadbhyo devebhyaḥ prātaranuvākam vasubhyaḥ prātaḥsavanam rudrebhyo mādhyaṃdinaṃ savanam ādityebhyas tṛtīyasavanam varuṇād avabhṛtham aditer udayanīyām mitrāvaruṇābhyām anūbandhyām tvaṣṭus tvāṣṭram devībhyo devikābhyo devatāhavīṃṣi kāmād daśātirātram 
svargāl lokād udavasānīyām
tad vā etad agniṣṭomasya janma
sa ya evam etad agniṣṭomasya janma vedāgniṣṭomena sātmā saloko bhūtvā devān apy etīti brāhmaṇam ।।

atha yad dīkṣaṇīyayā yajante śraddhām eva tad devīṃ devatāṃ yajante śraddhā devī devatā bhavanti śraddhāyā devyāḥ sāyujyaṃ salokatāṃ yanti ya etad upayanti atha yat prāyaṇīyayā yajante aditim eva tad devīṃ devatāṃ yajante aditir devī devatā bhavanti adityā devyāḥ sāyujyaṃ salokatāṃ yanti ya etad upayanti atha yat krayam upayanti somam eva tad devaṃ devatāṃ yajante somo devo devatā bhavanti [ed davatā] somasya devasya sāyujyaṃ salokatāṃ yanti ya etad upayanti atha yad ātithyayā yajante viṣṇum eva tad devaṃ devatāṃ yajante viṣṇur devo devatā bhavanti viṣṇor devasya sāyujyaṃ salokatāṃ yanti ya etad upayanti atha yat pravargyam upayanty ādityam eva tad devaṃ devatāṃ yajante [ed davatāṃ] ādityo devo devatā bhavanti ādityasya devasya sāyujyaṃ salokatāṃ yanti ya etad upayanti atha yad upasadam upayanti svadhām eva tad devīṃ devatāṃ yajante svadhā devī devatā bhavanti svadhāyā devyāḥ sāyujyaṃ salokatāṃ yanti ya etad upayanti atha yad aupavasathyam ahar upayanty agnīṣomāv eva tad devau devate yajante agnīṣomau devau devate bhavanti agnīṣomayor devatayoḥ sāyujyaṃ salokatāṃ yanti ye etad upayanti [ed agnīṣomayor] atha yat prātaranuvākam upayanti prātaryāvṇa eva tad devān devatā yajante prātaryāvāṇo devā devatā bhavanti prātaryāvṇāṃ devānāṃ sāyujyaṃ salokatāṃ yanti ya etad upayanti atha yat prātaḥsavanamupayanti vasūn eva tad devān devatā yajante vasavo devā devatā bhavanti vasūnāṃ devānāṃ sāyujyaṃ salokatāṃ yanti ya etad upayanti atha yan mādhyaṃdinaṃ savanam upayanti rudrān eva tad devān devatā yajante rudrā devā devatā bhavanti rudrāṇāṃ devānāṃ sāyujyaṃ salokatāṃ yanti ya etad upayanti atha yattṛtīyasavanam upayanty ādityān eva tad devān devatā yajante ādityā devā devatā bhavanti ādityānāṃ devānāṃ sāyujyaṃ salokatāṃ yanti ya etad upayanti atha yad avabhṛtham upayanti varuṇam eva tad devaṃ devatāṃ yajante varuṇo devo devatā bhavanti varuṇasya devasya sāyujyaṃ salokatāṃ yanti ya etad upayanti atha yad udayanīyayā yajante aditim eva tad devīṃ devatāṃ yajante aditir devī devatā bhavanti adityā devyāḥ sāyujyaṃ salokatāṃ yanti ya etad upayanti [ed ādityā] atha yad anūbandhyayā yajante mitrāvaruṇāv eva tad devau devate yajante mitrāvaruṇau devau devate bhavanti mitrāvaruṇayor devayoḥ sāyujyaṃ salokatāṃ yanti ya etad upayanti atha yat tvāṣṭreṇa paśunā yajante tvaṣṭāram eva tad devaṃ devatāṃ yajante tvaṣṭā devo devatā bhavanti tvaṣṭur devasya sāyujyaṃ salokatāṃ yanti ya etad upayanti atha yad devikāhavirbhiś caranti yā etā upasatsu bhavanty agniḥ somo viṣṇur iti devyo devikā devatā bhavanti devīnāṃ devikānāṃ devatānāṃ sāyujyaṃ salokatāṃ yanti ya etad upayanti atha yad daśātirātram upayanti kāmam eva tad devaṃ devatāṃ yajante kāmo devo devatā bhavanti kāmasya devasya sāyujyaṃ salokatāṃ yanti ya etad upayanti atha yad udavasānīyayā yajante svargam eva tal lokaṃ devaṃ devatāṃ yajante svargo loko devo devatā bhavanti svargasya lokasya devasya sāyujyaṃ salokatāṃ yanti ya etad upayanti tad vā etad agniṣṭomasya janma 
sa ya evam etad agniṣṭomasya janma vedāptvaiva tad agniṣṭomaṃ svarge loke pratitiṣṭhati
pratitiṣṭhati prajayā paśubhir ya evaṃ veda
agniṣṭomena sātmā saloko bhūtvā devān apy etīti brāhmaṇam ।।

ahorātrābhyāṃ vai devāḥ prāyaṇīyam atirātraṃ niramimata ardhamāsebhyaś caturviṃśam ahaḥ brahmaṇo abhiplavam kṣatrāt pṛṣṭhyam agner abhijitam adbhyaḥ svarasāmnaḥ sūryād viṣuvantam uktā āvṛttāḥ svarasāmānaḥ indrād viśvajitam uktau pṛṣṭhyabhiplavau mitrāvaruṇābhyāṃ gavāyuṣī viśvebhyo devebhyo daśarātram digbhyo dāśarātrikaṃ pṛṣṭhyaṃ ṣaḍaham ebhyo lokebhyaś chandomaṃ tryaham saṃvatsarād daśamam ahaḥ prajāpater mahāvratam 
svargāl lokād udayanīyam atirātram
tad vā etat saṃvatsarasya janma
sa ya evam etat saṃvatsarasya janma veda saṃvatsareṇa sātmā saloko bhūtvā devān apy etīti brāhmaṇam ।।

atha yat prāyaṇīyam atirātram upayanty ahorātrāv eva tad devau devate yajante ahorātrau devau devate bhavanti ahorātrayor devayoḥ sāyujyaṃ salokatāṃ yanti ya etad upayanti [ed ahorātrayor] atha yac caturviṃśam ahar upayanty ardhamāsān eva tad devān devatā yajante ardhamāsā devā devatā bhavanti ardhamāsānāṃ devānāṃ sāyujyaṃ salokatāṃ yanti ya etad upayanti atha yad abhiplavam upayanti brahmāṇam eva tad devaṃ devatāṃ yajante brahmā devo devatā bhavanti brahmaṇo devasya sāyujyaṃ salokatāṃ yanti ya etad upayanti atha yat pṛṣṭhyam upayanti kṣatram eva tad devaṃ devatāṃ yajante kṣatraṃ devo devatā bhavanti kṣatrasya devasya sāyujyaṃ salokatāṃ yanti ya etad upayanti atha yad abhijitam upayanty agnim eva tad devaṃ devatāṃ yajante agnir devo devatā bhavanti agner devasya sāyujyaṃ salokatāṃ yanti ya etad upayanti atha yat svarasāmna upayanty eva tad devīr devatā yajanta āpo devyo devatā bhavanti apāṃ devīnāṃ sāyujyaṃ salokatāṃ yanti ya etad upayanti atha yad viṣuvantam upayanti sūryam eva tad devaṃ devatāṃ yajante sūryo devo devatā bhavanti sūryasya devasya sāyujyaṃ salokatāṃ yanti ya etad upayanti uktā āvṛttāḥ svarasāmānaḥ atha yad viśvajita mupayantīndram eva tad devaṃ devatāṃ yajante indro devo devatā bhavanti indrasya devasya sāyujyaṃ salokatāṃ yanti ya etad upayanti uktau pṛṣṭhyābhiplavau atha yad gavāyuṣī upayanti mitrāvaruṇāv eva tad devau devate yajante mitrāvaruṇau devau devate bhavanti mitrāvaruṇayor devayoḥ sāyujyaṃ salokatāṃ yanti ya etad upayanti atha yad daśarātram upayanti viśvān eva tad devān devatā yajante viśve devā devatā bhavanti viśveṣāṃ devānāṃ sāyujyaṃ salokatāṃ yanti ya etad upayanti atha yad dāśarātrikaṃ pṛṣṭhyaṃ ṣaḍaham upayanti diśa eva tad devīr devatā yajante diśo devyo devatā bhavanti diśāṃ devīnāṃ sāyujyaṃ salokatāṃ yanti ya etad upayanti atha yac chandomaṃ tryaham upayantīmān eva tal lokān devān devatā yajante ime lokā devā devatā bhavanti eṣāṃ lokānāṃ devānāṃ sāyujyaṃ salokatāṃ yanti ya etad upayanti atha yad daśamam ahar upayanti saṃvatsaram eva tad devaṃ devatāṃ yajante saṃvatsaro devo devatā bhavanti [ed davatā] saṃvatsarasya devasya sāyujyaṃ salokatāṃ yanti ya etad upayanti atha yan mahāvratam upayanti prajāpatim eva tad devaṃ devatāṃ yajante prajāpatir devo devatā bhavanti [ed davatā] prajāpater devasya sāyujyaṃ salokatāṃ yanti ya etad upayanti atha yad udayanīyam atirātram upayanti svargam eva tal lokaṃ devaṃ devatāṃ yajante svargo loko devo devatā bhavanti svargasya lokasya devasya sāyujyaṃ salokatāṃ yanti ya etad upayanti tad vā etat saṃvatsarasya janma 
sa ya evam etat saṃvatsarasya janma vedāptvaiva tat saṃvatsaraṃ svarge loke pratitiṣṭhati
pratitiṣṭhati prajayā paśubhir ya evaṃ veda
saṃvatsareṇa sātmā saloko bhūtvā devān apy etīti brāhmaṇam ।।

sa vā eṣa saṃvastaro adhidaivaṃ cādhyātmaṃ ca pratiṣṭhitaḥ
sa ya evam etat saṃvatsaram adhidaivaṃ cādhyātmaṃ ca pratiṣṭhitaṃ veda pratitiṣṭhati
pratitiṣṭhati prajayā paśubhir ya evaṃ veda ।।

sa vā eṣa saṃvatsaro bṛhatīm abhisaṃpannaḥ dvāv akṣarāv ahnāṃ ṣaḍahau dvau pṛṣṭhyābhiplavau gavāyuṣī daśarātras tathā khalu ṣaṭtriṃśad saṃpadyante ṣaṭtriṃśadavadānā gauḥ ṣaṭtriṃśadakṣarā bṛhatī bārhato vai svargo lokaḥ 
bṛhatyā vai devāḥ svarge loke yajante
bṛhatyā svarge loke pratitiṣṭhati
pratitiṣṭhati prajayā paśubhir ya evaṃ veda ।।

sa vā eṣa saṃvatsaras trimahāvrataḥ caturviṃśe mahāvrataṃ viṣuvati mahāvrataṃ mahāvrata eva mahāvratam taṃ ha smaitam evaṃvidvāṃsaḥ pūrve trimahāvratam upayanti 
te tejasvina āsaṃt satyavādinaḥ saṃśitavratāḥ
ya enam adya tathopeyur yathāmapātram udaka āsikte nirmṛtyed evaṃ yajamānā nirmṛtyerann upary upayanti
tathā hāsya satyena tapasā vratena cābhijitam avaruddhaṃ bhavati ya evaṃ veda ।।

atha yac caturviṃśam ahar upetyānupetya viṣuvantaṃ mahāvratam upeyāt katham anāgūrtyai bhavatīti yam evāmuṃ purastād viṣuvato atirātram upayanti teneti brūyāt abhiplavāt pṛṣṭhyo nirmitaḥ pṛṣṭhyād abhijit abhijitaḥ svarasāmānaḥ svarasāmabhyo viṣuvān viṣuvataḥ svarasāmānaḥ svarasāmabhyo viśvajit viśvajitaḥ pṛṣṭhyābhiplavau pṛṣṭhyābhiplavābhyāṃ gavāyuṣī gavāyurbhyāṃ daśarātraḥ 
daśarātrān mahāvratam
mahāvratād udayanīyo atirātraḥ
udayanīyo atirātraḥ svargāya lokāyānnādyāya pratiṣṭhityai ।।

atha yac caturviṃśam ahar upetyānupetya viṣuvantaṃ mahāvratam upeyāt katham anāgūrtyai bhavatīti yam evāmuṃ purastād viṣuvato atirātram upayanti teneti brūyāt abhiplavāt pṛṣṭhyo nirmitaḥ pṛṣṭhyād abhijit abhijitaḥ svarasāmānaḥ svarasāmabhyo viṣuvān [ed viṣavān] viṣuvataḥ svarasamānaḥ svarasāmabhyo viśvajit viśvajitaḥ pṛṣṭhyābhiplavau pṛṣṭhyābhiplavābhyāṃ gavāyuṣī gavāyurbhyāṃ daśarātraḥ atha ha devebhyo mahāvrataṃ na tasthe katham ūrdhvai stomair viṣuvantam upāgātāvṛttair mām iti te devā ihasāmivāsur upa taṃ yajñakratuṃ jānīmo ca ūrdhvastomo yenaitad ahar avāpnuyāmeti tata etaṃ dvādaśarātram ūrdhvastomaṃ dadṛśus tam āharan tenāyajanta tata ebhyo atiṣṭhan 
tiṣṭhati hāsmai mahāvratam
pratitiṣṭhati
pratitiṣṭhati prajayā paśubhir ya evaṃ veda ।।

atha yac caturviṃśam ahar upetyānupetya viṣuvantaṃ mahāvratam upeyāt katham anāgūrtyai bhavatīti yam evāmuṃ purastād viṣuvato atirātram upayanti teneti brūyāt tad āhuḥ kati saṃvatsarasya parāñcy ahāni bhavanti katy arvāñci 
tad yāni sakṛtsakṛd upayanti tāni parāñci
atha yāni punaḥpunar upayanti tāny arvāñcīty evaināny upāsīran
ṣaḍahayor hy āvṛttim anvāvartante ।।

atha yac caturviṃśam ahar upetyānupetya viṣuvantaṃ mahāvratam upeyāt katham anāgūrtyai bhavatīti yam evāmuṃ purastād viṣuvato atirātram upayanti teneti brūyāt [ed atiratram] abhiplavaṃ purastād viṣuvataḥ pūrvam upayanti pṛṣṭyam upariṣṭāt pitā vā abhiplavaḥ putraḥ pṛṣṭhyas tasmāt pūrve vayasi putrāḥ pitaram upajīvanti pṛṣṭhyaṃ paścād viṣuvataḥ pūrvam upayanty abhiplavam upariṣṭāt pitā vā abhiplavaḥ putraḥ pṛṣṭhyas tasmād uttame vayasi putrān pitopajīvati ya evaṃ veda tad apy etad ṛcoktaṃ iti upa ha vā enaṃ pūrve vayasi putrāḥ pitaram upajīvanty upottame vayasi putrān pitopajīvati ya evaṃ veda ।।

atha haiṣa mahāsuparṇas tasya yān purastād viṣuvataḥ ṣaṇmāsān upayanti sa dakṣiṇaḥ pakṣaḥ atha yān āvṛttān upariṣṭāt ṣaḍ upayanti sa uttaraḥ pakṣaḥ ātmā vai saṃvatsarasya viṣuvān aṅgāni pakṣau yatra vā ātmā tat pakṣau yatra vai pakṣau tad ātmā na vā ātmā pakṣāv atiricyate no pakṣāv ātmānam atiricyete iti evam u haiva tad apareṣāṃ sviditamahnāṃ pareṣām ity apareṣāṃ caiva pareṣāṃ ceti brūyāt ।। [ed būyāt]

tad āhur yad dvādaśa māsāḥ saṃvatsaro atha haitad ahar avāpnuyāmeti yad vaiṣuvatam apareṣāṃ sviditamahāṃ pareṣām iti apareṣāṃ caiva pareṣāṃ ceti brūyāt ātmā vai saṃvatsarasya viṣuvān aṅgāni māsāḥ yatra vā ātmā tad aṅgāni yatrāṅgāni tad ātmā 
na vā ātmāṅgāny atiricyate no aṅgāny ātmānam atiricyanta iti
evam u haiva tad apareṣāṃ sviditamahnāṃ pareṣām ity apareṣāṃ caiva pareṣāṃ ceti brūyāt
sa vā eṣa saṃvatsaraḥ ।।

tad āhuḥ katham ubhayatojyotiṣo abhiplavā anyataratojyotiḥ pṛṣṭhya iti ubhayatojyotiṣo vā ime lokā agnineta ādityenāmuta iti eṣa ha vā eteṣāṃ jyotir ya enaṃ pramṛdīva tapati devacakre ha vā ete pṛṣṭhyapratiṣṭhite pāpmānaṃ tṛṃhatī pariplavete tad ya evaṃviduṣāṃ dīkṣitānāṃ pāpakaṃ kīrtayad ete evāsya tad devacakre śiraś chindataḥ daśarātram uddhiḥ pṛṣṭhyābhiplavau cakre daśarātram uddhiṃ pṛṣṭhyābhiplavau cakre tantraṃ kurvīteti ha smāha vāsyus tayo stotrāṇi ca śastrāṇi ca saṃcāreyat yaḥ saṃcārayet tasmād ime puruṣe prāṇā nānā santa ekodayāc charīram adhivasati yan na saṃcārayet pramāyuko ha yajamānaḥ syāt eṣa ha vai pramāyuko yo andho vā badhiro vā navāgniṣṭomā māsi saṃpadyante nava vai prāṇāḥ prāṇair yajñas tāyate ekaviṃśatir ukthyāḥ eka ukthyaḥ ṣoḍaśī 
annaṃ vā ukthyaḥ
vīryaṃ ṣoḍaśy eva
tathā rūḍhvā svargaṃ lokam adhyārohanti ।।

athāto ahnām adhyārohaḥ prāyaṇīyenātirātreṇodayanīyam atirātram adhyārohanti caturviṃśena mahāvratam abhiplavena param abhiplavam pṛṣṭhyena paraṃ pṛṣṭhyam 
abhijitābhijitaṃ svarasāmabhiḥ parānt svarasāmānaḥ
athaitad ahar avāpnuyāmeti yad vaiṣuvatam apareṣāṃ sviditamahnāṃ pareṣām ity apareṣāṃ caiva pareṣāṃ ceti brūyāt
sa vā eṣa saṃvatsaraḥ ।।

athāto ahnāṃ nivāhaḥ prāyaṇīyo atirātraś caturviṃśāyāhne nivahati caturviṃśam ahar abhiplavāya abhiplavaḥ pṛṣṭhyāya pṛṣṭhyo abhijite abhijit svarasāmabhyaḥ svarasāmāno viṣuvate viṣuvānt svarasāmabhyaḥ svarasāmano viśvajite viśvajit pṛṣṭhyābhiplavābhyām pṛṣṭhyābhiplavau gavāyurbhyām gavāyuṣī daśarātrāya daśarātro mahāvratāya mahāvratam udanīyāyātirātrāya udayanīyo atirātraḥ svargāya lokāyānnādyāya pratiṣṭhityai ।। [ed atiratraḥ]

ādityāś ca ha vā aṅgirasaś ca svarge loke aspardhanta vayaṃ pūrve svar eṣyāmo vayaṃ pūrva iti ta ādityā laghubhiḥ sāmabhiś caturbhi stomair dvābhyāṃ pṛṣṭhyābhyāṃ svargaṃ lokam abhyaplavanta yad abhyaplavanta tasmād abhiplavaḥ anvañca evāṅgiraso gurubhiḥ sāmabhiḥ sarvai stomaiḥ sarvaiḥ pṛṣṭhyaiḥ svargaṃ lokam abhyaspṛśanta yad abhyaspṛśanta tasmāt spṛśyas taṃ vā etaṃ spṛśyaṃ santaṃ pṛṣṭhya ity ācakṣate parokṣeṇa parokṣapriyā iva hi devā bhavanti pratyakṣadviṣaḥ abhiplavāt pṛṣṭhyo nirmitaḥ pṛṣṭhyād abhijit abhijitaḥ svarasāmānaḥ svarasāmabhyo viṣuvān viṣuvataḥ svarasāmānaḥ svarasāmabhyo viśvajit viśvajitaḥ pṛṣṭhyābhiplavau pṛṣṭhyābhiplavābhyāṃ gavāyuṣī gavāyurbhyāṃ daśarātras [ed daśaratras] tāni ha vā etāni yajñāraṇyāni yajñakṛntatrāṇi 
teṣāṃ śataṃśataṃ rathānānyantaraṃ tad yathāraṇyāny ārūḍhā aśanāpipāse te pāpmānaṃ tṛṃhatī pariplavete
evaṃ haivaite praplavante ye avidvāṃsa upayantyi
atha ye vidvāṃsa upayanti tad yathā pravāhāt pravāhaṃ sthalāt sthalaṃ samāt samaṃ sukhāt sukham abhayād abhayam upasaṃkrāmantīty evaṃ haivaite saṃvatsarasyodṛcaṃ samaśnavāmahā iti brāhmaṇam ।।

predir ha vai kauśāmbeyaḥ kausurubindur uddālaka āruṇau brahmacaryam uvāsa tam ācāryaḥ papraccha kumāra kati te pitā saṃvatsarasyāhāny amanyateti kati tveveti daśeti hovāca daśa vā iti hovāca daśākṣarā virāḍ virājo yajñaḥ kati tveveti naveti hovāca nava vā iti hovāca nava vai prāṇāḥ prāṇair yajñas tāyate kati tveveti aṣṭeti hovāca aṣṭau vā iti hovāca aṣṭākṣarā gāyatrī gāyatrī yajñaḥ kati tveveti sapteti hovāca sapta vā iti hovāca sapta chandāṃsi chandobhir yajñas tāyate kati tveveti ṣaḍ iti hovāca ṣaḍ vā iti hovāca ṣaḍ vā ṛtavaḥ ṛtūnām āptyai kati tveveti pañceti hovāca pañca vā iti hovāca pañcapadā paṅktiḥ pāṅkto yajñaḥ kati tveveti catvārīti hovāca catvāri vā iti hovāca catvāro vai vedāḥ vedair yajñas tāyate kati tveveti trīṇīti hovāca trīṇi vā iti hovāca triṣavaṇo vai yajñaḥ savanair yajñas tāyate kati tveveti dve iti hovāca dve vā iti hovāca dvipād vai puruṣaḥ dvipratiṣṭhaḥ puruṣaḥ puruṣo vai yajñaḥ kati tveveti 
ekam iti hovāca
ekaṃ vā iti hovāca
aharahar ity eva sarvaṃ saṃvatsaraṃ ।।

ity atharvavede gopathabrāhmaṇapūrvabhāge caturthaḥ prapāṭhakaḥ ।।

om abhiplavaḥ ṣaḍahaḥ ṣaḍ ḍhy ahāni bhavanti jyotir gaur āyur gaur āyur jyotiḥ abhiplavaḥ pañcāhaḥ pañca hy evāhāni bhavanti yad dhy eva prathamam ahas tad uttamam ahaḥ abhiplavaś caturahaḥ catvāro hi stomā bhavanti trivṛt pañcadaśaḥ saptadaśa ekaviṃśa eva abhiplavas tryahas tryāvṛttir jyotir gaur āyuḥ abhiplavo dvyahaḥ dve hyeva sāmanī bhavato bṛhadrathantare eva abhiplava ekāha ekāhasya hi stomais tāyate 
caturṇām ukthyānāṃ dvādaśa stotrāṇy atiricyante
sa saptamo agniṣṭomas
tathā khalu saptāgniṣṭomā māsi saṃpadyanta iti brāhmaṇam ।।

athāto gādhapratiṣṭhā samudraṃ vā ete prataranti ye saṃvatsarāya dīkṣante teṣāṃ tīrtham eva prāyaṇīyo atirātras tīrthena hi prataranti tad yathā samudraṃ tīrthena pratareyus tādṛk tat gādhaṃ pratiṣṭhā caturviṃśam ahar yathopakakṣadagdhaṃ vā kaṇṭhadagdhaṃ vā yato viśramya prasnāyeyus tādṛk tat prasnayo abhiplavaḥ prasneyaḥ pṛṣṭhyaḥ gādhaṃ pratiṣṭhābhijid yathopakakṣadagdhaṃ vā kaṇṭhadagdhaṃ vā yato viśramya prasnāyeyus tādṛk tat nīvidagdha eva prathamaḥ svarasāmā jānudagdho dvitīyaḥ kulphadagdhas tṛtīyaḥ dvīpaḥ pratiṣṭhā viṣuvān yathopakakṣadagdhaṃ vā kaṇṭhadanghaṃ vā yato viśramya prasnāyeyus tādṛk tat kulphadagdha eva prathamo arvāk svarasāmā jānudagdho dvitīyaḥ nīvidagdhas tṛtīyaḥ gādhaṃ pratiṣṭhā viśvajid yathopakakṣadagdhaṃ vā kaṇṭhadagdhaṃ vā yato viśramya prasnāyeyus tādṛk tat prasneyaḥ pṛṣṭhyaḥ prasneyo abhiplavaḥ prasneye gavāyuṣī prasneyo daśarātraḥ gādhaṃ pratiṣṭhā mahāvrataṃ yathopakakṣadagdhaṃ vā kṇṭhadagdhaṃ vā yato viśramya prasnāyeyus tādṛk tat teṣāṃ tīrtham evodayanīyo atirātras tīrthena hy udyanti tad yathā samudraṃ tīrthenodeyus tādṛk tat atha ha smāha śvetaketur āruṇeyaḥ saṃvatsarāya nv ahaṃ dīkṣā iti [ed dikṣā] 
tasya ha pitā mukham udīkṣyovāca vettha nu tvam āyuṣmant saṃvatsarasya gādhapratiṣṭhe iti [ed vattha, corr patyal]
vedeti
etad dha smaitad vidvānāheti brāhmaṇam ।।

puruṣo vāva saṃvatsaras tasya pādāv eva prāyaṇīyo atirātraḥ pādābhyāṃ hi prayanti tayor yac chuklaṃ tad ahno rūpam yat kṛṣṇaṃ tad rātreḥ nakhāni nakṣatrāṇāṃ rūpam lomāny oṣadhivanaspatīnām ūrū caturviṃśam ahaḥ uro abhiplavaḥ pṛṣṭhaṃ pṛṣṭhyaḥ śira eva trivṛt trivṛtaṃ hy eva śiro bhavati tvag asthi majjā mastiṣkam grīvāḥ pañcadaśaś caturdaśa hy evaitasyāṃ karūkarāṇi bhavanti vīryaṃ pañcadaśam tasmād ābhiraṇvībhiḥ satībhir guruṃ bhāraṃ harati tasmād grīvāḥ pañcadaśaḥ uraḥ saptadaśa aṣṭāv anye jatravo aṣṭāv anya uraḥ saptadaśam tasmād uraḥ saptadaśaḥ udaram ekaviṃśaḥ viṃśatir hy evaitasyāntara udare kuntāpāni bhavanty udaram ekaviṃśam tasmād udaram ekaviṃśaḥ pārśve triṇavas trayodaśānyāḥ parśavas trayodaśānyāḥ pārśve triṇave tasmāt pārśve triṇavaḥ anūkaṃ trayastriṃśaḥ dvātriṃśatir hy evaitasya pṛṣṭīkuṇḍīlāni bhavanti anūkaṃ trayastriśam tasmād anūkaṃ trayastriṃśas tasyāyam eva dakṣiṇo bāhur abhijit tasyeme dakṣiṇe trayaḥ prāṇāḥ svarasāmānaḥ ātmā viṣuvān tasyeme savye trayaḥ prāṇā arvāk svarasāmānas tasyāyaṃ savyo bāhur viśvajit uktau pṛṣṭhyābhiplavau yāv avāñcau prāṇau te gavāyuṣī aṅgāni daśarātraḥ 
mukhaṃ mahāvratam
tasya hastāv evodayanīyo atirātraḥ
hastābhyāṃ hy udyanti ।।

puruṣo vāva saṃvatsaras tasya prāṇa eva prāyaṇīyo atirātraḥ prāṇena hi prayanti vāg ārambhaṇīyam ahaḥ yadyad ārabhate vāg ārabhate vācaiva tad ārabhate tasyāyam eva dakṣiṇaḥ pāṇir abhiplavas tasyedaṃ prātaḥsavanam idaṃ mādhyandinaṃ savanam idaṃ tṛtīyasavanam gāyatryā āyatane tasmād iyam asyai hrasiṣṭhā tasyedaṃ prātaḥsavanam idaṃ mādhyandinaṃ savanam idaṃ tṛtīyasavanam triṣṭubha āyatane tasmād iyam asyai variṣṭhā tasyedaṃ prātaḥsavanam idaṃ mādhyandinaṃ savanam idaṃ tṛtīyasavanam jagatyā āyatane tasmād iyam anayor variṣṭhā tasyedaṃ prātaḥsavanam idaṃ mādhyandinaṃ savanam idaṃ tṛtīyasavanam paṅktyā āyatane pṛthur iva vai paṅktis tasmād iyam āsāṃ prathiṣṭhā tasyedaṃ prātaḥsavanam idaṃ mādhyandinaṃ savanam idaṃ tṛtīyasavanam virāja āyatane annaṃ vai śrīḥ virāḍ annādyam annnādyasya śriyo avaruddhyai tasmād iyam āsāṃ variṣṭhā tasyedaṃ prātaḥsavanam idaṃ mādhyandinaṃ savanam idaṃ tṛtīyasavanam atichandasa āyatane atichando vai chandasām āyatanam tasmād idaṃ prathiṣṭhaṃ phalakam tasyedaṃ prātaḥsavanam idaṃ mādhyandinaṃ savanam idaṃ tṛtīyasavanam sa itaḥ sa ito abhiplavaḥ sa ita ātmā pṛṣṭhyaḥ plavatīvābhiplavas tiṣṭhatīva pṛṣṭhyaḥ plavata iva hy evam aṅgais tiṣṭhatīvātmanā tasyāyam eva dakṣiṇaḥ karṇo abhijit tasya yad dakṣiṇam akṣṇaḥ śuklaṃ sa prathamaḥ svarasāmā yat kṛṣṇaṃ sa dvitīyaḥ yan maṇḍalaṃ sa tṛtīyaḥ nāsike viṣuvān maṇḍalam eva prathamo arvāk svarasāmā yat kṛṣṇaṃ sa dvitīyaḥ yac chuklaṃ sa tṛtīyas tasyāyaṃ savyaḥ karṇo viśvajit uktau pṛṣṭhyābhiplavau yāv avāñcau prāṇau te gavāyuṣī aṅgāni daśarātraḥ 
mukhaṃ mahāvratam
tasyodāna evodayanīyo atirātraḥ
udānena hy udyanti ।।

puruṣo vāva saṃvatsaraḥ puruṣa ity ekam saṃvatsara ity ekam atra tat samam dve ahorātre saṃvatsarasya dvāv imau puruṣe prāṇāv iti atra tat samam trayo vā ṛtavaḥ saṃvatsarasya traya ime puruṣe prāṇā iti atra tat samam ṣaḍ vā ṛtavaḥ saṃvatsarasya ṣaḍ ime puruṣe prāṇā iti atra tatsamam sapta vā ṛtavaḥ saṃvatsarasya sapteme puruṣe prāṇā iti atra tat samam dvādaśa māsāḥ saṃvatsarasya dvādaśeme puruṣe prāṇā iti atra tat samam trayodaśa māsāḥ saṃvatsarasya trayodaśeme puruṣe prāṇā iti atra tat samam caturviṃśatir ardhamāsāḥ saṃvatsarasya caturviṃśo ayaṃ puruṣaḥ viṃśatyaṅguliś caturaṅga iti atra tat samam ṣaḍviṃśatir ardhamāsāḥ saṃvatsarasya ṣaḍviṃśo ayaṃ puruṣaḥ pratiṣṭhe ṣaḍviṃśe iti atra tat samam trīṇi ca ha vai śatāni ṣaṣṭiś ca saṃvatsarasyāhorātrāṇīti etāvanta eva puruṣasya prāṇā iti atra tat samam sapta ca ha vai śatāni viṃśatiś ca saṃvatsarasyāhāni ca rātrayaś ceti etāvanta eva puruṣasyāsthīni ca majjānaś ceti atra tat samam caturdaśa ca ha vai śatāni catvāriṃśac ca saṃvatsarasyārdhāhāś cārdharātrayaś ceti etāvanta eva puruṣasya sthūrā māṃsānīti atra tat samam aṣṭāviṃśatiś ca ha vai śatāny aśītiś ca saṃvatsarasya pādāhāś ca pādarātrayaś ceti etāvanta eva puruṣasya snāvā bandhyā iti atra tat samam daśa ca ha vai sahasrāṇy aṣṭau ca śatāni saṃvatsarasya muhūrtā iti etāvanta eva puruṣasya peśaśamarā iti atra tat samam yāvanto muhūrtāḥ pañcadaśa kṛtvas tāvantaḥ prāṇāḥ yāvantaḥ prāṇāḥ pañcadaśa kṛtvas tāvanto apānāḥ yāvanto apānāḥ pañcadaśa kṛtvas tāvanto vyānāḥ yāvanto vyānāḥ pañcadaśa kṛtvas tāvantaḥ samānāḥ yāvantaḥ samānāḥ pañcadaśa kṛtvas tāvanta udānāḥ yāvanta udānāḥ pañcadaśa kṛtvas tāvanty etādīni yāvanty etādīni tāvanty etarhīṇi yāvanty etarhīṇi tāvanti svedāyanāni yāvanti svedāyanāni tāvanti kṣiprāyaṇāni yāvanti kṣiprāyaṇāni tāvanto romakūpāḥ yāvanto romakūpāḥ pañcadaśa kṛtvas tāvanto varṣato dhārās tad etat krośaśatikaṃ parimāṇam tad apy etad ṛcoktaṃ iti brāhmaṇam ।।

saṃvatsarasya samatā veditavyeti ha smāha vāsyuḥ ekam eva purastād viṣuvato atirātram upayanty ekam upariṣṭāt tripañcāśatam eva purastād viṣuvato agniṣṭomān upayanti tripañcāśatam upariṣṭāt viṃśatiśatam eva purastād viṣuvata ukthyān upayanti viṃśatiśatam upariṣṭāt ṣaḍ eva purastād viṣuvataḥ ṣoḍaśina upayanti ṣaḍ upariṣṭāt 
triṃśad eva purastād viṣuvataḥ ṣaḍahān upayanti triṃśad upariṣṭāt
saiṣā saṃvatsarasya samatā
sa ya evam etāṃ saṃvatsarasya samatāṃ veda saṃvatsareṇa sātmā saloko bhūtvā devān apyetīti brahmaṇam ।।

athāto yajñakramāḥ agnyādheyam agnyādheyāt pūrṇāhutiḥ pūrṇahuter agnihotram agnihotrād darśapūrṇamāsau darśapūrṇamāsābhyām āgrayaṇam āgrayaṇāc cāturmāsyāni cāturmāsyebhyaḥ paśubandhaḥ paśubandhād agniṣṭomaḥ agniṣṭomād rājasūyaḥ rājasūyād vājapeyaḥ vājapeyād aśvamedhaḥ aśvamedhāt puruṣamedhaḥ puruṣamedhāt sarvamedhaḥ sarvamedhād dakṣiṇāvantaḥ dakṣiṇāvadbhyo adakṣiṇāḥ 
adakṣiṇāḥ sahasradakṣiṇe pratyatiṣṭhan
te vā ete yajñakramāḥ
sa ya evam etān yajñakramān veda yajñena sātmā saloko bhūtvā devān apyetīti brāhmaṇam ।।

prajāpatir akāmayatānantyam aśnuvīyeti so agnīn ādhāya pūrṇāhutyāyajata so antam evāpaśyat so agnihotreṇeṣṭvāntam evāpaśyat sa darśapūrṇamāsābhyām iṣṭvāntam evāpaśyat sa āgrayaṇeneṣṭvāntam evāpaśyat sa cāturmāsyair iṣṭvāntam evāpaśyat sa paśubandheneṣṭvāntam evāpaśyat so agniṣṭomeneṣṭvāntam evāpaśyat sa rājasūyeneṣṭvā rājeti nāmādhatta so antam evāpaśyat sa vājapeyeneṣṭvā samrāḍ iti nāmādhatta so antam evāpaśyat so aśvamedheneṣṭvā svarāḍ iti nāmādhatta so antam evāpaśyat sa puruṣamedheneṣṭvā virāḍ iti nāmādhatta so antam evāpaśyat sa sarvamedheneṣṭvā sarvarāḍ iti nāmādhatta so antam evāpaśyat so ahīnair dakṣiṇāvadbhir iṣṭvāntam evāpaśyat so ahīnair adakṣiṇāvadbhir iṣṭvāntam evāpaśyat sa sattreṇobhayato atirātreṇāntato ayajata vācaṃ ha vai hotre prāyacchat prāṇam adhvaryave cakṣur udgātre mano brahmaṇe aṅgāni hotrakebhya ātmānaṃ sadasyebhyaḥ evam ānantyam ātmānaṃ dattvānantyam āśnuta 
tad yā dakṣiṇā ānayat tābhir ātmānaṃ niṣkrīṇīya
tasmād etena jyotiṣṭomenāgniṣṭomenātmaniṣkrayaṇena sahasradakṣiṇena pṛṣṭhaśamanīyena tvareta
yo hy aniṣṭvā pṛṣṭhaśamanīyena praityātmānaṃ so aniṣkrīya praitīti brāhmaṇam ।।

yad vai saṃvatsarāya saṃvatsarasado dīkṣante katham eṣām agnihotram anantaritaṃ bhavati vrateteti brūyāt katham eṣāṃ darśo anantarito bhavati dadhnā ca puroḍāśena ceti brūyāt katham eṣāṃ paurṇamāsam anantaritaṃ bhavati ājyena ca puroḍāśena ceti brūyāt katham eṣām āgrayaṇam anantaritaṃ bhavati saumyena caruṇeti brūyāt katham eṣāṃ cāturmāsyāny anantaritāni bhavanti payasyayeti brūyāt katham eṣāṃ paśubandho anantarito bhavati paśunā ca puroḍāśena ceti brūyāt katham eṣāṃ saumyo adhvaro anantarito bhavati grahair iti brūyāt katham eṣāṃ gṛhamedho anantarito bhavati dhānākarambhair iti brūyāt katham eṣāṃ pitṛyajño anantarito bhavati aupāsanair iti brūyāt katham eṣāṃ mithunam anantaritaṃ bhavati 
hiṃkāreneti brūyāt
saiṣā saṃvatsare yajñakratūnām apītiḥ
sa ya evam etāṃ saṃvatsare yajñakratūnām apītiṃ veda yajñena sātmā saloko bhūtvā devān apy etīti brāhmaṇam ।।

devā ha vai sahasrasaṃvatsarāya didīkṣire teṣāṃ pañca śatāni saṃvatsarāṇāṃ paryupetāny āsann athedaṃ sarva śaśrāma ye stomā yāni pṛṣṭhāni yāni śastrāṇi te devā ihasāmivāsurupa taṃ yajñakratuṃ jānīmo yaḥ sahasrasaṃvatsarasya pratimā ko hi tasmai manuṣyo yaḥ sahasrasaṃvatsareṇa yajeteti tad ayātayāma madhye yajñasyāpaśyan tenāyātayāmnā yā vede vyaṣṭir āsīt tāṃ pañcasv apaśyann ṛci yajuṣi sāmni śānte atha ghore tā vā etāḥ pañca vyāhṛtayo bhavanty o śrāvayāstu śrauṣaḍ yaja ye yajāmahe vauṣaḍ iti te devā ihasāmivāsurupa taṃ yajñakratuṃ jānīmo yaḥ sahasrasaṃvatsarasya pratimā [ed davā] ko hi tasmai manuṣyo yaḥ sahasrasaṃvatsareṇa yajeteti tata etaṃ tāpaścitaṃ sahasrasaṃvatsarasyāñjasyam apaśyan te hy eva stomā bhavanti tāni pṛṣṭhāni tāni śastrāṇi sa khalu dvādaśa māsān dīkṣābhir eti dvādaśamāsān upasadbhir dvāśamāsāṃt sutyābhiḥ atha yad dvādaśa māsān dīkṣābhir eti dvādaśamāsān upasadbhis tenaitāv agnyarkāv āpnoti atha yad dvādaśa māsāṃt sutyābhis tenedaṃ mahaduktham avāpnoti te devā ihasāmivāsurupa taṃ yajñakratuṃ jānīmo yaḥ sahasrasaṃvatsarasya pratimā ko hi tasmai manuṣyo yaḥ sahasrasaṃvatsareṇa yajeteti tata etaṃ saṃvatsaraṃm tāpaścitasyāñjasyam apaśyan te hy eva stomā bhavanti tāni pṛṣṭhāni tāni śastrāṇi te devā ihasāmivāsurupa taṃ yajñakratuṃ jānīmo yaḥ sahasrasaṃvatsarasya pratimā ko hi tasmai manuṣyo yaḥ sahasrasaṃvatsareṇa yajeteti tata etaṃ dvādaśāhaṃ saṃvatsarasyāñjasyam apaśyan te hy eva stomā bhavanti tāni pṛṣṭhāni tāni śastrāṇi sa khalu dvādaśāhaṃ dīkṣābhir eti dvādaśāham upasadbhir dvādaśāhaṃ sutyābhiḥ atha yad dvādaśāhaṃ dīkṣābhir eti dvādaśāham upasadbhis tenaitāv agnyarkāv āpnoti atha yad dvādaśāhaṃ sutyābhis tenedaṃ mahaduktham avāpnoti te devā ihasāmivāsurupa taṃ yajñakratuṃ jānīmo yaḥ sahasrasaṃvatsarasya pratimā [ed ihasamivāsurupa] ko hi tasmai manuṣyo yaḥ sahasrasaṃvatsareṇa yajeteti tata etaṃ pṛṣṭhyaṃ ṣaḍahaṃ dvādaśāhasyāñjasyam apaśyan te hy eva stomā bhavanti tāni pṛṣṭhāni tāni śastrāṇi te devā ihasāmivāsurupa taṃ yajñakratuṃ jānīmo yaḥ sahasrasaṃvatsarasya pratimā ko hi tasmai manuṣyo yaḥ sahasrasaṃvatsareṇa yajeteti tata etaṃ viśvajitaṃ pṛṣṭhyaṣaḍahasyāñjasyam apaśyan te hy eva stomā bhavanti tāni pṛṣṭhāni tāni śastrāṇi te devā ihasāmivāsurupa taṃ yajñakratuṃ jānīmo yaḥ sahasrasaṃvatsarasya pratimā 
ko hi tasmai manuṣyo yaḥ sahasrasaṃvatsareṇa yajeteti
sa vā eṣa viśvajid yaḥ sahasrasaṃvatsarasya pratimā
eṣa ha prajānāṃ prajāpatir yad viśvajid iti brāhmaṇam ।।

puruṣaṃ ha vai nārāyaṇaṃ prajāpatir uvāca yajasya yajasveti sa hovāca yajasva yajasvety evaṃ hāttha mā trir api kṣata me vasavaḥ prātaḥsavanenāgū rudrā mādhyaṃdinasavanenādityās tṛtīyasavanena yajñavāstuny eva paryaśiṣo yajñavāstum ity evam āśiṣo ahaṃ vā etad veda yajñe vasavaḥ prātaḥsavanenāgū rudrā mādhyaṃdinasavanenādityās tṛtīyasavanena yajñavāstuny eva paryaśiṣo yajñavāstum ity evam āśiṣo vidvāṃso nūnaṃ tvā yājayeyuḥ ete ha vā avidvāṃso yatrānṛgvid dhotā bhavaty ayajurvid adhvaryur asāmavid udgātābhṛgvaṅgirovid brahmā yajasvaiva hanta tu te tad vakṣyāmi yathā sūtre maṇir iva sūtram etāny ukthāhāni bhavanti sūtram iva vā maṇāv iti tasmād ya eva sarvavit syāt taṃ brahmāṇaṃ kurvīta 
eṣa ha vai vidvāṃt sarvavid brahmā yad bhṛgvaṅgirovit
ete ha vā asya sarvasya śamayitāraḥ pālayitāras
tamād brahmā stute bahiḥpavamāne vācayati ।।

śyeno asi gāyatrachandā anu tvārabhe svasti mā saṃpārayeti sa yad āha śyeno asīti somaṃ vā etad āha eṣa ha vā agnir bhūtvāsmiṃl loke saṃśāyayati tad yat saṃśāyayati tasmāc cheyanas tac cheyanasya śyenatvam sa yad āha gāyatrachandā anutvārabha iti gāyatreṇa chandasā vasurbhir devaiḥ prātaḥsavane asmiṃl loke agniṃ santam anvārabhate sa yad āha svasti mā saṃpārayeti gāyatreṇaiva chandasā vasubhir devaiḥ prātaḥsavane asmiṃl loke agninā devena svasti mā saṃpārayeti gāyatreṇaivainaṃ tac chandasā vasubhir devaiḥ prātaḥsavane asmiṃl loke agninā devena svasti saṃpadyate ya evaṃ veda

atha mādhyaṃdine pavamāne vācayati samrāḍ asi triṣṭupchandā anu tvārabhe svasti mā saṃpārayeti sa yad āha samrāḍ asīti somaṃ vā etad āha eṣa ha vai vāyurbhūtvāntarikṣaloke samrājati tad yat samrājati tasmāt samrāṭ tat samrājasya samrāṭtvam 
sa yad āha triṣṭupchandā anu tvārabha iti traiṣṭubhena chandasā rudrair devair mādhyaṃdine savane antarikṣaloke vāyuṃ santam anvārabhate
sa yad āha svasti mā saṃpārayeti traiṣṭubhenaiva chandasā rudrair devair mādhyaṃdine savane antarikṣaloke vāyunā devena svasti mā saṃpārayeti
traiṣṭubhenaivainaṃ tac chandasā rudrair devair mādhyaṃdine savane antarikṣaloke vāyunā devena svasti saṃpadyate ya evaṃ veda ।।

athārbhave pavamāne vācayati svaro asi gayo asi jagacchandā anu tvārabhe svasti mā saṃpārayeti sa yad āha svaro asīti somaṃ vā etad āha eṣa ha vai sūryo bhūtvāmuṣmiṃl loke svarati tad yat svarati tasmāt svaras tat svarasya svaratvam sa yad āha gayo asīti somaṃ vā etad āha eṣa ha vai candramā bhūtvā sarvāṃl lokān gacchati tad yad gacchati tasmād gayas 
tad gayasya gayatvam
sa yad āha jagacchandā anu tvārabha iti jāgatena chandasādityair devais tṛtīyasavane amuṣmiṃl loke sūryaṃ santam anvārabhate
sa yad āha svasti mā saṃpārayeti jāgatenaiva chandasādityair devais tṛtīyasavane amuṣmiṃl loke sūryeṇa devena svasti mā saṃpārayeti jāgatenaivainaṃ tac chandasādityair devais tṛtīyasavane amuṣmiṃl loke sūryeṇa devena svasti saṃpadyate ya evaṃ veda ।।

atha saṃsthite saṃsthite savane vācayati mayi bhargo mayi maho mayi yaśo mayi sarvam iti pṛthivy eva bhargo antarikṣa eva maho dyaur eva yaśo apa eva sarvam agnir eva bhargo vāyur eva maha āditya eva yaśaś candramā eva sarvam [ed ādityā] vasava eva bhargo rudrā eva maha ādityā eva yaśo viśvedevā eva sarvam gāyatry eva bhargas triṣṭub eva maho jagaty eva yaśo anuṣṭub eva sarvam prācy eva bhargaḥ pratīcy eva maha udīcy eva yaśo dakṣiṇaiva sarvam vasanta eva bhargo grīṣma eva maho varṣā eva yaśaḥ śarad eva sarvam trivṛd eva bhargaḥ pañcadaśa eva mahaḥ saptadaśa eva yaśa ekaviṃśa eva sarvam 
ṛgveda eva bhargo yajurveda eva mahaḥ sāmaveda eva yaśo brahmaveda eva sarvam
hotaiva bhargo adhvaryur eva maha udgātaiva yaśo brahmaiva sarvam
vāg eva bhargaḥ prāṇa eva mahaś cakṣur eva yaśo mana eva sarvam ।।

sa yad āha mayi bharga iti pṛthivīm evaital lokānām ahāgniṃ devānāṃ vasūn devān devagaṇānāṃ gāyatraṃ chandasāṃ prācīṃ diśāṃ vasantam ṛtūnāṃ trivṛtaṃ stomānām ṛgvedaṃ vedānāṃ hautraṃ hotrakāṇāṃ vācam indriyāṇām ।।

sa yad āha mayi maha ity antarikṣam evaital lokānām āha vāyuṃ devānāṃ rudrān devān devagaṇānāṃ traiṣṭubhaṃ chandasāṃ pratīcīṃ diśāṃ grīṣmam ṛtūnāṃ pañcadaśaṃ stomānāṃ yajurvedaṃ vedānām ādhvaryavaṃ hotrakāṇāṃ prāṇam indriyāṇām ।।

sa yad āha mayi yaśa iti divam evaital lokānām āhādityaṃ devānām ādityān devagaṇānāṃ jāgataṃ chandasām udīcīṃ diśāṃ varṣā ṛtūnāṃ saptadaśaṃ stomānāṃ sāmavedaṃ vedānām audgātraṃ hotrakāṇāṃ cakṣur indriyāṇām ।।

sa yad āha mayi sarvam ity apa evaital lokānām āha candramasaṃ devānāṃ viśvān devān devagaṇānām ānuṣṭubhaṃ chandasāṃ dakṣiṇāṃ diśāṃ śaradam ṛtūnām ekaviṃśaṃ stomānāṃ brahmavedaṃ vedānāṃ brahmatvaṃ hotrakāṇāṃ mana indriyāṇām ।।

sa vā eṣa daśadhā catuḥ saṃpadyate daśa ca ha vai catur virājo akṣarāṇi taṃ garbhā upajīvanti śrīr vai virāḍ yaśo annādyam 
śriyam eva tad virājaṃ yaśasy annādyo pratiṣṭhāpayati
pratiṣṭhantīr idaṃ sarvam anupratiṣṭhati
pratitiṣṭhati prajayā paśubhir ya evaṃ veda ।।

anarvāṇaṃ ha vai devaṃ dadhyaṅṅ āṅgirasa upasīdaṃ ha yajñasya śnuṣṭiṃ samaśnavāmaha iti sa dadhyaṅṅ āṅgiraso abravīd yo vai saptadaśaṃ prajāpatiṃ yajñe anvitaṃ veda nāsya yajño riṣyate na yajñapatiṃ riṣyanta iti tā vā etāḥ pañca vyāhṛtayo bhavanty o śrāvayāstu śrauṣaḍ yaja ye yajāmahe vauṣaḍ iti sa dadhyaṅṅ āṅgiraso abravīn na vayaṃ vidmo yadi brāhmaṇāḥ smo yady abrāhmaṇāḥ smo yadi tasyarṣeḥ smo vānyasyeti anarvāṇaś ca ha vā ṛtāvantaś ca pitaraḥ svadhāyām āvṛṣāyanta vayaṃ vadāmahai vayaṃ vadāmahā iti 
so ayāt svāyaṃbhuvo vā ṛtāvanto madayātāṃ na vayaṃ vadāmahā iti
tasmāt pravare pravriyamāṇe vācayed devāḥ pitara iti tisraḥ
ya eti saṃyajati sa bhavati yaś ca na brūte yaś ca na brūta iti brāhmaṇam ।।

sāvitraṃ ha smaitaṃ pūrve purastāt paśum ālabhanta ity etarhi prājāpatyam yo hy eva savitā sa prajāpatir iti vadantas tasmād u samupyāgnīṃs tena yajeran te samānadhiṣṇyā eva syur okhāsaṃbharaṇīyāyāḥ ukhāsaṃbharaṇīyāyāṃ vinyupayāgnīṃs tayā yajeran te nānādhiṣṇyā eva syur ā dīkṣaṇīyāyāḥ dīkṣaṇīyāyāṃ saṃnyupyāgnīṃs tayā yajeran te samānadhiṣṇyā eva syur odavasānīyāyāḥ udavasānīyāyāṃ vinyupyāgnīṃs tayā yajeran te nānādhiṣṇyā eva syuḥ atha yadi yajamānasyopatapet pārśvato agnīn ādhāya tāvad āsīta yāvad agadaḥ syāt yadi preyāt svair eva tam agnibhir dahet 
aśavāgnibhir itare yajamānā āsata iti vadantas
tasya tad eva brāhmaṇaṃ yad adaḥ puraḥsavane
pitṛmedha āśiṣo vyākhyātāḥ ।।

sāyaṃprātarhomau sthālīpāko navaś ca yaḥ । baliś ca pitṛyajñaś cāṣṭakā saptamaḥ paśuḥ ।। ity ete pākayajñāḥ agnyādheyam agnihotraṃ paurṇamāsyamāvāsye । naveṣṭiś cāturmāsyāni paśubandho atra saptamaḥ ।। ity ete haviryajñāḥ agniṣṭomo atyagniṣṭoma ukthyaḥ ṣoḍaśimāṃs tataḥ । vājapeyo atirātraś cāptoryāmātra saptamaḥ ।। ity ete sutyāḥ ke svid devā pravovājāḥ ke svid devā abhidyavaḥ । ke svid devā haviṣmantaḥ kiṃ svij jigāti sumnayuḥ ।।

ṛtava eva pravovājā māsā devā abhidyavaḥ । ardhamāsā haviṣmantas taj jigāti sunmayuḥ ।।

kati svid rātrayaḥ katy ahāni kati stotrāṇi kati śastrāṇy asya । kati svit savanāḥ saṃvatsarasya stotriyāḥ padākṣarāṇi katy asya ।।

।।

ahānyasya viṃśatiśatāni trīṇy ahaś caikaṃ tāvad asya । saṃvatsarasya savanāḥ sahasram asīti trīṇi ca saṃstutasya ।।

ṣaṭṣaṣṭiś ca dve ca śate bhavata stutaśastrāṇām ayutaṃ caikam asya । stotriyāś ca navatisahasrā dve niyute navatiś cāti ṣaṭ ca ।।

aṣṭau śatāny ayutāni triṃśac caturnavatiś ca padāny asya । saṃvatsarasya kavibhir mitasyaitāvatī madhyamā devamātrā ।।

ayutam ekaṃ prayutāni triṃśad dve niyute tathā hy anusṛṣṭāḥ । aṣṭau śatāni nava cākṣarāṇy etāvān ātmā paramaḥ prajāpateḥ ।।

ādyaṃ vaṣaṭkāraḥ pradānāntam etam agniṣṭome parvaśaḥ sādhu kḷptam । saubheṣajaṃ chanda īpsan yad agnau catuḥśataṃ bahudhā hūyate yat ।।

prātaḥsavana stuta ekaviṃśo gāyatrastomamita eka eva । mādhyaṃdinaḥ saptadaśena kḷptas trayastriṃśena savanaṃ tṛtīyam ।।

śraddhāyāṃ retas tapasā tapasvī vaiśvānaraḥ siṣice apatyam īpsan । tato jajñe lokajit somajambhā ṛṣer ṛṣir aṅgirāḥ saṃnabhūva ।।

ṛṣer yajñasya caturvidhasya śraddhāṃ yaḥ śreyasīṃ lokam amuṃ jigāya । yasmai vedāḥ prasṛtāḥ somabindu yuktā vahanti sukṛtām u lokam ।।

ṛco asya bhāgāṃś caturo vahanty ukthaśastraiḥ pramudo modamānāḥ । grahair havirbhiś ca kṛtākṛtaś ca yajūṃṣi bhāgāṃś caturo vahanti ।।

audumbaryāṃ sāmaghoṣeṇa tāvat saviṣṭutibhiś ca stomaiḥ chandasā । sāmāni bhāgāṃś caturo vahanti gītyā stomena saha prastāvena ca ।।

prāyaścittair bheṣajaiḥ saṃstuvanto atharvāṇo aṅgirasaś ca śāntāḥ । brahmā brahmatvena pramudo modamānā asaṃsṛṣṭān bhāgāṃś caturo vahanti ।।

yo brahmavit so abhikaro astu vaḥ śivo dhiyā dhīro rakṣatu dharmam etam । mā vaḥ pramattām amṛtāc ca yajñāt karmāc ca yenān aṅgiraso apiyāsīt ।।

māyuṃ daśaṃ māruśastāḥ prameṣṭā mā me bhūr yuktā vidahātha lokān । divyaṃ bhayaṃ rakṣata dharmam udyataṃ yajñaṃ kālāśa stutigopanāyanam ।।

hotā ca maitrāvaruṇaś ca pādam acchāvākaḥ saha grāvastutaikam । ṛgbhi stuvanto aharahaḥ pṛthivyā agniṃ pādaṃ brahmaṇā dhārayanti ।।

adhvaryuḥ pratiprasthātā neṣṭonnetā nihitaṃ pādam ekam । sam antarikṣaṃ yajuṣā stuvanto vāyuṃ pādaṃ brahmaṇā dhārayanti ।।

sāmnodgātā chādayann apramatta audumbaryāṃ stobhadeyaḥ sagadgadaḥ । vidvān prastotā vidahātha suṣṭutiṃ subrahmaṇyaḥ pratihartātha yajñe ।।

sāmnā divy ekaṃ nihitaṃ stuvantaḥ sūryaṃ pādaṃ brahmaṇā dhārayanti । brahmā haikaṃ brāhmaṇācchaṃsinaḥ saha potāgnīdhro nihitaṃ pādam ekam ।।

atharvabhir aṅgirobhiś ca gupto apsu candraṃ pādaṃ brahmaṇā dhārayanti । ṣoḍaśikaṃ hotrakā abhiṣṭuvanti vedeṣu yuktāḥ prapṛthak caturdhā ।।

manīṣiṇo dīkṣitāḥ śraddadhānā hotāro guptā abhivahanti yajñam । dakṣiṇato brahmaṇasyoṃ janad ity etāṃ vyāhṛtiṃ japan ।।

saptadaśaṃ sadasyaṃ taṃ kīrtayanti purā viduḥ । aṣṭādaśī dīkṣitā dīkṣitānāṃ yajñe patnī śraddadhāneha yuktā ।।

ekonaviṃśaḥ śamitā babhūva viṃśo yajñe gṛhapatir eva sunvan । ekaviṃśatir evaiṣāṃ saṃsthāyām aṅgiro vaha ।।

vedair abhiṣṭuto loko nānāveśāparājitaḥ । ।।

sapta sutyāḥ sapta ca pākayajñāḥ haviryajñāḥ sapta tathaikaviṃśatiḥ । sarve te yajñā aṅgiraso apiyanti nūtanā yān ṛṣayo sṛjanti ye ca sṛṣṭāḥ purāṇaiḥ ।।

eteṣu vedeṣv api caikam evāpavrajam ṛtvijāṃ saṃbharanti । kṛṭstṛpāt sacate tām aśastiṃ viṣkandham enaṃ visṛtaṃ prajāsu ।।

nivartante dakṣiṇā nīyamānāḥ sute some vitate yajñatantre । moghāśiṣo yanty anivartamānā aniṣṭayajñā na taranti lokān ।।

dvādaśavarṣaṃ brahmacaryaṃ pṛthag vedeṣu tat smṛtam । evaṃ vyavasthitā vedāḥ sarva eva svakarmasu ।।

santi caiṣāṃ samānāḥ mantrāḥ kalpāś ca brāhmaṇāni ca । vyavasthānaṃ tu tat sarvaṃ pṛthagvedeṣu tat smṛtam ।।

ṛgvedasya pṛthivī sthānam antarikṣasthāno adhvaraḥ । dyau sthānaṃ sāmavedasyāpo bhṛgvaṅgirasāṃ smṛtam ।।

agnir devata ṛgvedasya yajurvedo vāyudevataḥ । ādityaḥ sāmavedasya candramā vaidyutaś ca bhṛgvaṅgirasām ।।

trivṛtstoma ṛgvedasya yajūṃṣi pañcadaśena saha jajñire । saptadaśena sāmaveda ekaviṃśo brahmasaṃmitaḥ ।।

vāg adhyātmam ṛgvedasya yajuṣāṃ prāṇa ucyate । cakṣuṣī sāmavedasya mano bhṛgvaṅgirasāṃ smṛtam ।।

ṛgbhiḥ saha gāyatraṃ jāgatam āhur yajūṃṣi traiṣṭubhena saha jajñire । uṣṇikkakubhyāṃ bhṛgvaṅgiraso jagatyā sāmāni kavayo vadanti ।।

ṛgbhiḥ pṛthivīṃ yajuṣāntarikṣaṃ sāmnā divaṃ lokajit somajambhāḥ । atharvabhir aṅgirobhiś ca gupto yajñaś catuṣpād divam udvaheta ।।

ṛgbhiḥ suśasto yajuṣā pariṣkṛtaḥ saviṣṭutaḥ sāmajit somajambhāḥ । atharvabhir aṅgirobhiś ca gupto yajñaś catuṣpād divam āruroha ।।

ṛco vidvān pṛthivīṃ veda saṃprati yajūṃṣi vidvān bṛhad antarikṣam । divaṃ veda sāmago yo vipaścit sarvān lokān yad bhṛgvaṅgirovit ।।

yāṃś ca grāme yāṃś cāraṇye japanti mantrān nārthān bahudhā janāsaḥ । sarve te yajñā aṅgiraso apiyanti nūtanā sā hi gatir brahmaṇo yāvarārdhyā ।।

triviṣṭapaṃ tridivaṃ nākam uttamaṃ tam etayā trayyā vidyayaiti । ata uttare brahmalokā mahānto atharvaṇām aṅgirasāṃ ca sā gatiḥ ।। atharvaṇām aṅgirasāṃ ca sā gatir iti brāhmaṇam ।। ।।

ity atharvavede gopathabrāhmaṇapūrvabhāge pañcamaḥ prapāṭhakaḥ ।।

iti pūrvabrāhmaṇaṃ samāptam

atha yad brahmasadanāt tṛṇaṃ nirasyati śodhayaty evainaṃ tat athopaviśatīdam aham arvāgvasoḥ sadane sīdāmīti arvāgvasur ha vai devānāṃ brahmā parāgvasur asurāṇām tamevaitat pūrvaṃ sādayati ariṣṭaṃ yajñaṃ tanutād iti athopaviśva japati bṛhaspatir brahmeti bṛhaspatir vā āṅgiraso devānāṃ brahmā tasminn evaitad anujñām icchati praṇītāsu praṇīyamānāsu vācaṃ yacchaty ā haviṣkṛta udvādanāt etad vai yajñasya dvāram tad etad aśūnyaṃ karoti iṣṭe ca sviṣṭakṛty ānuyājānāṃ prasavād iti etad vai yajñasya dvitīyaṃ dvāram tad evaitad aśūnyaṃ karoti yat paridhayaḥ paridhīyante yajñasya gopīthāya paridhīn paridhatte yajñasya sātmatvāya paridhīnt saṃmārṣṭi punāty evainān trir madhyamam traya ime prāṇāḥ prāṇān evābhijayati trir dakṣiṇārdhyam trayo vai lokāḥ lokān evābhijayati trir uttarārdhyaṃ trayo vai devalokāḥ devalokān evābhijayati trir upavājayati trayo vai devayānāḥ panthānas tān evābhijayati te vai dvādaśa bhavanti 
dvādaśa ha vai māsāḥ saṃvatsaraḥ
saṃvatsaram eva tena prīṇāti
atho saṃvatsaram evāsmā upadadhāti svargasya lokasya samaṣṭyai ।।

prajāpatir vai rudraṃ yajñān nirabhajat so akāmayata meyam asmā ākūtiḥ samardhi yo mā yajñān nirabhākṣīd iti sa yajñam abhyāyamyāvidhyat tad āviddhaṃ nirakṛntat tat prāśitram abhavat tad udayacchat tad bhagāya paryaharan tat pratyaikṣata tasya cakṣuḥ parāpatat tasmād āhur andho vai bhaga iti api ha taṃ necched yam icchati tat savitre paryaharan tat pratyagṛhāt tasya pāṇī praciccheda tasmai hiraṇmayau pratyadadhus tasmād dhiraṇyapāṇir iti stutas tat pūṣṇe paryaharan tat prāśnāt tasya dantāḥ paropyanta tasmād āhur adantakaḥ pūṣā piṣṭabhājana iti tad idhmāyāṅgirasāya paryaharan tat prāśnāt tasya śiro vyapatat taṃ yajña evākalpayat sa eṣa idhmaḥ samidho ha purātanas tad barhaya āṅgirasāya paryaharan tat prāśnāt tasyāṅgā parvāṇi vyasraṃsanta taṃ yajña evākalpayat tad etad barhiḥ prastaro ha purātanas tad bṛhaspataya āṅgirasāya paryaharan so abibhed bṛhaspatir itthaṃ vāva sya ārtim āriṣyatīti sa etaṃ mantram apaśyat ity abravīt na hi sūryasya cakṣuḥ kiṃ cana hinasti so abibhet pratigṛhṇantaṃ mā hiṃsiṣyatīti devasya tvā savituḥ prasave aśvinor bāhubhyāṃ pūṣṇo hastābhyāṃ prasūtaḥ praśiṣā pratigṛhāmīty abravīt savitṛprasūta evainaṃ tad devatābhiḥ pratyagṛhṇāt tad vyūhya tṛṇāni prāgdaṇḍaṃ sthaṇḍile nidadhāti pṛthivyās tvā nābhau sādayāmīti pṛthivī vā annānāṃ śamayitrī tayaivainac chamayāṃ cakāra so abibhet prāśnantaṃ mā hiṃsiṣyatīti agneṣ ṭvāsyena prāśnāmīty abravīt na hy agner āsyaṃ kiṃ cana hinasti so abibhet prāśitaṃ mā hiṃsiṣyatīti 
indrasya tvā jaṭhare sādayāmīty abravīt
na hīndrasya jaṭharaṃ kiṃ cana hinasti
varuṇasyodara iti na hi varuṇasyodaraṃ kiṃ cana hinastīti ।।

atho āhur brāhmaṇasyodara iti ātmāsyātmann ātmānaṃ me mā hiṃsīḥ svāheti annaṃ vai sarveṣāṃ bhūtānām ātmā tenaivainac chamayāṃ cakāra prāśitam anumantrayate iti tat sarveṇa brahmaṇā prāśnāt tata enaṃ nāhinat tasmād yo brahmiṣṭhaḥ syāt taṃ brahmāṇaṃ kurvīta bṛhaspatir vai sarvaṃ brahma sarveṇa ha vā etad brahmaṇā yajñaṃ dakṣiṇata udyacchate apa vā etasmāt prāṇāḥ krāmanti ya āviddhaṃ prāśnāti adbhir mārjayitvā prāṇānt saṃspṛśate vāṅ ma āsyann iti amṛtaṃ vai prāṇāḥ amṛtam āpaḥ prāṇān eva yathāsthānam upāhvayate tad u haika āhur indrāya paryaharann iti te devā abruvann indro vai devānām ojiṣṭho baliṣṭhas tasmā enat pariharateti tat tasmai paryaharan tat sa brahmaṇā śayamāṃ cakāra tasmād āhur indro brahmeti yavamātraṃ bhavati yavamātraṃ vai viṣasya na hinasti yad adhastād abhidhārayati tasmād adhastāt prakṣaraṇaṃ prajā arur na hinasti 
yad upariṣṭād abhidhārayati tasmād upariṣṭāt prakṣaraṇaṃ prajā arur na hinasti
yad ubhayato abhighārayaty ubhayato abhighāri prajā arur ghātukaṃ syāt
yat samayābhihared anabhividdhaṃ yajñasyābhividhyet ।।

agreṇa pariharati tīrthenaiva pariharati vi vā etad yajñaś chidyate yat prāśitraṃ pariharati yad āha brahman prasthāsyāmīti bṛhaspatir vai sarvaṃ brahma sarveṇa ha vā etad brahmaṇā yajñaṃ dakṣiṇataḥ saṃdadhāti atho atra vā etarhi yajñaḥ śrito yatra brahmā tatraiva yajñaḥ śritas tata evainam ālabhate yad dhastena pramīved vepanaḥ syāt yac chīrṣṇā śīrṣaktimānt syāt yat tūṣṇīm āsītāsaṃpratto yajñaḥ syāt pratiṣṭhety eva brūyāt vāci vai yajñaḥ śritaḥ yatra brahmā yatraiva yajñaḥ śritas tata evainaṃ saṃprayacchati agnīdha ādadhāti agnimukhān evartūn prīṇāti athottarāsām āhutīnāṃ pratiṣṭhityā atho samidvaty ava juhoti paridhīnt saṃmārṣṭi punāty evainān sakṛtsakṛt saṃmārṣṭi parāṅ eva hy etarhi yajñaḥ catuḥ saṃpadyate atho catuṣpādaḥ paśavaḥ paśūnām āptyai deva savitar etat te prāhety āha prasūtyai bṛhaspatir brahmety āha 
sa hi brahmiṣṭhaḥ
sa yajñaṃ pāhi sa yajñapatiṃ pāhi sa māṃ pāhi sa māṃ karmaṇyaṃ pāhīty āha
yajñāya ca yajamānāya ca paśūnām āptyai ।।

na vai paurṇamāsyāṃ nāmāvāsyāyāṃ dakṣiṇā dīyante 
ya eṣa odanaḥ pacyate dakṣiṇaiṣā dīyate yajñasyarddhyai
iṣṭī vā etena yad yajate atho vā etena pūrtī ya eṣa odanaḥ pacyate
eṣa ha vā iṣṭāpūrtī ya enaṃ pacati ।।

dvayā vai devā yajamānasya gṛham āgacchanti somapā anye asomapā anye hutādo anye ahutādo anye ete vai devā ahutādo yad brāhmaṇāḥ etaddevatya eṣa yaḥ purānījānaḥ ete ha vā etasya prajāyāḥ paśūnām īśate te asyāprītā iṣam ūrjam ādāyāpakrāmanti yad anvāhāryam anvāharati tān eva tena prīṇāti dakṣiṇataḥsadbhyaḥ parihartavā āha 
dakṣiṇāvataiva yajñena yajate
āhutibhir eva devān hutādaḥ prīṇāti dakṣiṇābhir manuṣyadevān
te asmai prītā iṣam ūrjaṃ niyacchanti ।।

devāś ca ha vā asurāś cāspardhanta te devāḥ prajāpatim evābhyayajanta anyo anyasyāsann asurā ajuhavus te devā etam odanam apaśyan taṃ prajāpataye bhāgam anuniravapan taṃ bhāgaṃ paśyan prajāpatir devān upāvartata tato devā abhavan parāsurāḥ sa ya evaṃvidvān etam odanaṃ pacati bhavaty ātmanā parāsyāpriyo bhrātṛvyo bhavati prajāpatir vai devebhyo bhāgadheyāni vyakalpayat so amanyatātmānam antaragām iti sa etam odanam abhaktam apaśyat tam ātmane bhāgaṃ niravapat prajāpater vā eṣa bhāgaḥ aparimitaḥ syāt aparimito hi prajāpatiḥ prajāpater bhāgo asy ūrjasvān payasvān akṣito asi akṣityai tvā mā me kṣeṣṭhā amutrāmuṣmiṃl loka iha ca prāṇāpanau me pāhi samānavyānau me pāhi udānarūpe me pāhi ūrg asi ūrjaṃ me dhehi kurvato me mā kṣeṣṭhāḥ 
dadato me mopadasaḥ
prajāpatim ahaṃ tvayā samakṣam ṛdhyāsam iti
prajāpatim eva samakṣam ṛdhnoti ya evaṃ veda ya evaṃ veda ।।

ye vā iha yajñair ārdhnuvaṃs teṣām etāni jyotīṃṣi yāny amūni nakṣatrāṇi tan nakṣatrāṇāṃ nakṣatratvaṃ yan na kṣīyanti darśapūrṇamāsau vai yajñasyāvasānadarśau 
ye vā aniṣṭvā darśapūrṇamāsābhyāṃ somena yajante teṣām etāni jyotīṃṣi yāny amūni nakṣatrāṇi patantīva
tad yathā ha vā idam aspaṣṭāvasāne nehāvasāsyasi nehāvasāsyasīti nonudyanta evaṃ haivaite amuṣmāṃl lokān nonudyante
ta ete pracyavante ।।

yasya havir niruptaṃ purastāc candramā abhyudiyāt tāṃs tredhā tāṇḍulān vibhajet ye madhyamās tān agnaye dātre aṣṭākapālaṃ nirvapet ye sthaviṣṭhās tān indrāya prādātre dadhani carum ye kṣodiṣṭhās tān viṣṇave śipiviṣṭāya śṛte carum [ed kṣodisthās, corr patyal] paśavo vā ete atiricyante tān evāpnoti tān avarunddhe agnir vai madhyamasya dātendro vai jyeṣṭhasya pradātā 
yad evedaṃ kṣudraṃ paśūnāṃ tad viṣṇoḥ śipiviṣṭam
tad evāpnoti
paśūn evāvarunddhe ।।

yā pūrvā paurṇamāsī sānumatiḥ yottarā rākā yā pūrvāmāvāsyā sā sinīvālī yottarā sā kuhūḥ candramā eva dhātā ca vidhātā ca yat pūrṇo anyāṃ vasaty apūrṇo anyāṃ tan mithunam 
yat paśyaty anyāṃ nānyāṃ tan mithunam
yad amāvāsyāyāś candramā adhi prajāyate tan mithunam
tasmād evāsmai mithunāt paśūn prajanayati ।।

na dve yajeta yat pūrvayā saṃprati yatetottarayā chambaṭkuryāt yad uttarayā saṃprati yajeta pūrvayā chambaṭkuryāt neṣṭir bhavati na yajñas tad anu hrītamukhy apagalbho jāyate ekām eva yajeta pragalbho haiva jāyate anādṛtya tad dve yajeta yajñamukham eva pūrvayālabhate yajata uttarayā devatā evaṃ pūrvayāpnotīndriyam uttaryā 
devalokam eva pūrvayāvarunddhe manuṣyalokam uttarayā bhūyaso yajñakratūn upaitya
eṣā ha vai sumanā nāmeṣṭiḥ
yam adyejānaṃ paścāc candramā abhyudiyād asmā asmiṃl loka ārdhukaṃ bhavati ।।

agnāvaiṣṇavam ekādaśakapālaṃ nirvaped darśapūrṇamāsāv āripsamāṇaḥ agnir vai sarvā devatā viṣṇur yajñaḥ devatāś caiva yajñaṃ cārabhata ṛddhyai ṛdhnoty eva ubhau sahārambhāv ity āhuḥ udin nu śṛṅge sito mucyata iti darśo vā etayoḥ pūrvaḥ paurṇamāsa uttaraḥ atha yat parastāt paurṇamāsa ārabhyate tad yathā pūrvaṃ kriyate 
tad yat paurṇamāsam ārabhamāṇaḥ sarasvatyai caruṃ nirvapet sarasvate dvādaśakapālam amāvāsyā vai sarasvatī paurṇamāsaḥ sarasvān iti
ubhāv evainau sahārabhata ṛddhyai
ṛdhnoty eva ।।

agnaye pathikṛte aṣṭākapālaṃ nirvaped yasya prajñāteṣṭir atipadyate bahiṣpathaṃ vā eṣa eti yasya prajñāteṣṭir atipadyate agnir vai devānāṃ pathikṛt tam eva bhāgadheyenopāsarat 
sa enaṃ panthānam apinayati
anaḍvān dakṣiṇā
sa hi panthānam abhivahati ।।

agnaye vratapataye aṣṭākapālaṃ nirvaped ya āhitāgniḥ san pravaset bahu vā eṣa vratam atipātayati ya āhitāgniḥ san pravasati vratye ahani striyaṃ vopaiti māṃsaṃ vāśnāti 
agnir vai devānāṃ vratapatiḥ
agnim etasya vratam agāt
tasmād etasya vratam ālambhayate ।।

agnaye vratabhṛte aṣṭākapālaṃ nirvaped ya āhitāgnir ārtijam aśru kuryāt ānīto vā eṣa devānāṃ ya āhitāgnis tasmād etenāśru na kartavyam na hi devā aśru kurvanti 
agnir vai devānāṃ vratabhṛt
agnim etasya vratam agāt
tasmād etasya vratam ālambhayate ।।

aindrāgnam usram anusṛṣṭam ālabheta yasya pitā pitāmahaḥ somaṃ na pibet indriyeṇa vā eṣa vīryeṇa vyṛdhyate yasya pitā pitāmahaḥ somaṃ na pibati yad aindra indriyeṇaivainaṃ tad vīryeṇa samardhayati devatābhir vā eṣa vīryeṇa vyṛdhyate yasya pitā pitāmhaḥ somaṃ na pibati yad āgneyo agnir vai sarvā devatāḥ sarvābhir evainaṃ tad devatābhiḥ samardhayati 
anusṛṣṭo bhavati
anusṛṣṭa iva hy etasya somapītho yasya pitā pitāmahaḥ somaṃ na pibati
tasmād eṣa eva tasyā devatāyāḥ paśūnāṃ samṛddhaḥ ।।

devā vā oṣadhīṣu pakvāsv ājim ayuḥ sa indro aved agnir vāvemāḥ prathama ujjeṣyatīti so abravīd yataro nau pūrva ujjayāt tan nau saheti tā agnir udajayat tad indro anūdajayat sa eṣa aindrāgnaḥ sann āgnendraḥ ekā vai tarhi yavasya śnuṣṭir āsīd ekā vrīher ekā māṣasyaikā tilasya tad viśve devā abruvan vayaṃ vā etat prathayiṣyāmo bhāgo no astv iti tad bhūma eva vaiśvadevaḥ atho prathayaty etenaiva payasi syād vaiśvadevatvāya vaiśvadevaṃ hi payaḥ athemāv abrūtāṃ na vā ṛta āvābhyām evaitad yūyaṃ prathayata mayi pratiṣṭhitam asau vṛṣṭyā pacati naitadito abhyujjeṣyatīti bhāgo nāv astv iti tābhyāṃ vā eṣa bhāgaḥ kriyata ujjityā eva atho pratiṣṭhityā eva yo dyāvāpṛthivīyaḥ saumīr vā oṣadhīḥ soma oṣadhīnām adhirājaḥ yāś ca grāmyā yāścāraṇyās tāsām eṣa uddhāro yac chyāmākaḥ yac chyāmākaḥ saumyas tam eva bhāginaṃ kṛṇute yad akṛtvāgrayaṇaṃ navasyāśnīyād devānāṃ bhāgaṃ pratikḷptam adyāt saṃvatsarād vā etad adhiprajāyate yad āgrayaṇam saṃvatsaraṃ vai brahmā tasmād brahmā purastāddhomasaṃsthitahomeṣv āvapeta ekahāyanī dakṣiṇā 
sa hi saṃvatsarasya pratimā
reta eva hy eṣo aprajātaḥ
prajātyai ।।

atha haitad apratiratham iti etena ha vā indro asurān pratyajayat [ed asurāna] aprati ha bhavaty etena yajamāno bhrātṛvyaṃ jayati saṃgrāme juhuyād aprati ha bhavati etena ha vai bharadvājaḥ pratardanaṃ samanahyat sa rāṣṭry abhavat yaṃ kāmayeta rāṣṭrī syād iti tam etena saṃnahyet rāṣṭrī ha bhavati etena ha vā indro virājam abhyajayat daśaivānvāha daśākṣarā virāḍ vairājaṃ vā etena yajamāno bhrātṛvyaṃ vṛṅkte tad u haika ekādaśānvāhuḥ ekādaśākṣarā vai triṣṭup traiṣṭubho vajraḥ vajreṇaivaitad rakṣāṃsy apasedhati dakṣiṇato vai devānāṃ yajñaṃ rakṣāṃsy ajighāṃsan 
tāny apratirathenāpāghnata
tasmād brahmāpratirathaṃ japann eti
yad brahmāpratirathaṃ japann eti yajñasyābhijityai rakṣasām apahatyai rakṣasām apahatyai ।।

athātaś cāturmāsyānāṃ prayogaḥ phālgunyāṃ paurṇamāsyāṃ cāturmāsyāni prayuñjīta mukhaṃ vā etat saṃvatsarasya yat phālgunī paurṇamāsī mukham uttare phālgunyau pucchaṃ pūrve [ed pūrva] tad yathā pravṛttasyāntau sametau syātām evam evaitat saṃvatsarasyāntau sametau bhavatas tad yat phālgunyāṃ paurṇamāsyāṃ cāturmāsyair yajate mukhata evaitat saṃvatsaraṃ prayuṅkte atho bhaiṣajyayajñā vā ete yac cāturmāsyāni tasmād ṛtusaṃdhiṣu prayujyante ṛtusaṃdhiṣu vai vyādhir jāyate tāny etāny aṣṭau havīṃsṣi bhavanti aṣṭau vai catasṛṇāṃ paurṇamāsīnāṃ havīṃṣi bhavanti catasṛṇāṃ vai paurṇamāsīnāṃ vaiśvadevaṃ samāsaḥ atha yad agniṃ manthanti prajāpatir vai vaiśvadevam prajātyā eva athaitaṃ daivaṃ garbhaṃ prajanayati atha yat saptadaśa sāmidhenyaḥ saptadaśo vai prajāpatiḥ prajāpater āptyai atha yat sadvantāv ājyabhāgāv asisaṃtīti vai sadvantau bhavataḥ 
atha yad virājau saṃyājye annaṃ vai śrīr virāḍ annādyasya śriyo avaruddhyai [ed avaruddhyā atha]
atha yan nava prayājā navānuyājā aṣṭau havīṃṣi vājinaṃ navamaṃ tan nakṣatrīyāṃ virājam āpnoti
atho āhur daśanīṃ virājam iti prayājānuyājā havīṃṣy āghārāv ājyabhāgāv iti ।।

atha yad agnīṣomau prathamaṃ devatānāṃ yajaty agnīṣomau vai devānāṃ mukham mukhata eva tad devān prīṇāti atha yat savitāraṃ yajaty asau vai savitā yo asau tapati etam eva tena prīṇāti atha yat sarasvatīṃ yajati vāg vai sarasvatī vācam etena prīṇāti atha yan pūṣaṇaṃ yajaty asau vai pūṣā yo asau tapati etam eva tena prīṇāti atha yan marutaḥ svatavaso yajati ghorā vai marutaḥ svatavasas tān eva tena prīṇāti atha yad viśvān devān yajaty ete vai viśve devā yat sarve devās tān eva tena prīṇāti atha yad dyāvāpṛthivyau yajati pratiṣṭhe vai dyāvāpṛthivyau pratiṣṭhityā eva atha yad vājino yajati paśavo vai vājinaḥ paśūn eva tena prīṇāti atho ṛtavo vai vājinaḥ ṛtūn eva tena prīṇāti atho chandāṃsi vai vājinaḥ chandāṃsy eva tena prīṇāti 
atho devāśvā vai vājinaḥ
atra devāḥ sāśvā abhīṣṭāḥ prītā bhavanti
atha yat parastāt paurṇamāsena yajate tathā hāsya pūrvapakṣe vaiśvadeveneṣṭaṃ bhavati ।।

vaiśvadevena vai prajāpatiḥ prajā asṛjata tāḥ sṛṣṭā aprasūtā varuṇasya yavāñ jakṣus tā varuṇo varuṇapāśaiḥ pratyabandhāt tāḥ prajāḥ prajāpatiṃ pitaram etyopāvadann upa taṃ yajñakratuṃ jānīhi yeneṣṭvā varuṇam aprīṇāt sa prīto varuṇaḥ varuṇapāśebhyaḥ sarvasmāc ca pāpmanaḥ saṃpramucyanta iti tata etaṃ prajāpatir yajñakratum apaśyad varuṇapraghāsān tam āharat tenāyajata teneṣṭvā varuṇam aprīṇāt sa prīto varuṇo varuṇapāśebhyaḥ sarvasmāc ca pāpmanaḥ prajāḥ prāmuñcat pra ha vā etasya prajā varuṇapāśebhyaḥ sarvasmāc ca pāpmano mucyante ya evaṃ veda atha yad agniṃ praṇayanti yam evāmuṃ vaiśvadeve manthanti tam eva tat praṇayanti yan mathyate tasyoktaṃ brāhmaṇam atha yat saptadaśa sāmidhenyaḥ sadvantāv ājyabhāgau virājau saṃyājye teṣām uktaṃ brāhmaṇam 
atha yan nava prayājā navānuyājā navaitāni havīṃṣi
samānāni tv eva pañca saṃcarāṇi havīṃṣi bhavanti pauṣṇāntāni
teṣām uktaṃ brāhmaṇam ।।

atha yad aindrāgno dvādaśakapālo bhavati balaṃ vai teja indrāgnī balam eva tat tejasi pratiṣṭhāpayati atha yad vāruṇy āmikṣendro vai varuṇaḥ [ed āmīkṣendro, corr patyal] sa u vai payobhājanas tasmād vāruṇy āmikṣā [ed amikṣā] atha yan mārutī payasyāpsu vai marutaḥ śritāḥ [ed śritaḥ corr patyal] āpo hi payaḥ athendrasya vai marutaḥ śrita aindraṃ payas tasmān mārutī payasyā atha yat kāya ekakapālaḥ prajāpatir vai kaḥ prajāpater āptyā atho sukhasya vā etan nāmadheyaṃ kam iti [ed nāmagheyam] sukham eva tad adhy ātman dhatte atha yan mithunau gāvau dadāti tat prajātyai rūpam 
ukthyā vājinaḥ
atha yad apsu varuṇaṃ yajati sva evainaṃ tad āyatane prīṇāti
atha yat parastāt paurṇamāsena yajate tathā hāsya pūrvapakṣe varuṇapraghāsair iṣṭaṃ bhavati ।।

aindro vā eṣa yajñakratur yat sākamedhās tad yathā mahārājaḥ purastāt senānīkāni vyuhyābhayaṃ panthānam anviyād evam evaitat purastād devatā yajati [ed sainānīkāni, corr patyal] tad yathaivādaḥ somasya mahāvratam evam evaitad iṣṭimahāvratam atha yad agnim anīkavantaṃ prathamaṃ devatānāṃ yajaty agnir vai devānāṃ mukham mukhata eva tad devān prīṇāti atha yan madhyaṃdine marutaḥ sāṃtapanān yajatīndro vai marutaḥ saṃtapanāḥ aindraṃ mādhyaṃdinam tasmād etān indreṇopasaṃhitān yajati atha yat sāyaṃ gṛhamedhīyena caranti puṣṭikarma vai gṛhamedhīyaḥ sāyaṃ poṣaḥ paśūnām tasmāt sāyaṃ gṛhamedhīyena caranti atah yac chvo bhūte gṛhamedhīyasya niṣkāśamiśreṇa pūrṇadarveṇa caranti pūrvedyuḥ karmaṇaivaitat prātaḥ karmopasaṃtanvanti atha yat prātar marutaḥ krīḍino yajatīndro vai marutaḥ krīḍinas tasmād enān indreṇopasaṃhitān yajati atha yad agniṃ praṇayanti yam evāmuṃ vaiśvadeve manthanti tam eva tat praṇayanti yan mathyate tasyoktaṃ brāhmaṇam atha yat saptadaśa sāmidhenyaḥ sadvantāv ājyabhāgau virājau saṃyājye teṣām uktaṃ brāhmaṇam atha yan nava prayājā navānuyājā aṣṭau havīṃṣi samānāni tv eva ṣaṭsaṃcarāṇi havīṃṣi bhavanty aindrāgnāntāni teṣām uktaṃ brāhmaṇam atha yan mahendram antato yajaty antaṃ vai śreṣṭhī bhajate tasmād enam antato yajati 
atha yad vaiśvakarmaṇa ekakapālo asau vai viśvakarmā yo asau tapati
etam eva tena prīṇāti
atha yad ṛṣabhaṃ dadāty aindro ha yajñakratuḥ ।।

atha yad aparāhṇe pitṛyajñena caranty aparāhṇabhājo vai pitaras tasmād aparāhṇe pitṛyajñena caranti tad āhur yad aparapakṣabhājo vai pitaraḥ kasmād enān pūrvapakṣe yajantīti devā vā ete pitaras tasmād enān pūrvapakṣe yajantīti atha yad ekāṃ sāmidhenīṃ trir anvāha sakṛd ha vai pitaras tasmād ekāṃ sāmidhenīṃ trir anvāha atha yad yajamānasyārṣeyaṃ nāha ned yajamānaṃ pravṛṇajānīti atha yat somaṃ pitṛmantaṃ pitṝn vā somavataḥ pitṝn barhiṣadaḥ pitṝn agniṣvāttān ity āvāhayati na haike svaṃ mahimānam āvāhayanti yajamānasyaiṣa mahimeti vadanta āvāhayed iti tv eva sthitam agner hy eṣa mahimā bhavati oṃ svadhety āśrāvayati astu svadheti pratyāśrāvayati svadhākāro hi pitṝṇām atha yat prayājānuyājebhyo barhiṣmantāv uddharati prajā vai barhir net prajāṃ pitṛṣu dadhānīti te vai ṣaṭ saṃpadyante 
ṣaḍ vā ṛtavaḥ
ṛtavaḥ pitaraḥ
pitṝṇām āptyai ।।

atha yaj jīvanavantāv ājyabhāgau bhavato yajamānam eva taj jīvayati atha yad ekaikasya haviṣas tisrastisro yājyā bhavanti hvayaty evainān prathamayā dvitīyayā gamayati praiva tṛtīyayā yacchati atho devayajñam evaitat pitṛyajñena vyāvartayati atho dakṣiṇāsaṃstho vai pitṛyajñas tam evaitad udaksaṃsthaṃ kurvanti atha yad agniṃ kavyavāhanam antato yajaty etat sviṣṭakṛto pitaras tasmād agniṃ kavyavāhanam antato yajati atha yad iḍām upahūyāvaghrāya na prāśnanti paśavo vā iḍā net paśūn pravṛṇajānīti atha yat sūktavāke yajamānasyāśiṣo anvāha ned yajamānaṃ pravṛṇajānīti atha yat patnīṃ na saṃyājayanti net patnīṃ pravṛṇajānīti atha yat pavitravati mārjayante śāntir vai bheṣajam āpaḥ śāntir evaiṣā bheṣajam antato yajñe kriyate atha yad adhvaryuḥ pitṛbhyo nipṛṇāti jīvān eva tat pitṝn anu manuṣyāḥ pitaro anupravahanti atho devayajñam evainaṃ pitṛyajñena vyāvartayanti atho dakṣiṇāsaṃstho vai pitṛyajñas tam evaitad udaksaṃsthaṃ kurvanti atha yat prāñco abhyutkramyādityam upatiṣṭhante devaloko vā ādityaḥ pitṛlokaḥ pitaraḥ devalokam evaitat pitṛlokād upasaṃkrāmantīti atha yad dakṣiṇāñco abhyutkramyāgnīn upatiṣṭhante prītyaiva tad deveṣv antato ardhaṃ caranti atha yad udañco abhyutkramya traiyaṃbakair yajante rudram eva tat svasyāṃ diśi prīṇanti [ed svāyāṃ but see corrigenda p ] atho devayajñam evaitat pitṛyajñena vyāvartayanti atho dakṣiṇāsaṃstho vai pitṛyajñas tam evaitad udaksaṃsthaṃ kurvanti 
atha yad antata ādityeṣṭyā yajatīyaṃ vā aditiḥ
asyām evainam antataḥ pratiṣṭhāpayati
atha yat parastāt paurṇamāsena yajate tathā hāsya pūrvapakṣe sākamedhair iṣṭaṃ bhavati ।।

trayodaśaṃ vā etaṃ māsam āpnoti yac chunāsīryeṇa yajate etāvān vai saṃvatsaro yāvān eṣa trayodaśo māsaḥ atha yad agniṃ praṇayanti yam evāmuṃ vaiśvadeve manthanti tam eva tat praṇayanti yan mathyate tasyoktaṃ brāhmaṇam yady u na mathyate paurṇamāsam eva tantraṃ bhavati pratiṣṭhā vai paurṇamāsam pratiṣṭhityā evātha yad vāyuṃ yajati prāṇo vai vāyuḥ prāṇam eva tena prīṇāti atha yac chunāsīraṃ yajati saṃvatsaro vai śunāsīraḥ saṃvatsaram eva tena prīṇāti atha yat sūryaṃ yajaty asau vai sūryo yo asau tapati etam eva tena prīṇāti atha yac chvetāṃ dakṣiṇāṃ dadāty etasyaiva tad rūpaṃ kriyate atha yat prāyaścittapratinidhiṃ kurvanti svastyayanam eva tat kurvanti yajñasyaiva śāntir yajamānasya bhaiṣajyāya tair vā etaiś cāturmāsyair devāḥ sarvān kāmān āpnuvaṃt sarvā iṣṭīḥ sarvam amṛtatvam sa vā eṣa prajāpatiḥ saṃvatsaraś caturviṃśo yac cāturmāsyāni tasya mukham eva vaiśvadevam bāhū varuṇapraghāsāḥ prāṇo apāno vyāna ity etās tisra iṣṭayaḥ [ed praṇo] ātmā mahāhaviḥ pratiṣṭhā śunāsīram sa vā eṣa prajāpatir eva saṃvatsaro yac cāturmāsyāni sarvaṃ vai prajāpatiḥ sarvaṃ cāturmāsyāni tat sarveṇaiva sarvam āpnoti ya evaṃ veda yaś caivaṃ vidvāṃś cāturmāsyair yajate cāturmāsyair yajate cāturmāsyairyajate

ity atharvavede gopathabrāhmaṇottarabhāge prathamaḥ prapāṭhakaḥ ।।

oṃ māṃsīyanti vā āhitāgner agnayas ta enam evāgre abhidhyāyanti yajamānam ya etam aindrāgnaṃ paśuṃ ṣaṣṭhe ṣaṣṭhe māsa ālabhate tenaivendrāgnibhyāṃ grasitam ātmānaṃ niravadayate āyuṣkāma ālabheta prāṇāpānau vā indrāgnī prāṇāpānāv evātmani dhatte āyuṣmān bhavati prajākāma ālabheta prāṇāpānau vā indrāgnī prāṇāpānau prajā anuprajāyante prajāvān bhavati paśukāma ālabheta prāṇāpānau vā indrāgnī prāṇāpānau paśavo anuprajāyante paśumān bhavati yāmaṃ śukaṃ hāritam ālabheta śuṇṭhaṃ vā yaḥ kāmayetānāmayaḥ pitṛloke syām iti [ed śukaharitaṃ, corr patyal] etena ha vai yamo amuṣmiṃl loka ārdhnot pitṛloka evārdhnoti tvāṣṭraṃ vaḍavam ālabheta prajākāmaḥ prajāpatir vai prajāḥ sisṛkṣamāṇaḥ sa dvitīyaṃ mithunaṃ nāvindat [ed sisṛksamāṇaḥ, corrected p; patyal read nāvindata?] sa tvāṣṭraṃ vaḍavam apaśyat tvaṣṭā hi rūpāṇāṃ prajanayitā tena prajā asṛjata 
tena mithunam avindat
prajāvān mithunavān bhavati ya evaṃ veda yaś caivaṃvidvān etam ālabhate
yonīn vā eṣa kāmyān paśūn ālabhate yo aniṣṭvaindrāgnena kāmyaṃ paśum ālabhata iṣṭvālambhaḥ samṛddhyai ।।

pañcadhā vai devā vyudakrāmann agnir vasubhiḥ somo rudrair indro marudbhir varuṇa ādityair bṛhaspatir viśvair devais te devā abruvann asurebhyo vā idaṃ bhrātṛvyebhyo radhyāmo yan mitho vipriyāḥ smaḥ yā na imāḥ priyās tanvas tāḥ samavadyāmahā iti tāḥ samavādyanta tābhyaḥ sa nirṛcchādyo naḥ prathamo anyo anyasmai druhyād iti yat tanvaḥ samavādyanta tat tānūnaptrasya tānūnaptratvam tato devā abhavan parāsurās 
tasmād yaḥ satānūnaptriṇāṃ prathamo druhyati sa ārtim ārchati
yat tānūnaptraṃ samavadyati bhrātṛvyābhibhūtyai
bhavaty ātmanā parāsyāpriyo bhrātṛvyo bhavati ।।

pañca kṛtvo avadyati pāṅkto yajñaḥ pañcadhā hi te tāḥ samavādyanta āpataye tvā gṛhṇāmīty āha prāṇo vā āpatiḥ prāṇam eva tena prīṇāti paripataye tvety āha mano vai paripatiḥ mana eva tena prīṇāti tanūnaptra ity āha tanvo hi te tāḥ samavādyanta śākvarāyety āha śaktyai hi te tāḥ samavādyanta śakmana ojiṣṭhāyety āha ojiṣṭhaṃ hi te tad ātmanaḥ samavādyanta anādhṛṣṭam ity āha anādhṛṣṭaṃ hy etat anādhṛṣyam ity āha anādhṛṣyaṃ hy etat devānām oja ity āha devānāṃ hy etad ojaḥ abhiśastipā ity āha abhiśastipā hy etat 
anabhiśastenyam ity āha
anabhiśastenyaṃ hy etat [ed anabhiśastenaṃ, corr patyal]
anu me dīkṣāṃ dīkṣāpatir manyatām anu tapas tapaspatir añjasā satyam upa geṣaṃ svite mā dhā ity āha yathāyajur evaitat ।।

ghṛtaṃ vai devā vajraṃ kṛtvā somam aghnan srucau bāhū tasmāt srucau saumīm āhutiṃ nāśāte avadhīyeta somas tasmāt srucau cājyaṃ cāntikam āhārṣīt antikam iva khalu vā asyaitat pracaranti yat tānūnaptreṇa pracaranti aṃśur aṃśuṣ ṭe deva somāpyāyatām indrāyaikadhanavida ity āha yad evāsyāpavāyate yan mīyate tad evāsyaitenāpyāyayanti ā tubhyam indraḥ pyāyatām ā tvam indrāya pyāyasvety āha ubhāv evendraṃ ca somaṃ cāpyāyayanti āpyāyayāsmānt sakhīnt sanyā medhayā prajayā dhanenety āha ṛtvijo vā etasya sakhāyas tān evāsyaitenāpyāyayanti svasti te deva soma sutyām udṛcam aśīyety āha āśiṣam evaitām āśāste pra vā etasmāl lokāc cyavante ye somam āpyāyayanti antarikṣadevatyo hi soma āpyāyitaḥ 
eṣṭā rāya eṣṭā vāmāni preṣe bhagāya
ṛtam ṛtavādibhyo namo dive namaḥ pṛthivyā iti
dyāvāpṛthivībhyām eva namaskṛtyāsmiṃl loke pratitiṣṭhati pratitiṣṭhati ।।

makha ity etad yajñanāmadheyaṃ chidrapratiṣedhasāmarthyāt chidraṃ kham ity uktam tasya meti pratiṣedhaḥ mā chidraṃ kariṣyatīti chidro hi yajño bhinna ivodadhir visravati tad vai khalu chidraṃ bhavaty ṛtvigyajamānavimānād vā api vaiṣāṃ vyapekṣayā mantrakalpabrāhmaṇānām aprayogād yathoktānāṃ vā dakṣiṇānām apradānād dhīnād vātiriktād votpātādbhuteṣu prāyaścittavyatikramād iti etad vai sarvaṃ brahmaṇy arpitam brahmaiva vidvān yad bhṛgvaṅgirovit samyag adhīyānaś caritabrahmacaryo anyūnānatiriktāṅgo apramatto yajñaṃ rakṣati tasya pramādād yadi vāpy asāṃnidhyād yathā bhinnā naur agādhe mahaty udake saṃplaven matsyakacchapaśiṃśumāranakramakarapurīkayajaṣarajasapiśācānāṃ bhāgadheyaṃ bhavaty evamādīnāṃ cānyeṣāṃ vinaṣṭopajīvinām evaṃ khalv api yajñaś chinnabhinno apadhvasta utpātādbhuto bahulo atharvabhir asaṃskṛto asuragandharvayakṣarakṣasapiśācānāṃ bhāgadheyaṃ bhavaty evamādīnāṃ cānyeṣāṃ vinaṣṭopajīvināṃ tad api ślokāḥ chinnabhinno apadhvasto viśruto bahudhā makhaḥ । iṣṭāpūrtadraviṇaṃgṛhya yajamānasyāvāpatat ।।

ṛtvijāṃ ca vināśāya rājño janapadasya ca । saṃvatsaraviriṣṭaṃ tad yatra yajño viriṣyate ।। [ed viraṣyate, corrected p ] dakṣiṇāpravaṇībhūto yajño dakṣiṇataḥ smṛtaḥ । hīnāṅgo rakṣasāṃ bhāgo brahmavedād asaṃskṛtaḥ ।।

catuṣpāt sakalo yajñaś cāturhautravinirmitaḥ । caturvidhai sthito mantrair ṛtvigbhir vedapāragaiḥ ।।

prāyaścittair anudhyānair anujñānānumantraṇaiḥ । homaiś ca yajñavibhraṃśaṃ sarvaṃ brahmā prapūrayed ।। iti tasmād yajamāno bhṛgvaṅgirovidam eva tatra brahmāṇaṃ vṛṇīyāt sa hi yajñaṃ tārayatīti brāhmaṇam ।। ।।

yajño vai devebhya udakrāman na vo aham annaṃ bhaviṣyāmīti [ed udakraman, corr patyal] neti devā abruvann annam eva no bhaviṣyasīti taṃ devā vimethire sa ebhyo vihṛto na prababhūva te hocur devāḥ na vai na itthaṃ vihṛto alaṃ bhaviṣyati hantemaṃ saṃbharām eti taṃ saṃjabhrus taṃ saṃbhṛtyocur aśvināv imaṃ bhiṣajyatam iti [ed aśviṇāv, corr patyal] aśvinau vai devānāṃ bhiṣajau aśvināv adhvaryū tasmād adhvaryū gharmaṃ saṃbharatas taṃ saṃbhṛtyocatur brahman gharmeṇa pracariṣyāmo hotar gharmam abhiṣṭuhy udgātaḥ sāmāni gāyeti pracarata gharmam ity anujānāti brahmaprasūtā hi pracaranti brahma hedaṃ prasavānām īśe savitṛprasūtatāyai iti gharmaṃ tāpyamānam upāsīta śastravad ardharcaśa āhāvapratigaravarjaṃ rūpasamṛddhābhiḥ etad vai yajñasya samṛddhaṃ yad rūpasamṛddham yat karma kriyamāṇam ṛg yajur vābhivadati svasti tasya yajñasya pāram aśnute ya evaṃ veda devamithunaṃ vā etad yad gharmas tasmād antardhāya pracaranti antarhitā vai mithunaṃ carantīti tad etad devamithunam ity ācakṣate tasya yo gharmas tacchiśnam yau śaphau tāv āṇḍyau yopayamanī te śroṇikapāle yat payas tad retas tad agnau devayonyāṃ reto brahmamayaṃ dhatte prajananāya so agnir devayonir ṛṅmayo yajurmayaḥ sāmamayo brahmamayo amṛtamaya āhutimayaḥ sarvendriyasaṃpanno yajamāna ūrdhvaḥ svargaṃ lokam eti tad āhur na prathamayajñe pravargyaṃ kurvītānupanāmukā ha vā enam uttare yajñakratavo bhavantīti kāmaṃ tu yo anūcānaḥ śrotriyaḥ syāt tasya pravṛñjyāt ātmā vai sa yajñasyeti vijñāyate apaśirasā ha vā eṣa yajñena yajate yo apravargyeṇa yajate 
śiro ha vā etad yajñasya yat pravargyas
tasmāt pravargyavataiva yājayen nāpravagyeṇa
tad apy eṣābhyanūktā iti ।।

devāś ca ha vā ṛṣayaś cāsuraiḥ saṃyattā āsan [ed ciāsuraiḥ] teṣām asurāṇām imāḥ puraḥ pratyabhijitā āsann ayasmayī pṛthivī rajatāntarikṣaṃ hariṇī dyaus te devāḥ saṃghātaṃsaṃghātaṃ parājayanta te avidur anāyatanā hi vai smas tasmāt parājayāmahā iti [ed parājayāmaha, corr patyal] ta etāḥ puraḥ pratyakurvata havirdhānaṃ diva āgnīdhram antarikṣāt sadaḥ pṛthivyās te devā abruvann upasadam upāyāma upasadā vai mahāpuraṃ jayantīti ta ebhyo lokebhyo niraghnan ekayāmuṣmāl lokād ekayāntarikṣād ekayā pṛthivyās tasmād āhur upasadā vai mahāpuraṃ jayantīti ta ebhyo lokebhyo nirhatā ṛtūn prāviśan te ṣaḍ upāyan tān upasadbhir evartubhyo niraghnan dvābhyām amuṣmāl lokād dvābhyām antarikṣād dvābhyāṃ pṛthivyās ta ṛtubhyo nirhatāḥ saṃvatsaraṃ prāviśan te dvādaśopāyan tān upasadbhir eva saṃvatsarān niraghnan catasṛbhir amuṣmāl lokāc catasṛbhir antarikṣāc catasṛbhiḥ pṛthivyās te saṃvatsarān nirhatā ahorātre prāviśan te yat sāyam upāyaṃs tenainān rātryā anudanta yat prātas tenāhnas tasmād gauḥ sāyaṃ prātastanam āpyāyate prātaḥ sāyantanam 
tān upasadbhir evaibhyo lokebhyo nudamānā āyan
tato devā abhavan parāsurāḥ
sarvebhya evaibhyo lokebhyo bhrātṛvyaṃ nudamāna eti ya evaṃvidvān upasadam upaiti ।।

na dvādaśāgniṣṭomasyopasadaḥ syuḥ aśāntā nirmṛjyur na tisro ahīnasya upariṣṭād yajñakratur garīyān abhiṣīded yathā gurur bhāro grīvā niḥśṛṇīyād ārtim ārchet dvādaśāhīnasya kuryāt pratyuttabdhyai sayatvāya tisro agniṣṭomasyopasadaḥ syuḥ śāntyā anirmārgāya te devā asuryān imāṃl lokān nānvavaitum adhṛṣṇuvan tān agninā mukhenānvavāyan yad agnim anty upasadāṃ pratīkāni bhavanti yathā kṣetrapatiḥ kṣetre anvavanayaty evam evaitad agninā mukhenemāṃl lokān abhinayanto yanti [ed anvavanayanty, corr patyal] yo ha vai devān sādhyān veda sidhyaty asmai 
ime vāva lokā yat sādhyā devāḥ
sa ya evam etānt sādhyān veda sidhyaty asmai
sidhyaty amuṣmai sidhyaty asmai lokāya ya evaṃvidvān upasadam upaiti ।।

atha yatrāhādhvaryur agnīd devapatnīr vyācakṣva subrahmaṇya subrahmaṇyām āhvayeti tad apareṇa gārhapatyaṃ prāṅmukhas tiṣṭhann anavānann āgnīdhro devapatnīr vyācaṣṭe pṛthivy agneḥ patnī vāg vātasya patnī senendrasya patnī dhenā bṛhaspateḥ patnī pathyā pūṣṇaḥ patnī gāyatrī pasūnāṃ patnī triṣṭub rudrāṇāṃ patnī jagaty ādityānāṃ patnī anuṣṭum mitrasya patnī virāḍ varuṇasya patnī paṅktir viṣṇoḥ patnī dīkṣā somasya rājñaḥ patnīti ati bhrātṛvyān ārohati nainaṃ bhrātṛvyā ārohanty upari bhrātṛvyān ārohati ya evaṃvidvān āgnīdhro devapatnīr vyācaṣṭe ।। [ed āruohanty, āruohati]

yathā vai ratha ekaikam aram abhipratitiṣṭhan vartata evaṃ yajña ekaikāṃ tanvam abhipratitiṣṭhann eti purā pracaritor āgnīdhrīye hotavyāḥ etad dha vā uvāca vāsiṣṭhaḥ sātyahavyo askan soma ity ukte mā sūrkṣata pracarata prātar vāvādyāhaṃ somaṃ samasthāpayam iti nāsya soma skandati ya evaṃvidvānt somaṃ pibati sa ha sma vai sa āsandyām āsīnaḥ saktubhir upamathya somaṃ pibati ahaṃ vāva sarvato yajñaṃ veda ya etān veda na mām eṣa hiṃsiṣyatīti nainaṃ somapītho na peyo hinasti ya evaṃvidvānt somaṃ pibati taṃ ha sma yad āhuḥ kasmāt tvam idam āsandyām āsīnaḥ saktubhir upamathya somaṃ pibasīti devatāsv eva yajñaṃ pratiṣṭhāpayāmīty abravīd brāhmaṇo yasyaivaṃviduṣo yasyaivaṃvidvān yajñārtyā yajñe prāyaścittaṃ juhoti [ed brahmaṇo, corr patyal] devatāsv eva yajñaṃ pratiṣṭhāpayati yajñārtiṃ pratijuhuyāt sayonitvāya trayastriṃśad vai yajñasya tanva iti ekānnatriṃśat stomabhāgās trīṇi savanāni yajñaś caturthaḥ stomabhāgair evaitat stomabhāgān pratiprayuṅkte savanaiḥ savanāni yajñena yajñam sarvā ha vā asya yajñasya tanvaḥ prayuktā bhavanti sarvā āptāḥ sarvā avaruddhāḥ devasya savituḥ prasave bṛhaspataye stuteti yadyad vai savitā devebhyaḥ prāsuvat tenārdhnuvan savitṛprasūtā eva stuvanti ṛdhnuvanti ṛdhyante ha vā asya stomā yajñe 
ṛdhyate yajamāna ṛdhyate prajāyāḥ [ed ṛdhyate ṛdhyate, corrected p ]
ṛdhyate paśubhyaḥ
ṛdhyate brahmaṇe yasyaivaṃvidvān brahmā bhavati ।।

devāś ca ha vā asurāś cāspardhanta te devāḥ samāvad eva yajñe kurvāṇā āsan yad eva davā akurvata tad asurā akurvata te na vyāvṛtam agacchan te devā abruvan nayatemaṃ yajñaṃ tira upary asurebhyas taṃsyāmaha iti tam etābhir ācchādyodakrāman yajūṃṣi yajñe samidhaḥ svāheti taṃ tira upary asurebhyo yajñam atanvata tam eṣāṃ yajñam asurā nānvavāyan tato devā abhavan parāsurāḥ sa ya evaṃvidvāṃs tira upary asurebhyo yajñaṃ tanute bhavaty ātmanā parāsyāpriyo bhrātṛvyo bhavati etair eva juhuyāt samṛtayajñe caturbhiś caturbhir anvākhyāyam purastāt prātaranuvākasya juhuyāt etāvān vai yajño yāvān eṣa yajñas taṃ vṛṅkte sayajño bhavati ayajña itaraḥ etair eva juhuyāt purastād dvādaśāhasya eṣa ha vai pratyakṣaṃ dvādaśāhas tam evālabhyaitair eva juhuyāt 
purastād dīkṣāyāḥ
eṣā ha vai pratyakṣaṃ dīkṣā
tām evālabhyaitair evātithyam abhimṛśed iti ।।

yatra vijānāti brahmant somo askann iti tam etayālabhyābhimantrayateiti iti saptabhir abhijuhoti yad evāsyāvaskannaṃ bhavati tad evāsyaitad agnau svagākaroti agnir hi sukṛtīnāṃ haviṣāṃ pratiṣṭhā atha visṛpya vaipruṣān homāñ juhoti iti [ed juhvati, corr patyal] yā evāsyābhiṣūyamāṇasya vipruṣa skandanty aṃśur vā tā evāsyaitad āhavanīye svagākaroti [ed āhavaṇīye] āhavanīyo hy āhutīnāṃ pratiṣṭhā iti stoko vai drapsaḥ 
iti bāhubhir abhicyuto aṃśur adhiṣavaṇābhyām adhiskandati
iti
tad yathā vaṣaṭkṛtaṃ svāhākṛtaṃ hutam evaṃ bhavati ।।

ṛṣayo vā indraṃ pratyakṣaṃ nāpaśyan taṃ vasiṣṭha eva pratyakṣam apaśyat so abibhed itarebhya ṛṣibhyo mā pravocad iti so abravīd brāhmaṇaṃ te vakṣyāmi yathā tvatpurohitāḥ prajāḥ prajaniṣyante athetarebhya ṛṣibhyo mā pravoca iti tasmā etān stomabhāgān uvāca tato vasiṣṭhapurohitāḥ prajāḥ prājāyanta stomo vā ete eteṣāṃ bhāgas tat stomabhāgānāṃ stomabhāgatvam raśmir asi kṣayāya tveti kṣayo vai devāḥ devebhya eva yajñaṃ prāha pretir asi dharmaṇe tveti dharmo manuṣyāḥ manuṣyebhya eva yajñaṃ prāha anvitir asi saṃdhir asi pratidhir asīti [ed anitir, corr patyal] trayo vai lokāḥ lokeṣv eva yajñaṃ pratiṣṭhāpayati viṣṭambho asīti vṛṣṭim evāvarunddhe prāvo asy ahnāṃsīti mithunam eva karoti uśig asi praketo asi suditir asīti aṣṭau vasava ekādaśa rudrā dvādaśādityā vāg dvātriṃśī svaras trayastriṃśastrayastriṃśad devāḥ devebhya eva yajñaṃ prāha ojo asi pitṛbhyas tveti balam eva tatpitṝn anusaṃtanoti tantur asi prajābhyas tveti prajā eva paśūn anusaṃtanoti revad asy oṣadhībhyas tveti oṣadhīṣv eva yajñaṃ pratiṣṭhāpayati pṛtanāṣāḍ asi paśubhyas tveti prajā eva paśūn anusaṃtanoti abhijid asīti vajro vai ṣoḍaśī vyāvṛtto asau vajras tasmād eṣo anyair vyāvṛttaḥ 
nābhur asīti
prajāpatir vai saptadaśaḥ
prajāpatim evāvarunddhe ।।

adhipatir asi dharuṇo asi saṃsarpo asi vayodhā asīti prāṇo apānaś cakṣuḥ śrotram ity etāni vai puruṣam akaran praṇān upaiti prajātyā eva trivṛd asi pravṛd asi svavṛd asy anuvṛd asīti mithunam eva karoti āroho asi praroho asi saṃroho asy anuroho asīti [ed āruoho] prajāpatir eva vasuko asi vasyaṣṭir asi veṣaśrīr asīti pratiṣṭhitir eva ākramo asi saṃkramo asy utkramo asy utkrāntir asīti ṛddhir eva yad yad vai savitā devebhyaḥ prāsuvat tenārdhnuvan savitṛprasūtā eva stuvanti ṛdhnuvanti bṛhaspataye stuteti bṛhaspatir vā āṅgiraso devānāṃ brahmā tad anumatyaivoṃ bhūr janad iti prātaḥsavane ṛgbhir evobhayato atharvāṅgirobhir guptābhir guptai stuteti evoṃ bhuvo janad iti mādhyaṃdine savane yajurbhir evobhayato atharvāṅgirobhir guptābhir guptaiḥ stutety evoṃ svar janad iti tṛtīyasavane sāmabhir evobhayato atharvāṅgirobhir guptābhir guptai stutety eva 
atha yady ahīna ukthyaḥ ṣoḍaśī vājapeyo atirātro aptoryāmā vā syāt sarvābhiḥ sarvābhir ata ūrdhvaṃ vyāhṛtibhir anujānāti
oṃ bhūr bhuvaḥ svar janad vṛdhat karad ruhan mahat tac cham om indravanta stuteti sendrān māpagāyata sendrān stutety eva
indriyavān ṛddhimān vaśīyān bhavati ya evaṃ veda yaś caivaṃvidvānt stomabhāgair yajate ।।

yo ha vā āyatāṃś ca pratiyatāṃś ca stomabhāgān vidyāt sa viṣpardhamānayoḥ samṛtasomayor brahmā syāt iti ete ha vā āyatāś ca pratiyatāś ca stomabhāgās tāñ japann uparyupari pareṣāṃ brahmāṇam avekṣeta tata eṣām adhaḥśirā brahmā patati tato yajñas tato yajamānaḥ yajamāne adhaḥśirasi patite sa deśo adhaḥśirāḥ patati yasminn ardhe yajante devāś ca ha vā asurāś ca samṛtasomau yajñāv atanutām atha bṛhaspatir āṅgiraso devānāṃ brahmā sa āyatāṃś ca pratiyatāṃś ca stomabhāgāñ japann uparyupary asurāṇāṃ brahmāṇam avaikṣata 
tata eṣām adhaḥśirā brahmāpatat
tato yajñas
tato asurā iti ।।

devā yajñaṃ parājayanta tam āgnīdhrāt punar upājayanta tad etad yajñasyāparājitaṃ yad āgnīdhram yad āgnīdhrād dhiṣṇyān viharati tata evainaṃ punas tanute parājityai apa khalu vā ete gacchanti ye bahiṣpavamānaṃ sarpanti bahiṣpavamāne stuta āha agnīd agnīn vihara barhi stṛṇīhi puroḍāśān alaṃkurv iti yajñam evāparājitya punas tanvānā āyanti aṅgārair dve savane viharati śalākābhis tṛtīyasavanaṃ saśrukratvāya atho saṃbhavaty evam evaitat dakṣiṇato vai devānāṃ yajñaṃ rakṣāṃsy ajighāṃsan [ed ajidhāṃsan] 
tāny āgnīdhreṇāpāghnata
tasmād dakṣiṇāmukhas tiṣṭhann agnīt pratyāśrāvayati
yajñasyābhijityai rakṣasām apahatyai rakṣasām apahatyai ।।

tad āhur atha kasmāt saumya evādhvare pravṛtāhutīr juhvati na haviryajña iti akṛtsnā vā eṣā devayajyā yad dhaviryajñaḥ atha haiṣaiva kṛtsnā devayajyā yat saumyo adhvaras tasmāt saumya evādhvare pravṛtāhutīr juhvati juṣṭo vāce bhūyāsaṃ juṣṭo vācaspataye devi vāg yad vāco madhumattamaṃ tasmin mā dhāḥ svāhā vāce svāhā vācapataye svāhā sarasvatyai svāhā sarasvatyā iti purastāt svāhākāreṇa juhoti [ed -svāhākareṇa] tasmād vāg ata ūrdhvam utsṛṣṭā yajñaṃ vahati manasottarām manasā hi manaḥ prītam tad u haike saptāhutīr juhvati sapta chandāṃsi pravṛttāni pratimantram iti vadantaḥ yathā mekhalā paryasyate medhyasya cāmedhyasya ca vihṛtyā evaṃ haivaite nyupyante medhasya cāmedhyasya ca vihṛtyai yajñasya vihṛtyai prācīnaṃ hi dhiṣṇyebhyo devānāṃ lokāḥ pratīcīnaṃ manuṣyāṇām tasmāt somaṃ pibatā prāñco dhiṣṇyā nopasarpyāḥ janaṃ hy etat devalokaṃ hy adhyārohanti teṣām etad āyatanaṃ codayanaṃ ca yad āgnīdhraṃ ca sadaś ca tad yo avidvānt saṃcaraty ārtim ārchatyi atha yo vidvānt saṃcarati na sa dhiṣṇīyām ārtim ārchati ।। [ed vidvant]

prajāpatir vai yajñas tasmint sarve kāmāḥ sarvā iṣṭīḥ sarvam amṛtatvam tasya haite goptāro yad dhiṣṇyās tānt sadaḥ prasrapsyan namaskaroti namo nama iti na hi namaskāram ati devās te ha namasitāḥ kartāram atisṛjantīti 
tata etaṃ prajāpatiṃ yajñaṃ prapadyate namo nama iti
na hi namaskāram ati devāḥ
sa tatraiva yajamānaḥ sarvān kāmān āpnoti sarvān kāmān āpnoti ।।

yo vai sadasyān gandharvān veda na sadasyām ārtim ārchati sadaḥ prasrapsyan brūyād upadraṣṭre nama iti agnir vai draṣṭā tasmā u evātmānaṃ paridadāti sarvam āyur eti na purā jarasaḥ pramīyate ya evaṃ veda sadaḥ prasṛpya brūyād upaśrotre nama iti vāyur vā upaśrotā tasmā u evātmānaṃ paridadāti sarvam āyur eti na purā jarasaḥ pramīyate ya evaṃ veda sadaḥ prasarpan brūyād anukhyātre nama iti ādityo vā anukhyātā tasmā u evātmānaṃ paridadāti sarvam āyur eti na purā jarasaḥ pramīyate ya evaṃ veda sadaḥ prasṛpto brūyād upadraṣṭre nama iti brāhmaṇo vā upadraṣṭā tasmā u evātmānaṃ paridadāti sarvam āyur eti na purā jarasaḥ pramīyate ya evaṃ veda te vai sadasyā gandharvāḥ sa ya evam etānt sadasyān gandharvān avidvānt sadaḥ prasarpati sa sadasyām ārtim ārchati atha yo vidvānt saṃcarati na sadasyām ārtim ārchati etena ha sma vā aṅgirasaḥ sarvaṃ sadaḥ paryāhus te na sadasyām ārtim ārchanti atha yān kāmayeta na sadasyām ārtim ārcheyur iti tebhya etena sarvaṃ sadaḥ paribrūyāt 
te na sadasyām ārtim ārchanti
atha yaṃ kāmayeta pramīyateti tam etebhya āvṛścet
pramīyate ।।

tad āhur yad aindro yajño atha kasmād dvāv eva prātaḥsavane prasthitānāṃ pratyakṣād aindrībhyāṃ yajato hotā caiva brāhmaṇācchaṃsī ca [ed aidrībhyāṃ] iti hotā yajati iti brāhmaṇācchaṃsī nānādevatyābhir itare kathaṃ teṣām aindryo bhavanti iti maitrāvaruṇo yajati iti yad vai kiṃ ca pītavat tad aindraṃ rūpam tenendraṃ prīṇāti iti potā yajati iti [ed sugopatamo, corrected p ] indro vai gopās tad aindraṃ rūpam tenendraṃ prīṇāti iti neṣṭā yajati iti yad vai kiṃ ca pītavat tad aindraṃ rūpam tenendraṃ prīṇāti ity āgnīdhro yajati iti indro vai vedhās tad aindraṃ rūpam tenendraṃ prīṇāti iti svayaṃsamṛddhā acchāvākasya evam u haitā aindryo bhavanti 
yan nānādevatyās tenānyā devatāḥ prīṇāti
yad gāyatryas tenāgneyyas
tasmād etābhis trayam avāptaṃ bhavati ।।

te vai khalu sarva eva mādhyaṃdine prasthitānāṃ pratyakṣād aindrībhir yajanti abhitṛṇavatībhir eke iti hotā yajati iti maitrāvaruṇaḥ iti brāhmaṇācchaṃsī iti potā iti neṣṭā ity acchāvākaḥ ity āgnīdhraḥ [ed svahoty] evam u haitā abhitṛṇavatyo bhavanti 
indro vai prātaḥsavanaṃ nābhyajayat
sa etābhir mādhyaṃdinaṃ savanam abhyatṛṇat
tad yad etābhir mādhyaṃdinaṃ savanam abhyatṛṇat tasmād etā abhitṛṇavatyo bhavanti ।।

tad āhur yad aindrārbhavaṃ tṛtīyasavanam atha kasmād eka eva tṛtīyasavane prasthitānāṃ pratyakṣād aindrārbhavyā yajati iti hotaiva nānādevatyābhir itare kathaṃ teṣām aindrārbhavyo bhavanti iti maitrāvaruṇo yajati [ed satam, corrected p ] iti bahūni vāha tad ṛbhūṇāṃ rūpam iti brāhmaṇācchaṃsī yajati iti bahūni vāha tad ṛbhūṇāṃ rūpam iti potā yajati iti bahūni vāha tad ṛbhūṇāṃ rūpam iti neṣṭā yajati gantaneti bahūni vāha tad ṛbhūṇāṃ rūpam ity acchāvāko yajati iti bahūni vāha tad ṛbhūṇāṃ rūpam ity āgnīdhro yajati iti bahūni vāha tad ṛbhūṇāṃ rūpam evam u haitā aindrārbhavyo bhavanti 
yan nānādevatyās tenānyā devatāḥ prīṇāti
yad u jagatprāsāhā jāgatam u vai tṛtīyasavanam
tṛtīyasavanasya samaṣṭyai ।।

vicakṣaṇavatīṃ vācaṃ bhāṣante canasitavatīm vicakṣayanti brāhmaṇam canasayanti prājāpatyam satyaṃ vadanti etad vai manuṣyeṣu satyaṃ yac cakṣus tasmād āhur ācakṣāṇam adrāg iti sa yad āhādrākṣam iti tathāhāsya śraddadhati 
yady u vai svayaṃ vai dṛṣṭaṃ bhavati na bahūnāṃ janānām eṣa śraddadhāti
tasmād vicakṣaṇavatīṃ vācaṃ bhāṣante canasitavatīm
satyottarā haivaiṣāṃ vāg uditā bhavati ।।

samṛtayajño vā eṣa yad darśapūrṇamāsau kasya vāva devā yajñam āgacchanti kasya vā na bahūnāṃ vā etad yajamānānāṃ sāmānyam ahas tasmāt pūrvedyur devatāḥ parigṛhṇīyāt 
yo ha vai pūrvedyur devatāḥ parigṛhṇāti tasya śvo bhūte yajñam āgacchanti
tasmād vihavyasya catasra ṛco japet
yajñavido hi manyante eva soma eva samṛta iti yajño yajñena samṛtaḥ ।।

ity atharvavede gopathabrāhmaṇottarabhāge dvitīyaḥ prapāṭhakaḥ ।।

oṃ devapātraṃ vai vaṣaṭkāraḥ yad vaṣaṭkaroti devapātreṇaiva tad devatās tarpayati atho yad ābhitṛṣyantīr abhisaṃsthaṃ tarpayaty evam eva tad devatās tarpayati yad anuvaṣaṭkaroti tad yathaivādo aśvān vā gā vā punarabhyākāraṃ tarpayaty evam eva tad devatās tarpayati yad anuvaṣaṭkaroti imān evāgnīn upāsata ity āhur dhiṣṇyān atha kasmāt pūrvasminn evāgnau juhvati pūrvasmin vaṣaṭkaroti yad eva somasyāgne vīhīty anuvaṣaṭkaroti tenaiva vaṣaṭkaroti dhiṣṇyān prīṇāti atha saṃsthitān somān bhakṣayantīty āhur yeṣāṃ nānuvaṣaṭkaroti 
tad āhuḥ ko nu somasya sviṣṭakṛdbhāga iti
yad eva somasyāgne vīhīty anuvaṣaṭkaroti tenaiva saṃsthitān somān bhakṣayantīty āhuḥ
sa u eṣa somasya sviṣṭakṛdbhāgo yad anuvaṣaṭkaroti ।।

vajro vai vaṣaṭkāraḥ sa yaṃ dviṣyāt taṃ manasā dhyāyan vaṣaṭkuryāt tasmiṃs tad vajram āsthāpayati ṣaḍ iti vaṣaṭkaroti ṣaḍ vā ṛtavaḥ ṛtūnām āptyai vauṣaḍ iti vaṣaṭkaroti asau vāva vāv ṛtavaḥ ṣaṭ etam eva tad ṛtuṣv ādadhāti ṛtuṣu pratiṣṭhāpayati tad u ha smāha vaida etāni vā etena ṣaṭ pratiṣṭhāpayati dyaur antarikṣe pratiṣṭhitā antarikṣaṃ pṛthivyām pṛthivy apsu āpaḥ satye satyaṃ brahmaṇi 
brahma tapasīti
etā eva tad devatāḥ pratiṣṭhānyāḥ pratitiṣṭhantīr idaṃ sarvam anu pratitiṣṭhati [ed pratisthānyāḥ, corr patyal]
pratitiṣṭhati prajayā paśubhir ya evaṃ veda ।।

trayo vai vaṣaṭkārāḥ vajro dhāmacchad riktaḥ sa yad evoccair balaṃ vaṣaṭkaroti sa vajras taṃ taṃ praharati dviṣate bhrātṛvyāya vadhaṃ yo asya stṛtyas tasmai starītave tasmāt sa bhrātṛvyavatā vaṣaṭkṛtyaḥ atha yaḥ samaḥ saṃtato nirhāṇacchatsva dhāmacchat taṃ taṃ prajāś ca paśavaś cānūpatiṣṭhante tasmāt sa prajākāmena paśukāmena vaṣaṭkṛtyaḥ atha yenaiva ṣaḍ aparādhnoti sa riktaḥ riṇakty ātmānaṃ riṇakti yajamānam pāpīyān vaṣaṭkartā bhavati pāpīyān yasmai vaṣaṭkaroti tasmāt tasyāśāṃ neyāt kiṃ svit sa yajamānasya pāpabhadram ādriyeteti ha smāha yo asya vaṣaṭkartā bhavati atraivainaṃ yathā kāmayeta tathā kuryāt yaṃ kāmayeta yathaivānījāno abhūt tathaivejānaḥ syād iti yathaivāsyarcaṃ brūyāt tathaivāsya vaṣaṭkuryāt samānam evainaṃ tat karoti yaṃ kāmayeta pāpīyān syād ity uccaistarām asyarcaṃ brūyān nīcaistarāṃ vaṣaṭkuryāt pāpīyāṃsam evainaṃ tat karoti 
yaṃ kāmayeta śreyān syād iti nīcaistarām asyarcaṃ brūyād uccaistarāṃ vaṣaṭkuryāt
śreyāṃsam evainaṃ tat karoti
śriya evainaṃ tac chriyam ādadhāti ।।

yasyai devatāyai havir gṛhītaṃ syāt tāṃ manasā dhyāyan vaṣaṭkuryāt [ed davatāyai] sākṣād eva tad devatāṃ prīṇāti pratyakṣād devatāṃ parigṛhṇāti 
saṃtatam ṛcā vaṣaṭkṛtyam
saṃtatyai
saṃdhīyate prajayā paśubhir ya evaṃ veda ।।

vajro vai vaṣaṭkāraḥ sa u eṣa prahṛto aśānto dīdāya tasya ha na sarva eva śāntiṃ veda no pratiṣṭhām tasmād dhāpy etarhi bhūyān iva mṛtyus tasya haiṣaiva śāntir eṣā pratiṣṭhā yad vāg iti vaṣaṭkṛtya vāg ity anumantrayate vaṣaṭkāra mā māṃ pramṛkṣo māhaṃ tvāṃ pramṛkṣaṃ bṛhatā mana upahvaye vyānena śarīraṃ pratiṣṭhāsi pratiṣṭhāṃ gaccha pratiṣṭhāṃ mā gamayed iti [ed pratiṣṭhīsi, corrected p ] tad u smāha dīrgham evaitait sadaprabhv ojaḥ saha oja ity anumantrayeta 
ojaś ca ha vai sahaś ca vaṣaṭkārasya priyatame tanvau
priyābhyām eva tat tanūbhyāṃ samardhayati
priyayā tanvā samṛdhyate ya evaṃ veda ।।

vāk ca vai prāṇāpānau ca vaṣaṭkāras te vaṣaṭkṛte vaṣaṭkṛte vyutkrāmanti tān anumantrayate vāg ojaḥ saha ojo mayi prāṇāpānāv iti vācaṃ caiva tat prāṇāpānau ca hotātmani pratiṣṭhāpayati sarvam āyur eti na purā jarasaḥ pramīyate ya evaṃ veda ity ātmānaṃ pratyabhimṛśati īśvaro vā eṣo apratyabhimṛṣṭo yajamānasyāyuḥ pratyavahartum anarhan mā bhakṣayed iti 
tad yad etena pratyabhimṛśaty āyur evāsmai tat pratirate
āpyāyasva saṃ te payāṃsīti dvābhyāṃ camasān āpyāyayanty abhirūpābhyām
yad yajñe abhirūpaṃ tat samṛddham ।।

prāṇā vā ṛtuyājās tad yad ṛtuyājaiś caranti prāṇān eva tad yajamāne dadhati ṣaḍ ṛtuneti yajanti prāṇam eva tad yajamāne dadhati catvāra ṛtubhir iti yajanti apānam eva tad yajamāne dadhati dvir ṛtunety upariṣṭāt vyānam eva tad yajamāne dadhati sa cāsu saṃbhṛtas tredhā vihṛtaḥ prāṇo apāno vyāna iti [ed apāṇo] tato anyatra guṇitas tathā ha yajamānaḥ sarvam āyur ety asmiṃl loka ārdhnoti āpnoty amṛtatvam akṣitaṃ svarge loke te vā ete prāṇā eva yad ṛtuyājās tasmād anavānaṃ tato yajanti [ed anavānanto, corr patyal] prāṇānāṃ santatyai santantā iva hīme prāṇāḥ atho ṛtavo vā ṛtuyājāḥ 
saṃsthānuvaṣaṭkāraḥ [ed anuvaṣaṭkuāro]
yo atrānuvaṣaṭkuryād asaṃsthitān ṛtūn saṃsthāpayet
yas taṃ tatra brūyād asaṃsthitān ṛtūn samatiṣṭhipad duḥṣamaṃ bhaviṣyatīti śaśvat tathā syāt ।।

tad āhur yad dhotā yakṣad dhotā yakṣad iti maitrāvaruṇo hotre preṣyaty atha kasmād ahotṛbhyaḥ sadbhyo hotrāśaṃsibhyo hotā yakṣad dhotā yakṣad iti preṣyatīti vāg vai hotā vāk sarva ṛtvijaḥ vāg yakṣad vāg yakṣad iti atho sarve vā ete sapta hotāro api vā ṛcābhyuditaṃ sapta hotāra ṛtuthā yajantīti atha ya upariṣṭād dvādaśarcajāmitāyai te vai dvādaśa bhavanti dvādaśa vai māsāḥ saṃvatsaraḥ [ed dvadaśa, corr patyal] saṃvatsaraḥ prajāpatiḥ prajāpatir yajñaḥ sa yo atra bhakṣayed yas taṃ tatra brūyād aśānto bhakṣo ananuvaṣaṭkṛta ātmānam antaragān na jīviṣyatīti tathā ha syāt [ed anānuvaṣaṭkṛta, corr patyal] yo vai bhakṣayet prāṇo bhakṣaḥ prāṇa ātmānam antaragād iti tathaiva bhavati 
limped ivaivāvajighred atra ca dvidevatyeṣu ceti
tad u tatra śāsanaṃ vedayante
atha yad abhū vyabhicarato nānyonyam anuprapadyete adhvaryū tasmād ṛtur ṛtuṃ nānuprapadyate ।।

prajāpatir vai yat prajā asṛjata tā vai tāntā asṛjata tā hiṃkāreṇaivābhyajighrat [ed hiṃkārena, corr patyal] tāḥ prajā aśvam āraṃs tad badhyate vā etad yajño yad dhavīṃṣi pacyante yat somaḥ sūyate yat paśur ālabhyate hiṃkāreṇa vā etat prajāpatir hatam abhijighrati yajñasyāhatatāyai yajñasyāptyai yajñasya vīryavattāyā iti tasmād u hiṃkriyate tasmād u ya eva pitā putrāṇāṃ sūrkṣati sa śreṣṭho bhavati prajāpatir hi tam abhijighrati yac chakunir āṇḍam adhyāste yan na sūyate tad dhi sāpi hiṃkṛṇoti atho khalv āhur maharṣir vā etad yajñasyāgre geyam apaśyat tad etad yajñasyāgre geyaṃ yad dhiṃkāras taṃ devāś ca ṛṣayaś cābruvan vasiṣṭho ayam astu yo no yajñasyāgre geyam adrāg iti tad etad yajñasyāgre geyaṃ yad dhiṃkāras tato vai sa devānāṃ śreṣṭho abhavat yena vai śreṣṭhas tena vasiṣṭhas tasmād yasmin vāsiṣṭho brāhmaṇaḥ syāt taṃ dakṣiṇāyā nāntarīyāt [ed syāṃt] tathā hāsya prīto hiṃkāro bhavati atha devāś ca ha vā ṛṣayaś ca yad ṛksāme apaśyaṃs te ha smaite apaśyan te yatraite apaśyaṃs tata evainaṃ sarvaṃ doham aduhan te vā ete dugdhe yātayāme ye ṛksāme te hiṃkāreṇaivāpyāyete hiṃkāreṇa vā ṛksāme āpīne yajamānāya dohaṃ duhāte tasmād u hiṃkṛtyādhvaryavaḥ somam abhiṣuṇvanti hiṃkṛtyodgātāraḥ sāmnā stuvanti hiṃkṛtyokthaśa ṛcārtvijyaṃ kurvanti hiṃkṛtyātharvāṇo brahmatvaṃ kurvanti tasmād u hiṃkriyate 
prajāpatir hi tam abhijighrati
atho khalv āhur eko vai prajāpater vrataṃ bibharti gaur eva
tad ubhaye paśava upajīvanti ye ca grāmyā ye cāraṇyā iti ।।

devaviśaḥ kalpayitavyā ity āhuḥ chandaś chandasi pratiṣṭhāpyam iti śaṃsāvom ity āhvayate prātaḥsavane tryakṣareṇa śaṃsāvo daivety adhvaryuḥ pratigṛṇāti pañcākṣareṇa tad aṣṭākṣaraṃ saṃpadyate aṣṭākṣarā vai gāyatrī gāyatrīm evaitat purastāt prātaḥsavane acīkḷpatām ukthaṃ vācīty āha śastvā caturakṣaram omukthaśā ity adhvaryuḥ pratigṛṇāti caturakṣaram tad aṣṭākṣaraṃ saṃpadyate aṣṭākṣarā vai gāyatrī gāyatrīm evaitad ubhayataḥ prātaḥsavane acīkḷpatām adhvaryo śaṃsāvom ity āhvayate mādhyaṃdine ṣaḍakṣareṇa śaṃsāvo daivety adhvaryuḥ pratigṛṇāti pañcākṣareṇa tad ekādaśākṣaraṃ saṃpadyate ekādaśākṣarā vai triṣṭup triṣṭubham evaitat purastān mādhyaṃdine acīkḷpatām ukthaṃ vācīndrāyety āha śastvā ṣaḍakṣaram omukthaśā yajety adhvaryuḥ pratigṛṇāti pañcākṣaram tad ekādaśākṣaraṃ saṃpadyate ekādaśākṣarā vai triṣṭup triṣṭubham evaitad ubhayato mādhyaṃdine acīkḷpatām adhvaryo śaṃśaṃsāvom ity āhvayate tṛtīyasavane saptākṣareṇa śaṃsavo daivety adhvaryuḥ pratigṛṇāti pañcākṣaram tad dvādaśākṣaraṃ saṃpadyate dvādaśākṣarā vai jagatī jagatīm evaitat purastāt tṛtīyasavane acīkḷpatām ukthaṃ vācīndrāya devebhya ity āha śastvā navākṣaram omukthaśā ity adhvaryuḥ pratigṛṇāti tryakṣaram tad dvādaśākṣaraṃ saṃpadyate dvādaśākṣarā vai jagatī jagatīm evaitad ubhayatas tṛtīyasavane acīkḷpatām iti 
etad vai tac chandaś chandasi pratiṣṭhāpayati
kalpayaty eva devaviśo ya evaṃ veda
tad apy eṣābhyanūktā yad gāyatre adhi gāyatram āhitam iti ।।

athaitan nānā chandāṃsy antareṇa gartā iva athaite sthaviṣṭhe baliṣṭhe nāntare devate tābhyāṃ pratipadyate tad gartaskandaṃ rohasya rūpaṃ svargyam tad anavānaṃ saṃkrāmet amṛtaṃ vai praṇavaḥ amṛtenaiva tan mṛtyuṃ tarati tad yathā matyena vā vaṃśena vā gartaṃ saṃkrāmed evaṃ tat praṇavenopasaṃtanoti brahma ha vai praṇavaḥ brahmaṇaivāsmai tad brahmopasaṃtanoti śuddhaḥ praṇavaḥ syāt prajākāmānām makārāntaḥ pratiṣṭhākāmānām makārāntaḥ praṇavaḥ syād iti haika āhuḥ śuddha iti tv eva sthitaḥ mīmāṃsitaḥ praṇavaḥ athāta iha śuddha iha pūrṇa iti śuddhaḥ praṇavaḥ syāt śastrānuvacanayor madhya iti ha smāha kauṣītakis tathā saṃhitaṃ bhavati makārānto avasānārthe pratiṣṭhā vā avasānam pratiṣṭhityā eva athobhayoḥ kāmayor āptyai etau vai chandaḥpravāhāv avaraṃ chandaḥ paraṃ chando atipravahatas tasyāyur na hinasti chandasāṃ chando atiproḍhaṃ syāt tatraiva yaṃ dviṣyāt taṃ manasā praiva vidhyet chandasāṃ kṛntatre dravati vā saṃ vā śīryata iti triḥ prathamāṃ trir uttamām anvāha yajñasyaiva tad barhiso nahyati sthemne balāyāvisraṃsāya 
yady api chandaḥ prātaḥsavane yujyetārdharcaśa eva tasya śaṃsyaṃ gāyatryā rūpeṇa
atho prātaḥsavanarūpeṇeti
na triṣṭubjagatyāv etasmin sthāne ardharcaśasye yat kiṃ cic chandaḥ prātaḥsavane yujyetāṃ paccha evainayoḥ śasyam iti sā sthitiḥ ।।

athāta ekāhasya prātaḥsavanam prajāpatiṃ ha vai yajñaṃ tanvānaṃ bahiṣpavamāna eva mṛtyur mṛtyupāśena pratyupākrāmata sa āgneyyā gāyatryājyaṃ pratyapadyata mṛtyur vāva taṃ paśyan prajāpatiṃ paryakrāmat taṃ sāmājyeṣṭhasīdat sa vāyavyā pra"ugaṃ pratyapadyata mṛtyur vāva taṃ paśyan prajāpatiṃ paryakrāmat taṃ mādhyaṃdine pavamāne asīdat sa aindryā triṣṭubhā marutvatīyaṃ pratyapadyata mṛtyur vāva taṃ paśyan prajāpatiṃ paryakrāmat sa tenaiva draviṇe pūrvo niṣkevalyasya stotriyam āsīdat tam astṛṇot tasmād u ya eva pūrvam āsīdati sa tat stṛṇute vidvān 
mṛtyur anavakāśam apādravad aśaṃsad itaro niṣkevalyam
tasmād ekam evokthaṃ hotā marutvatīyena pratipadyate niṣkevalyam eva
atra hi prajāpatiṃ mṛtyur vyajahāt ।।

mitrāvaruṇāv abravīd yuvaṃ na imaṃ yajñasyāṅgam anusamāharataṃ maitrāvaruṇīyām tathety abrūtām tau sayujau sabalau bhūtvā prāsahā mṛtyumatyaitām tau hy asyaitad yajñasyāṅgam anusamāharatāṃ maitrāvaruṇīyām tasmān maitrāvaruṇaḥ prātaḥsavane maitrāvaruṇāni śaṃsati tau hy asyaitad yajñasyāṅgam anusamāharatām yad v eva maitrāvaruṇāni śaṃsati ity ṛcābhyanūktam iti maitrāvaruṇasya stotriyānurūpau ity ukthamukham iti paryāsaḥ iti yajati ete eva tad devate yathābhāgaṃ prīṇāti vaṣaṭkṛtyānuvaṣaṭkaroti 
praty evābhimṛśante
nāpyāyayanti
na hy anārāśaṃsāḥ sīdanti ।।

indram abravīt tvaṃ na imaṃ yajñasyāṅgam anusamāhara brāhmaṇācchaṃsīyām kena saheti sūryeneti tathety abrūtām tau sayujau sabalau bhūtvā prāsahā mṛtyumatyaitām tau hy asyaitad yajñasyāṅgam anusamāharatāṃ brāhmaṇācchaṃsīyām tasmād brāhmaṇācchaṃsī prātaḥsavana aindrāṇi sūryanyaṅgāni śaṃsati tau hy asyaitad yajñasyāṅgam anusamāharatām yad v evaindrāṇi sūryanyaṅgāni śaṃsatiity ṛcābhyanūktam iti brāhmaṇācchaṃsina stotriyānurūpau ity ukthamukham iti paryāsaḥ iti yajati ete eva tad devate yathābhāgaṃ prīṇāti vaṣaṭkṛtyānuvaṣaṭkaroti 
praty evābhimṛśante
nāpyāyayanti
na hy anārāśaṃsāḥ sīdanti ।।

indrāgnī abravīd yuvaṃ na imaṃ yajñasyāṅgam anusamāharatam acchāvākīyām tathety abrūtām tau sayujau sabalau bhūtvā prāsahā mṛtyumatyaitām tau hy asyaitad yajñasyāṅgam anusamāharatām acchāvākīyām tasmād acchāvākaḥ prātaḥsavana aindrāgnāni śaṃsati tau hy asyaitad yajñasyāṅgam anusamāharatām yad v evaindrāgnāni śaṃsati ity ṛcābhyanūktam ity acchāvākasya stotriyānurūpau [ed toṣā, corrected p ] ity ukthamukham iti paryāsaḥ iti yajati ete eva tad devate yathābhāgaṃ prīṇāti vaṣaṭkṛtyānuvaṣaṭkaroti 
praty evābhimṛśante
nāpyāyayanti
na hy anārāśaṃsāḥ sīdanti ।।

atha śaṃsāvom iti stotriyāyānurūpāyokthamukhāya paridhānīyāyā iti catuścatur āhvayante catasro vai diśaḥ [ed casasro] dikṣu tat pratitiṣṭhanti atho catuṣpādaḥ paśavaḥ paśūnām āptyai atho catuṣparvāṇo hi prātaḥsavane hotrakās tasmāc catuḥ sarve gāyatrāṇi śaṃsanti gāyatraṃ hi prātaḥsavanam sarve samavatībhiḥ paridadhati tad yat samavatībhiḥ paridadhati anto vai paryāsaḥ anta udarkaḥ antenaivāntaṃ paridadhati sarve madvatībhir yajanti tad yan madvatībhir yajanti sarve sutavatībhiḥ pītavatībhir abhirūpābhir yajanti yad yajñe abhirūpaṃ tat samṛddham sarve anuvaṣaṭkurvanti sviṣṭakṛtvānuvaṣaṭkāraḥ net sviṣṭakṛtam antarayāmeti 
ayaṃ vai lokaḥ prātaḥsavanam
tasya pañca diśaḥ pañcokthāni prātaḥsavanasya
sa etaiḥ pañcabhir ukthair etāḥ pañca diśa āpnoty etāḥ pañca diśa āpnoti ।।

ghnanti vā etat somaṃ yad abhiṣuṇvanti yajñaṃ vā etad dhanti yad dakṣiṇā nīyante yajñaṃ vā etad dakṣayanti tad dakṣiṇānāṃ dakṣiṇātvam svargo vai loko mādhyaṃdinaṃ savanam yan mādhyaṃdine savane dakṣiṇā nīyante svargasya lokasya samaṣṭyai bahu deyam setuṃ vā etad yajamānaḥ saṃskurute svargasya lokasyākrāntyai prajākrāntyai dvābhyāṃ gārhapatye juhoti adhvaryur asyākrāntenākrāmayati āgneyyāgnīdhrīye antarikṣaṃ tena yan mādhyaṃdine savane dakṣiṇā nīyante svarga etena loke hiraṇyaṃ haste bhavati atha nayati satyaṃ vai hiraṇyam satyenaivainaṃ tan nayati agreṇa gārhapatyaṃ jaghanena sado antarāgnīdhrīyaṃ ca sadaś ca 
tā udīcīr antarāgnīdhrīyaṃ ca sadaś ca cātvālaṃ cotsṛjanti
etena ha sma vā aṅgirasaḥ svargaṃ lokam āyan
tā vā etāḥ panthānam abhivahanti ।।

agnīdhe agre dadāti yajñamukhaṃ vā agnīt yajñamukhenaiva tad yajñamukhaṃ samardhayati brahmaṇe dadāti prājāpatyo vai brahmā prajāpatim eva tayā prīṇāti ṛtvigbhyo dadāti hotrā eva tayā prīṇāti sadasyebhyo dadāti somapīthaṃ tayā niṣkrīṇīte na hi tasmā arhati somapīthaṃ tayā niṣkrīṇīyāt yāṃ śruśruvuṣa ārṣeyāya dadāti devaloke tayārdhnoti yām aśruśruvuṣe anārṣeyāya dadāti manuṣyaloke tayārdhnoti yām aprasṛptāya dadāti vanaspatas tayā prathante yāṃ yācamānāya dadāti bhrātṛvyaṃ tayā jinvīte yāṃ bhīṣā kṣatraṃ tayā brahmātīyāt yāṃ pratinudante sā vyāghrī dakṣiṇā 
yas tāṃ punaḥ pratigṛhṇīyād vyāghry enaṃ bhūtvā pravlīnīyāt
anyayā saha pratigṛhṇīyāt
atha hainaṃ na pravlīnāti ।।

yad gāṃ dadāti vaiśvadevī vai gauḥ viśveṣām eva tad devānāṃ tena priyaṃ dhāmopaiti yad ajaṃ dadāty āgneyo vā ajaḥ agner eva tena priyaṃ dhāmopaiti yad aviṃ dadāty āvyaṃ tenāvajayati yat kṛtānnaṃ dadāti māṃsaṃ tena niṣkrīṇīte yad ano vā ratho vā dadāti śarīraṃ tena yad vāso dadāti brṛhaspatiṃ tena yad dhiraṇyaṃ dadāty āyus tena varṣīyaḥ kurute yad aśvaṃ dadāti sauryo vā aśvaḥ sūryasyaiva tena priyaṃ dhāmopaiti antataḥ pratihartre deyam raudrau vai pratihartā rudram eva tan niravajayati yan madhyataḥ pratihartre dadyān madhyato rudram anvavayajet svarbhānur vā āsuraḥ sūryaṃ tamasāvidhyat tad atrir apanunoda tad atrir anvapaśyat 
yad ātreyāya hiraṇyaṃ dadāti tama eva tenāpahate
atho jyotir upariṣṭād dhārayati
svargasya lokasya samaṣṭyai ।।

athāta ekāhasyaiva mādhyaṃdinam ṛk ca vā idam agne sāma cāstāṃ saiva nāmarg āsīt amo nāma sāma sā vā ṛksāmopāvadan mithunaṃ saṃbhavāva prajātyā iti nety abravīt sāma jyāyān vā ato mama mahimeti te dve bhūtvopāvadatām te na prati cana samavadata tās tisro bhūtvopāvadan yat tisro bhūtvopāvadaṃs tat tisṛbhiḥ samabhavat yat tisṛbhiḥ samabhavat tasmāt tisṛbhiḥ stuvanti tisṛbhir udgāyanti tisṛbhir hi sāma saṃmitaṃ bhavati tasmād ekasya bahvyo jāyā bhavanti na haikasyā bahavaḥ saha patayaḥ yad vai tat sā cāmaś ca samavadatāṃ tat sāmābhavat tat sāmnaḥ sāmatvam sāman bhavati śreṣṭhatāṃ gacchati yo vai bhavati sa sāman bhavati asāmanya iti ha nindante te vai pañcānyad bhūtvā pañcānyad bhūtvākalpetām āhāvaś ca hiṃkāraś ca prastāvaś ca prathamā carg udgīthaś ca madhyamā ca pratīhāraś cottamā ca nidhanaṃ ca vaṣaṭkāraś ca te yat pañcānyad bhūtvā pañcānyad bhūtvākalpetāṃ tasmād āhuḥ pāṅkto yajñaḥ pāṅktāḥ paśava iti yad u virājaṃ daśinīm abhisaṃpadyetāṃ tasmād āhur virāji yajño daśinyāṃ pratiṣṭhita iti yad u bṛhatyā pratipadyate bārhato vā eṣa ya eṣa tapati tad enaṃ svena rūpeṇa samardhayati [ed rupeṇa] dve tisraḥ karoti punarādāyam 
prajātyai rūpam
dvāv ivāgre bhavatas
tata upaprajāyete ।।

ātmā vai stotriyaḥ prajā anurūpaḥ patnī dhāyyā paśavaḥ pragāthaḥ gṛhāḥ sūktam 
yad antarātmaṃs tan nivit
pratiṣṭhā paridhānīyānnaṃ yājyā
so asmiṃś ca loke bhavaty amuṣmiṃś ca prajayā ca paśubhiś ca gṛheṣu bhavati ya evaṃ veda ।।

stotriyaṃ śaṃsati ātmā vai stotriyaḥ sa madhyamayā vācā śaṃstavyaḥ ātmānam evāsya tat kalpayaty anurūpaṃ śaṃsati prajā vā anurūpaḥ tasmāt pratirūpam anurūpaṃ kurvanti pratirūpo haivāsya prajāyām ājāyate nāpratirūpaḥ tasmāt pratirūpam anurūpaṃ kurvanti sa uccaistarām iva śaṃstavyaḥ prajām evāsya tac chreyasīṃ karoti dhāyyāṃ śaṃsati patnī vai dhāyyā sā nīcaistarām iva śaṃstavyā aprativādinī haivāsya gṛheṣu patnī bhavati yatraivaṃvidvān nīcaistarāṃ dhāyyāṃ śaṃsati pragāthaṃ śaṃsati paśavo vai pragāthaḥ saḥ svaravatyā vācā śaṃstavyaḥ paśavo vai pragāthaḥ paśavaḥ svaraḥ paśūnām āptyai sūktaṃ śaṃsati gṛhā vai sūktam prativītam tat prativītatamayā vācā śaṃstavyam sa yady api ha dūrāt paśūṃl labhate gṛhān evainān ājigamiṣati gṛhā hi paśūnāṃ pratiṣṭhā nividaṃ śaṃsati yad antarātmaṃs tan nivit tad evāsya tat kalpayati paridhānīyāṃ śaṃsati pratiṣṭhā vai paridhānīyā pratiṣṭhāyām evainaṃ tataḥ pratiṣṭhāpayati yājyayā yajati annaṃ vai yājyā 
annādyam evāsya tat kalpayati
mūlaṃ vā etad yajñasya yad dhāyyāś ca yājyāś ca
tad yad anyā anyā dhāyyāś ca yājyāś ca kuryur unmūlam eva tad yajñaṃ kuryus tasmāt tāḥ samānya eva syuḥ ।।

tad āhuḥ kiṃdevatyo yajña iti aindra iti brūyāt aindre vāva yajñe sati yathābhāgam anyā devatā anvāyaṃs tāḥ prātaḥsavane marutvatīye tṛtīyasavane ca atha haitat kevalam evendrasya yad ūrdhvaṃ marutvatīyāt tasmāt sarve niṣkevalyāni śaṃsanti yad eva niṣkevalyāni tat svargasya lokasya rūpam yad v eva niṣkevalyāny ekaṃ ha vā agre savanam āsīt prātaḥsavanam eva atha haitaṃ prajāpatir indrāya jyeṣṭhāya putrāyaitat savanaṃ niramimīta yan mādhyaṃdinaṃ savanam tasmān mādhyaṃdine savane sarve niṣkevalyāni śaṃsanti yad eva niṣkevalyāni tat svargasya lokasya rūpam yad v eva niṣkevalyāni yā ha vai devatāḥ prātaḥsavane hotā śaṃsati tāḥ śastvā hotrāśaṃsino anuśaṃsanti maitrāvaruṇaṃ tṛcaṃ pra'uge hotā śaṃsati tad ubhayaṃ maitrāvaruṇaṃ maitrāvaruṇo anuśaṃsati aindraṃ tṛcaṃ pra'uge hotā śaṃsati tad ubhayam aindram aindraṃ brāhmaṇācchaṃsy anuśaṃsati aindrāgnaṃ tṛcaṃ pra'uge hotā śaṃsati tad ubhayam aindrāgnāgnam acchāvāko anuśaṃsati atha haitat kevalam evendrasya yad ūrdhvaṃ marutvatīyāt tasmāt sarve niṣkevalyāni śaṃsanti yad eva niṣkevalyāni tat svargasya lokasya rūpam yad v eva niṣkevalyāni ity ṛcābhyanūktam devān ha yajñaṃ tanvānān asurarakṣāṃsy ajighāṃsan te abruvan vāmadevaṃ tvaṃ na imaṃ yajñaṃ dakṣiṇato gopāyeti madhyato vasiṣṭham uttarato bharadvājam 
sarvān anu viśvāmitram
tasmān maitrāvaruṇo vāmadevān na pracyavate vasiṣṭhād brāhmaṇācchaṃsī bharadvājāa acchāvākaḥ sarve viśvāmitrāt
eta evāsmai tadṛṣayo aharahar namagā apramattā yajñaṃ rakṣanti ya evaṃ veda ya evaṃ veda ।।

ity atharvavede gopathabrāhmaṇottarabhāge tṛtīyaḥ prapāṭhakaḥ ।।

oṃ iti maitrāvaruṇasya stotriyānurūpau iti bārhataḥ pragāthas tasyopariṣṭād brāhmaṇam ity ukthamukham iti paryāsaḥ iti yajati etām eva tad devatāṃ yathābhāgaṃ prīṇāti vaṣaṭkṛtyānuvaṣaṭkaroti 
praty evābhimṛśante [ed seems to give evābhimṛśanta]
nāpyāyayanti
na hy anārāśaṃsāḥ sīdanti ।।

iti brāhmaṇācchaṃsina stotriyānurūpau iti bārhataḥ pragāthaḥ paśavo vai pragāthaḥ paśavaḥ svaraḥ paśūnām āptyai ato madhyaṃ vai sarveṣāṃ chandasāṃ bṛhatī madhyaṃ mādhyaṃdinaṃ savanānām tan madhyenaiva madhyaṃ samardhayati ity ukthamukham iti paryāsaḥ iti paridadhāti iti annaṃ vā arkaḥ annādyam evāsmai tat paridadhāti iti annaṃ vā arkaḥiti prajāṃ caivāsmai tat paśūṃś cāśāste iti svastimatī rūpasamṛddhā etad vai yajñasya samṛddhaṃ yad rūpasamṛddhaṃ yat karma kriyamāṇam ṛgyajurvābhivadati svasti tasya yajñasya pāram aśnute ya evaṃ veda yaś caivaṃvidvān brāhmaṇācchaṃsy etayā paridadhāti iti yajati [ed ṛjiṣī, corrected p ] etām eva tad devatāṃ yathābhāgaṃ prīṇāti vaṣaṭkṛtyānuvaṣaṭkaroti 
praty evābhimṛśante
nāpyāyayanti
na hy anārāśaṃsāḥ sīdanti ।।

ity acchāvākasya stotriyānurūpau iti bārhataḥ pragāthas tasyoktaṃ brāhmaṇam ity ukthamukham iti paryāsas tasya daśamīm uddharati ghorasya vā āṅgirasasyaitad ārṣaṃ ned yajñaṃ nirdahec chasyamānam iti yajati etām eva tad devatāṃ yathābhāgaṃ prīṇāti vaṣaṭkṛtyānuvaṣaṭkaroti 
praty evābhimṛśante
nāpyāyayanti
na hy anārāśaṃsāḥ sīdanti ।।

athādhvaryo śaṃsāvom iti stotriyāyānurūpāya pragāthāyokthamukhāya paridhānīyāyā iti pañca kṛtva āhvayante pañcapadā paṅktiḥ pāṅkto yajñaḥ sarva aindrāṇi traiṣṭubhāni śaṃsanti aindraṃ hi traiṣṭubhaṃ mādhyaṃdinaṃ savanam sarve samavatībhiḥ paridadhati tad yat samavatībhiḥ paridadhaty anto vai paryāso anta udarkaḥ antenaivāntaṃ paridadhati sarve madvatībhir yajanti tad yan madvatībhir yajanti sarve sutavatībhiḥ pītavatībhir abhirūpābhir yajanti yad yajñe abhirūpaṃ tat samṛddham sarve anuvaṣaṭkurvanti sviṣṭakṛtvānuvaṣaṭkāraḥ net svikṛta antarayāmeti antarikṣaloko mādhyaṃdinaṃ savanam 
tasya pañca diśaḥ
pañcokthāni mādhyaṃdinasya savanasya
sa etaiḥ pañcabhir ukthair etāḥ pañca diśa āpnoty etāḥ pañca diśa āpnoti ।।

atha yadaupāsanaṃ tṛtīyasavana upāsyante pitṝn eva tena prīṇāti upāṃśu pātnīvatasyāgnīdhro yajati reto vai pātnīvataḥ upāṃśv iva vai retaḥ sicyate tan nānuvaṣaṭkaroti ned retaḥ siktaṃ saṃsthāpayānīti asaṃsthitam iva vai retaḥ siktaṃ samṛddham saṃsthā vā eṣā yad anuvaṣaṭkāras tasmān nānuvaṣaṭkaroti neṣṭur upasthe dhiṣṇyānte vāsīno bhakṣayati patnībhājanaṃ vai neṣṭā agnīt patnīṣu reto dhatte retasaḥ siktāḥ prajāḥ prajāyante prajānāṃ prajananāya 
prajāvān prajanayiṣṇur bhavati
prajātyai
prajāyate prajayā paśubhir ya evaṃ veda ।।

atha śākalāñ juhvati tad yathāhir jīrṇāyās tvaco nirmucyeteṣīkā vā muñjād evaṃ haivaite sarvasmāt pāpmanaḥ saṃpramucyante ye śākalāñ juhvati droṇakalaśe dhānā bhavanti tāsāṃ hastair ādadhati paśavo vai dhānās tā āhavanīyasya bhasmānte nivapanti yonir vai paśūnām āhapanīyaḥ sva evaināṃs tad goṣṭhe nirapakrame nidadhati atha savyāvṛto apsu somān āpyāyayanti tān hāntarvedyāṃ sādayanti tad dhi somasyāyatanam cātvālād apareṇādhvaryuś camasān adbhiḥ pūrayitvodīcaḥ prāṇidhāya haritāni tṛṇāni vyavadadhāti yadā vā āpaś cauṣadhayaś ca saṃgacchante atha kṛtsnaḥ somaḥ saṃpadyate tā vaiṣṇavy arcā ninayanti 
yajño vai viṣṇuḥ
yajña evainam antataḥ pratiṣṭhāpayati
atha yadbhakṣaḥ pratinidhiṃ kurvanti mānuṣenaivainaṃ tad bhakṣeṇa daivaṃ bhakṣam antardadhati ।।

pūtir vā eṣo amuṣmiṃl loke adhvaryuṃ ca yajamānaṃ cābhivahati tad yad enaṃ dadhnānabhihutyāvabhṛtham upahareyur yathā kuṇapaṃ vāty evam evainaṃ tat karoti atha yad enaṃ dadhnābhihutyāvabhṛtham upaharanti sarvam evainaṃ sayoniṃ saṃtanute samṛddhiṃ saṃbharanti iti juhoti sarvam evainaṃ saparvāṇaṃ saṃbharati [ed avainaṃ] tisṛbhis trivṛd dhi yajñaḥ drapsavatībhir abhijuhoti sarvam evainaṃ sarvāṅgaṃ saṃbharati saumībhir abhijuhoti sarvam evainaṃ sātmānaṃ saṃbharati pañcabhir abhijuhoti pāṅkto yajñaḥ yajñam evāvarunddhe pāṅktaḥ puruṣaḥ puruṣam evāpnoti 
pāṅktāḥ paśavaḥ
paśuṣv eva pratitiṣṭhati
pratitiṣṭhati prajayā paśubhirya evaṃ veda ।।

agnir vāva yama iyaṃ yamī kusīdaṃ vā etad yamasya yajamāna ādatte yad oṣadhībhir vediṃ stṛṇāti tāṃ yad anupoṣya prayāyād yātayerann enam amuṣmiṃl loke yame yat kusīdam iti vedim upoṣati ihaiva sanyamaṃ kusīdaṃ niravadāyānṛṇo bhūtvā svargaṃ lokam eti ity āha hotādvā yajamānasyāparābhāvāya 
yad u miśram iva caranty añjalinā saktūn pradāvye juhuyāt
eṣa ha vā agnir vaiśvānaro yat pradāvyaḥ
svasyām evainaṃ tad yonyāṃ sādayati ।।

ahnāṃ vidhānyām ekāṣṭakāyām apūpaṃ catuḥśarāvaṃ paktvā prātaretena kakṣam upoṣet yadi dahati puṇyasamaṃ bhavati yati na dahati pāpasamaṃ bhavati etena ha sma vā aṅgirasaḥ purā vijñānena dīrghasatttram upayanti yo ha vā upadraṣṭāram upaśrotāram anukhyātāram eva vidvān yajate sam amuṣmiṃl loka iṣṭāpūrtena gacchate agnir vā upadraṣṭā vāyur vā upaśrotā ādityo vā anukhyātā tān ya evaṃvidvān yajate sam amuṣmiṃl loka iṣṭāpūrtena gacchate ity āha agnir vai nabhasas patiḥ agnim eva tad āhaitaṃ no gopāyeti ity āha vāyur vai nabhasas patiḥ vāyum eva tad āhaitaṃ no gopāyeti ity āha ādityo vai devaḥ saṃsphānaḥ ādityam eva tad āhaitaṃ no gopāyeti ity araṇyor agniṃ samāropayet tad āhur yad araṇyoḥ samārūḍho naśyed ud asyāgniḥ sīdet punarādheyaḥ syād iti yā te agne yajñiyā tanūs tayā me hy āroha tayā me hy āviśa 
ayaṃ te yonir ity ātmann agnīn samāropayet
eṣa ha vā agner yoniḥ
svasyām evainaṃ tad yonyāṃ sādayati ।।

yo ha vā agniṣṭomaṃ sāhnaṃ vedāgniṣṭomasya sāhnasya sāyujyaṃ salokatām aśnute ya evaṃ veda yo ha vā eṣa tapaty eṣo agniṣṭoma eṣa sāhnas taṃ sahaivāhnā saṃsthāpayeyuḥ sāhno vai nāmaiṣaḥ tenāsaṃtvaramāṇāś careyuḥ yad dha vā idaṃ pūrvayoḥ savanayor asaṃtvaramāṇāś caranti tasmād dhedaṃ prācyo grāmatā bahulāviṣṭāḥ atha yad dhedaṃ tṛtīyasavane saṃtvaramāṇāś caranti tasmād dhedaṃ pratyañci dīrghāraṇyāni bhavanti yathaiva prātaḥsavana evaṃ mādhyaṃdine savana evaṃ tṛtīyasavane evam u ha yajamāno apramāyuko bhavati tenāsaṃtvaramāṇāś careyuḥ yadā vā eṣa prātar udety atha mandratamaṃ tapati tasmān mandratamayā vācā prātaḥsavane śaṃset atha yadābhyety atha balīyas tapati tasmād balīyasyā vācā mādhyaṃdine savane śaṃset atho yadābhitarām ety atho baliṣṭhatamaṃ tapati tasmād baliṣṭhatamayā vācā tṛtīyasavane śaṃset evaṃ śaṃsed yadi vāca īśīta vāg ghi śastram yayā tu vacottariṇyottariṇyotsaheta samāpanāya tayā pratipadyeta etat suśastataram iva bhavati sa vā eṣa na kadā canāstam ayati nodayati tad yad enaṃ paścād astam ayatīti manyante ahna eva tad antaṃ gatvāthātmānaṃ viparyasyate ahar evādhastāt kṛṇute rātrīṃ parastāt sa vā eṣa na kadā canāstam ayati nodayati tad yad enaṃ purastād udayatīti manyate rātrer eva tad antaṃ gatvāthātmānaṃ viparyasyate rātrim evādhastāt kṛṇute ahaḥ parastāt 
sa vā eṣa na kadā canāstam ayati nodayati
na ha vai kadā cana nimrucati
etasya ha sāyujyaṃ salokatām aśnute ya evaṃ veda ।।

athāta ekāhasyaiva tṛtīyasavanam devāsurā vā eṣu lokeṣu samayatanta te devā asurān abhyajayam te jitā ahorātrayoḥ saṃdhiṃ samabhyavāguḥ sa hendra uvāceme vā asurā ahorātrayoḥ saṃdhiṃ samabhyavāguḥ kaś cāhaṃ cemān asurān abhyutthāsyāmahā iti ahaṃ cety agnir abravīt ahaṃ ceti varuṇaḥ ahaṃ ceti bṛhaspatiḥ ahaṃ ceti viṣṇus tān abhyutthāyāhorātrayoḥ saṃdher nirjaghnuḥ yad abhyutthāyāhorātrayoḥ saṃdher nirjaghnus tasmād utthā abhyutthāya ha vai dviṣantaṃ bhrātṛvyaṃ nirhanti ya evaṃ veda so agnir aśvo bhūtvā prathamaḥ prajigāya yad agnir aśvo bhūtvā prathamaḥ prajigāaya tasmād āgneyībhir ukthāni praṇayanti yad agnir aśvo bhūtvā prathamaḥ prajigāya tasmāt sākam aśvam yat pañca devatā abhyuttasthus tasmāt pañca devatā ukthe śasyante yā vāk so agniḥ yaḥ prāṇaḥ sa varuṇaḥ yan manaḥ sa indraḥ yac cakṣuḥ sa bṛhaspatiḥ 
yac chrotraṃ sa viṣṇuḥ
ete ha vā etān pañcabhiḥ prāṇaiḥ samīryodasthāpayan [ed samīryudasthāpayan, corr patyal]
tasmād u evaitāḥ pañca devatā ukthe śasyante ।।

prajāpatir hy etebhyaḥ pañcabhyaḥ prāṇebhyo anyān devān sasṛje yad u cedaṃ kiṃ ca pāṅktam tat sṛṣṭvā vyājvalayat te hocur devā mlāno ayaṃ pitā mayobhūḥ [ed pitāmayo abhūḥ, corr patyal] punar imaṃ samīryotthāpayāmeti sa ha sattvam ākhyāyābhyupatiṣṭhate yadi ha vā api nirṇiktasyaiva kulasya saṃdhyukṣeṇa yajate sattvaṃ haivākhyāyābhyupatiṣṭate yo vai prajāpatiḥ sa yajñaḥ 
sa etair eva pañcabhiḥ prāṇaiḥ samīryotthāpitaḥ
ye ha vā enaṃ pañcabhiḥ prāṇaiḥ samīryotthāpayan
tā u evaitāḥ pañca devatā ukthe śasyante ।।

tad āhur yad dvayor devatayo stuvata indrāgnyor ity atha kasmād bhūyiṣṭhā devatā ukthe śasyanta iti [ed bhūyiṣṭho, corr patyal] anto vā āgnimārutam antar ukthāny anta āśvinam 
kanīyasīṣu devatāsu stuvate tiṣṭheti
atha kasmād bhūyiṣṭho devatā ukthe śasyanta iti
dve dve ukthamukhe bhavatas tad yad dve dve ।।

atha yad aindrāvāruṇaṃ maitrāvarusyokthaṃ bhavaty aindrābārhaspatyaṃ brāhmaṇācchaṃsina ukthaṃ bhavaty aindrāvaiṣṇāvam acchāvākasyokthaṃ bhavati dve saṃśasyaṃsta aindraṃ ca vāruṇaṃ caikam aindrāvāruṇaṃ bhavati dve saṃśasyaṃsta aindraṃ ca bārhaspatyaṃ caikam aindrābārhaspatyaṃ bhavati 
dve saṃśasyaṃsta aindraṃ ca vaiṣṇavaṃ caikam aindrāvaiṣṇavaṃ bhavati
dve dve ukthamukhe bhavatas
tad yad dve dve ।।

atha yad aindrāvaruṇaṃ maitrāvaruṇasyokthaṃ bhavatiity ṛcābhyanūktam madvad dhi tṛtīyasavanam iti maitrāvaruṇasya stotriyānurūpau ity ukthamukham tasyopariṣṭād brāhmaṇam iti vāruṇaṃ sāṃśaṃsikam [ed astabhnādyām, corrected p ] ahaṃ ceti varuṇo abravīt devatayoḥ saṃśaṃsāyān atiśaṃsāya iti paryāsa aindrāvaruṇe aindrāvaruṇam asyaitan nityam uktham tad etat svasminn āyatane svasyāṃ pratiṣṭhāyāṃ pratiṣṭhāpayati dvandvaṃ vā etā devatā bhūtvā vyajayanta vijityā eva atho dvandvasyaiva mithunasya prajātyai saikapādinī bhavati ekapādinyā hotā paridadhāti yatra hotur hotrakāṇāṃ yuñjanti tat samṛddham tad vai khalv iti [ed āvāṃ, corrected p ] evam eva kevalaparyāsaṃ kuryāt kevalasūktam kevalasūktam evottarayor bhavati iti yajati ete eva tad devate yathābhāgaṃ prīṇāti 
vaṣaṭkṛtyānuvaṣaṭkaroti
praty evābhimṛśante
nāpyāyayanti na hy anārāśaṃsāḥ sīdanti ।।

atha yad aindrābārhaspatyaṃ brāhmaṇācchaṃsina ukthaṃ bhavati ity ṛcābhyanūktam madvad dhi tṛtīyasavanam iti brāhmaṇācchaṃsina stotriyānurūpau ity ukthamukham aindrājāgatam jāgatāḥ paśavaḥ paśūnām āptyai jāgatam u vai tṛtīyasavanam tṛtīyasavanasya rūpam iti bārhaspatyaṃ sāṃśaṃsikam ahaṃ ceti bṛhaspatir abravīt devatayoḥ saṃśaṃsāyanatiśaṃsāya iti paryāsa aindrābārhaspatyaḥ aindrābārhaspatyam asyaitan nityam uktham tad etat svasminn āyatane svasyāṃ pratiṣṭhāyāṃ pratiṣṭhāpayati dvandvaṃ vā etā devatā bhūtvā vyajayanta vijityā eva atho dvandvasyaiva mithunasya prajātyai ity aindrābārhaspatyā paridadhāti indrābṛhaspatyor eva yajñaṃ pratiṣṭhāpayati iti sarvābhya eva digbhya āśiṣam āśāste nārtvī yaṃ kāmaṃ kāmayate so asmai kāmaḥ samṛdhyate ya evaṃ veda yaś caivaṃvidvān brāhmaṇācchaṃsy etayā paridadhāti [ed etasyā, corr patyal; ed brāhmaṇācchaṃy] iti yajati ete eva tad devate yathābhāgaṃ prīṇāti vaṣaṭkṛtyānuvaṣaṭkaroti 
praty evābhimṛśante
nāpyāyayanti
na hy anārāśaṃsāḥ sīdanti ।।

atha yad aindrāvaiṣṇavam acchāvākasyokthaṃ bhavatiity ṛcābhyanūktam [ed acchāvākasyoktaṃ] madvad dhi tṛtīyasavanam ity acchāvākasya stotriyānurūpau ity ukthamukham tasyoktaṃ brāhmaṇam iti vaiṣṇavaṃ sāṃśaṃsikam [ed sāṃśaṃsikaṃm] ahaṃ ceti viṣṇur abravīt devatayoḥ saṃśaṃsāyānatiśaṃsāya iti paryāsa aindrāvaiṣṇavaḥ aindrāvaiṣṇavam asyaitan nityam uktham [ed ukhaṃ] tad etat svasminn āyatane svasyāṃ pratiṣṭhāyāṃ pratiṣṭhāpayati dvandvaṃ vā etā devatā bhūtvā vyajayanta vijityā eva atho dvandvasyaiva mithunasya prajātyai ity aindrāvaiṣṇavyarcā paridadhāti indrāviṣṇor eva yajñaṃ pratiṣṭhāpayati iti yajati ete eva tad devate yathābhāgaṃ prīṇāti vaṣaṭkṛtyānuvaṣaṭkaroti 
praty evābhimṛśante
nāpyāyayanti
na hy anārāśaṃsāḥ sīdanti ।।

athādhvaryo śaṃśaṃsāvom iti stotriyāyānurūpāyokthamukhāya paridhānīyāyā iti catuścaturāhvayante catasro vai diśaḥ dikṣu tat pratitiṣṭhante atho catuṣpādaḥ paśavaḥ paśūnām āptyai atho catuṣparvāṇo hi tṛtīyasavane hotrakās tasmāc catuḥ sarve traiṣṭubhaṃ jāgatāni śaṃsanti jāgataṃ hi tṛtīyasavanam atha haitat traiṣṭubhāni apratibhūtam iva hi prātaḥsavane marutvatīye tṛtīyasavane ca hotrakāṇāṃ śastram dhītarasaṃ vā etat savanaṃ yat tṛtīyasavanam atha haitad adhītarasaṃ śukriyaṃ chando yat triṣṭub ayātayāma savanasyaiva tat sarasatāyai sarve samavatībhiḥ paridadhati tad yat samavatībhiḥ paridadhaty anto vai paryāso anta udarko antaḥ sajāyā u ha vā avaināya antenaivāntaṃ paridadhati sarve madvatībhir yajanti tad yan madvatībhiryajanti sarve sutavatībhiḥ pītavatībhir abhirūpābhir yajanti yad yajñe abhirūpaṃ tat samṛddham sarve anuvaṣaṭkurvanti sviṣṭakṛtvānuvaṣaṭkāraḥ net sviṣṭakṛta antarayāmeti asau vai lokas tṛtīyasavanam tasya pañca diśaḥ 
pañcokthāni tṛtīyasavanasya
sa etaiḥ pañcabhir ukthair etāḥ pañca diśa āpnoti
tad yad eṣāṃ lokānāṃ rūpaṃ yā mātrā tena rūpeṇa tayā mātrayemāṃl lokān ṛdhnotīmāṃl lokān ṛdhnotīti ।।

tad āhuḥ kiṃ ṣoḍaśinaḥ ṣoḍaśitvam ṣoḍaśa stotrāṇi ṣoḍaśa śastrāṇi ṣoḍaśabhir akṣarair ādatte dve vā akṣare atiricyete ṣoḍaśino anuṣṭubham abhisaṃpannasya vāco vā etau stanau satyānṛte vāva te avaty enaṃ satyaṃ nainam anṛtaṃ hinasti ya evaṃ veda ya evaṃ veda ।। [ed veda ya evaṃ vei]

ity atharvavede gopathabrāhmaṇottarabhāge caturthaḥ prapāṭhakaḥ ।।

om ahar vai devā āśrayanta rātrīm asurās te samāvadvīryā evāsan no vyāvartanta so abravīd indraḥ kaś cāhaṃ cemān asurān rātrīm anvaiṣyāvahā iti [ed anvaiṣyāmaha, corr patyal] sa deveṣu na pratyavindat abibhayū rātrestamaso mṛtyos tama iva hi rātriḥ mṛtyur vai tamas tasmād dhāpy etarhi bhūyān iva naktaṃ sa yāvan mātram ivāpakramya bibheti taṃ vai chandāṃsy evānvavāyan tad yac chandāṃsy evānvavāyaṃs tasmād indraś ca chandāṃsi ca rātriṃ vahanti na nivic chasyate na puroruṅ na dhāyyā nānyā devatā indraś ca hy eva chandāṃsi ca rātriṃ vahanti tān vai paryāyaiḥ paryāyam anudanta yat paryāyaiḥ paryāyam anudanta tasmāt paryāyās tat paryāyāṇāṃ paryāyatvam tān vai prathamair eva paryāyaiḥ pūrvarātrād anudanta madhyamair madhyarātrād uttamair apararātrāt apiśarvaryā apismasīty abruvan tad yad apiśarvaryā apismasīty abruvaṃs tad apiśarvarāṇām apiśarvaratvam 
śarvarāṇi khalu ha vā asyaitāni chandāṃsīti ha smāha
etāni ha vā indraṃ rātryās tamaso mṛtyor abhipatyāvārayan
tad apiśarvarāṇām apiśarvaratvam ।।

prathameṣu paryāyeṣu stuvate prathamāny eva padāni punar ādadate yad evaiṣāṃ manorathā āsaṃs tad evaiṣāṃ tenādadate madhyameṣu paryāyeṣu stuvate madhyamāny eva padāni punar ādadate yad evaiṣām aśvā gāva āsaṃs tad evaiṣāṃ tenādadate 
uttameṣu paryāyeṣu stuvata uttamāny eva padāni punar ādadate
yad evaiṣāṃ vāso hiraṇyaṃ maṇir adhyātmam āsīt tad evaiṣāṃ tenādadate
ā dviṣato vasu datte nir evainam ebhyaḥ sarvebhyo lokebhyo nudate ya evaṃ veda ।।

pavamānavad ahar ity āhur na rātriḥ pavamānavatī katham ubhe pavamānavatī bhavataḥ kena te samāvadbhājau bhavata iti yad evendrāya madvane sutam idaṃ vaso sutam andha idaṃ hy anvojasā sutam iti stuvanti ca śaṃsanti ca tena rātriḥ pavamānavatī tenobhe pavamānavatī bhavatas tena te samāvadbhājau bhavataḥ pañcadaśastotram ahar ity āhur na rātriḥ pañcadaśastotrā katham ubhe pañcadaśastotre bhavataḥ kena te samāvadbhājau bhavata iti dvādaśa stotrāṇy apiśarvarāṇi tisṛbhir devatābhiḥ saṃdhinā rāthaṃtareṇāśvināya stuvate tena rātriḥ pañcadaśastotrā tenobhe pañcadaśastotre bhavatas tena te samāvadbhājau bhavataḥ parimitaṃ stuvanty aparimitamanuśaṃsanti parimitaṃ bhūtam aparimitaṃ bhavyam aparimitāny evāvarundhyād ity atiśaṃsati stomam ati vai prajāsyātmānam ati paśavas tad yad evāsyātyātmānaṃ tad evāsyaitenāpyāyayanti atho dvayaṃ vā idaṃ sarvaṃ snehaś caiva tejaś ca atha tad ahorātrābhyām āptam snehatejasor āptyai gāyatrān stotriyānurūpāñ chaṃsanti tejo vai gāyatrī tamaḥ pāpmā rātris tena tejasā tamaḥ pāpmānaṃ taranti punarādāyaṃ śaṃsanti evaṃ hi sāmagā stuvate 
yathā stutam anuśastaṃ bhavati
na hi tat stutaṃ yan nānuśastam
tad āhur atha kasmād uttamāt pratīhārād āhūya sāmnā śastram upasaṃtanvantīti ।।

puruṣo vai yajñas tasya śira eva havirdhānam mukham āhavanīyaḥ udaraṃ sadaḥ annam ukthāni bāhū mārjālīyaś cāgnīdhrīyaś ca yā imā devatās te antaḥsadasaṃ dhiṣṇyāḥ pratiṣṭhe gārhapatyavrataśrapaṇāv ity athāparam tasya mana eva brahmā prāṇa udgātā apānaḥ prastotā vyānaḥ pratihartā vāg ghotā cakṣur adhvaryuḥ prajāti sadasyaḥ aṅgāni hotrāśaṃsinaḥ ātmā yajamānas tad yad adhvaryuḥ stotram upākaroti somaḥ pavata iti cakṣur eva tat prāṇaiḥ saṃdadhāti atha yat prastotā brahmāṇam āmantrayate brahmant stoṣyāmaḥ praśāstar iti mano agraṇīr bhavati eteṣāṃ prāṇānāṃ manasā hi prasūtā stomena stuyāmeti prāṇān eva tan manasā saṃdadhāti atha yad brahmā stutety uccair anujānāti mano vai brahmā mana eva tat prāṇaiḥ saṃdadhāti atha yat prastotā prastauty apānam eva tat prāṇaiḥ saṃdadhāti atha yat pratihartā pratiharati vyānam eva tad apānaiḥ saṃdadhāti atha yad udgātodgāyati samānam eva tat prāṇaiḥ saṃdadhāti atha yad dhotā sāmnā śastram upasaṃtanoti vāg vai hotā vācam eva tat prāṇaiḥ saṃdadhāti atha yat sadasyo brahmāṇam upāsīdati prajātir vai sadasyaḥ prajātim evāpnoti atha yad dhotrāśaṃsinaḥ sāmasaṃtatiṃ kurvanty aṅgāni vai hotrāśaṃsino aṅgāny evāsya tat prāṇaiḥ saṃdadhāti atha yad yajamānaḥ stotram upāsīdaty ātmā vai yajamāna ātmānam evāsya tat kalpayati tasmān nainaṃ bahirvedyabhyāśrāvayet nābhyudiyāt 
nābhyastamiyāt
nādhiṣṇye pratapet
net prāṇebhya ātmānam antaragād iti ।।

prathameṣu paryāyeṣu stuvate prathameṣu padeṣu ninardayanti prathamarātrād eva tad asurān nirghnanti madhyameṣu paryāyeṣu stuvate madhyameṣu padeṣu ninardayanti madhyamarātrād eva tad asurān nirghnanti uttameṣu paryāyeṣu stuvata uttameṣu padeṣu ninardayanti uttamarātrād eva tad asurān nirghnanti tad yathābhyāgāraṃ punaḥpunaḥ pāpmānaṃ nirharanty evam evaitat stotriyānurūpābhyām ahorātrābhyām eva tad asurān nirghnanti gāyatrīṃ śaṃsanti tejo vai brahmavarcasaṃ gāyatrī teja evāsmai tad brahmavarcasaṃ yajamāne dadhati gāyatrīḥ śastvā jagatīḥ śaṃsanti brahma ha vai jagatī brahmaṇaivāsmai tad brahmavarcasaṃ yajamāne dadhati vyāhvayante gāyatrīś ca jagatīś cāntareṇa chandāṃsy eva tan nānāvīryāṇi kurvanti jagatīḥ śastvā triṣṭubhaḥ śaṃsanti paśavo vai jagatī paśūn eva tat triṣṭubbhiḥ paridadhati balaṃ vai vīryaṃ triṣṭup balam eva tad vīrye antataḥ pratiṣṭhāpayati andhasvatyo madvatyaḥ sutavatyaḥ pītavatyas triṣṭubho yājyāḥ samṛddhāḥ sulakṣaṇāḥ etad vai rātrīrūpam jāgṛyād rātrim yāvad u ha vai na vā stuvate na vā śasyate tāvad īśvarā asurā rakṣāṃsi ca yajñam anvavanayanti tasmād āhavanīyaṃ samiddham āgnīdhrīyaṃ gārhapatyaṃ dhiṣṇyān samujjvalayateti bhāṣeran jvalayeran prakāśam ivaiva tat syāt 
ārebhantaḥ śayīran
tān ha taḥ śreṣṭho vā iti pāpmā nābhivṛkṇoti
te tamaḥ pāpmānam apāghnate te tamaḥ pāpmānamapāghnate ।।

viśvarūpaṃ vai tvāṣṭram indro ahan sa tvaṣṭā hataputro abhicaraṇīyam apendraṃ somam āharat tasyendro yajñaveśasaṃ kṛtvā prāsahā somam apibat sa viṣvaṅ vyārchat tasmāt somo nānupahūtena [na] pātavyaḥ somapītho asya vyardhuko bhavati tasya mukhāt prāṇebhyaḥ śrīr yaśāṃsy ūrdhvāny udakrāman [ed praṇebhyaḥ, corr patyal] tāni paśūn prāviśan tasmāt paśavo yaśaḥ yaśo ha bhavati ya evaṃ veda tato asmā etad aśvinau ca sarasvatī ca yajñaṃ samabharant sautrāmaṇiṃ bhaiṣajyāya 
tayendram abhyaṣiñcan
tato vai sa devānāṃ śreṣṭho abhavat
śreṣṭhaḥ svānāṃ cānyeṣāṃ ca bhavati ya evaṃ veda yaś caivaṃvidvānt sautrāmaṇyābhiṣicyate ।।

atha sāma gāyati brahmā kṣatraṃ vai sāma kṣatreṇaivainaṃ tad abhiṣiñcati atho sāmrājyaṃ vai sāma sāmrājyenaivainaṃ tat sāmrājyaṃ gamayati atho sarveṣāṃ vā eṣa vedānāṃ raso yat sāma sarveṣām eva tad vedānāṃ rasenābhiṣiñcati bṛhatyāṃ gāyati bṛhatyāṃ vā asāv ādityaḥ śriyāṃ pratiṣṭhāyāṃ pratiṣṭhitas tapati aindryāṃ bṛhatyāṃ gāyati aindro vā eṣa yajñakratur yat sautrāmaṇiḥ indrāyatana eṣa etarhi yo yajate sva evainaṃ tad āyatane prīṇāti atha kasmāt saṃśānāni nāma etair vai sāmabhir devā indram indriyeṇa vīryeṇa samaśyan tathaivaitad yajamānā etair eva sāmabhir indriyeṇaiva vīryeṇa saṃśyanti [ed vīryena] saṃśravase viśravase satyaśravase śravasa iti sāmāni bhavanti eṣv evainaṃ lokeṣu pratiṣṭhāpayati caturnidhanaṃ bhavati catasro vai diśaḥ dikṣu tat pratitiṣṭhante atho catuṣpādaḥ paśavaḥ paśūnām āptyai tad āhur yad etat sāma gīyate atha kvaitasya sāmna ukthaṃ kā pratiṣṭhā trayā devā ekādaśety āhuḥ 
etad vā etasya sāmna uktham eṣā pratiṣṭhā
trayastriṃśaṃ grahaṃ gṛhṇāti
sāmnaḥ pratiṣṭhāyai pratiṣṭhāyai ।।

prajāpatir akāmayata vājam āpnuyāṃ svargaṃ lokam iti sa etaṃ vājapeyam apaśyat vājapeyo vā eṣa ya eṣa tapati vājam etena yajamānaḥ svargaṃ lokam āpnoti śukravatyo jyotiṣmatyaḥ prātaḥsavane bhavanti tejo brahmavarcasaṃ tābhir āpnoti vājavatyo mādhyaṃdine savane svargasya lokasya samaṣṭyai annavatyo gaṇavatyaḥ paśumatyas tṛtīyasavane bhavanti bhūmānaṃ tābhir āpnoti sarvaḥ saptadaśo bhavati prajāpatir vai saptadaśaḥ prajāpatim evāpnoti hiraṇyasraja ṛtvijo bhavanti mahasa eva tad rūpaṃ kriyate eṣa me amuṣmiṃl loke prakāśo asad iti jyotir vai hiraṇyam jyotiṣaivainam antardadhati ājiṃ dhāvanti yajamānam ujjāpayanti nākaṃ rohati samahase rohati viśvamahase rohati sarvamahase rohati manuṣyalokād evainam antardadhati devasya savituḥ save svargaṃ lokaṃ varṣiṣṭhaṃ nākaṃ roheyam iti brahmā rathacakraṃ sarpati savitṛprasūta evainaṃ tat sarpati atho prajāpatir vai brahmā prajāpatim evainaṃ vajrād adhiprasuvati nākasyojjityai vājināṃ saṃtatyai vājisāmābhigāyati vājimān bhavati vājo vai svargaṃ lokaḥ 
svargam eva tal lokaṃ rohati
viṣṇoḥ śipiviṣṭavatīṣu bṛhad uttamaṃ bhavati
svargam eva tal lokaṃ rūḍhvā bradhnasya viṣṭapam atikrāmaty atikrāmati ।।

athāto aptoryāmā prajāpatir vai yat prajā asṛjata tā vai tāntā asṛjata tāḥ sṛṣṭāḥ parācya evāsan nopāvartanta tā ekena stomenopāgṛhṇāt tā atyaricyanta tā dvābhyām tāḥ sarvais tasmāt sarvastomas tā ekena pṛṣṭhenopāgṛhṇāt tā atyaricyanata tā dvābhyām tāḥ sarvais tasmāt sarvapṛṣṭhas tā atiriktokthe vāravantīyenāvārayan tasmād eṣo atiriktokthavān bhavati tasmād vāravantīyam tā yad āptvāyacchad ato vā aptoryāmā atho prajā vā aptur ity āhuḥ prajānāṃ yamana iti haivaitad uktaṃ tā barhiḥ prajā aśnāyeran [ed prajāśnāyeraṃs, corr patyal] tarhi haitaina yajate sa eṣo aṣṭāpṛṣṭho bhavati 
tad yathānyasmin yajñe viśvajitaḥ pṛṣṭham anu saṃcaraṃ bhavati katham etad evam atreti
pitaiṣa yajñānām
tad yathā śreṣṭhini saṃvaśreyur api vidviṣāṇā evam evaitac chreṣṭhino vaśeyānnam annasyānucaryāya kṣamante ।।

tadyathaivādo ahna ukthānām āgneyaṃ prathamaṃ bhavaty evam evaitad atrāpy āgneyaṃ prathamaṃ bhavati aindre vāva tatrottare [ed aidre] aindre vā ete aindrāvaiṣṇavam acchāvākasyokthaṃ bhavati caturāhāvāny atiriktokthāni bhavanti paśavo vā ukthāni catuṣṭayā vai paśavaḥ atho catuṣpādaḥ paśavaḥ paśūnām āptyai ta ete stotriyānurūpās tṛcā ardharcaśasyāḥ pratiṣṭhā vā ardharcaḥ pratiṣṭhityā eva athaiteṣām evāśvinānāṃ sūktānāṃ dve dve samāhāvam ekaikam aharahaḥ śaṃsati aśvinau vai devānāṃ bhiṣajau tasmād āśvināni sūktāni śaṃsati tad aśvibhyāṃ pradadur idaṃ bhiṣajyatam iti kṣaitrapatyāḥ paridhānīyā bhavanti yatra hatas tat prajā aśanāyantīḥ pipāsantīḥ saṃruddhā sthitā āsaṃs tā dīnā etābhir yathākṣetraṃ pāyayāṃ cakāra tarpayāṃ cakāra [ed ha tastat, corr patyal] atho iyaṃ vai kṣetraṃ pṛthivī asyām adīnāyām antataḥ pratiṣṭhāsyāmaha iti 
triṣṭubho yājyā bhavanti
yatra hatas tat prajā aśanāyantīḥ pipāsantīḥ saṃruddhā sthitā babhūvus tā haivainā etābhir yathaukasaṃ vyavasāyayāṃ cakāra
tasmād etā yājyā bhavanti tasmād etā yājyā bhavanti ।।

athāto anaikāhikam [ed athato] śvastotriyam adyastotriyasyānurūpaṃ kurvanti prātaḥsavane ahīnam eva tat saṃtanvanti ahīnasya saṃtatyai tad yathā ha vā ekāhaḥ suta evam ahīnaḥ sutas tad yathaikāhasya sutasya savanāni saṃtiṣṭhamānāni yanty evam ahīnasya sutasyāhāni saṃtiṣṭhamānāni yanti tad yac chvastotriyam adyastotriyasyānurūpaṃ kurvanti prātaḥsavane ahar evaṃ tad ahno anurūpaṃ kurvanti apareṇaiva tad ahnāparam ahar abhyārabhante tat tathā na mādhyaṃdine savane śrīr vai pṛṣṭhāni 
tāni tasminn evāvasthitāni bhavanti
etenaiva vidhinā tṛtīyasavane
na śvastotriyam adyastotriyasyānurūpaṃ kurvanti ।।

athāta ārambhaṇīyā eva iti maitrāvaruṇasya iti praṇetā vā eṣa hotrakāṇāṃ yan maitrāvaruṇas tasmād eṣā praṇetṛmatī bhavati [ed praṇetrimatī, corr patyal] iti brāhmaṇācchaṃsinaḥ itīndram evaitayāharahar nirhvayante na haivaiṣāṃ vihave anya indraṃ vṛṅkte yatraivaṃvidvān brāhmaṇācchaṃsy etām aharahaḥ śaṃsati ity acchāvākasya itīndrāgnī evaitayāharahar nirhvayante 
na haivaiṣāṃ vihave anya indrāgnī vṛṅkte yatraivaṃvidvān acchāvāka etām aharahaḥ śaṃsati
tā vā etāḥ svargasya lokasya nāvaḥ saṃtāraṇyaḥ
svargam evaitābhir lokam anusaṃtaranti ।।

athātaḥ paridhānīyā eva iti maitrāvaruṇasya ity ayaṃ vai loka iṣam ity asau lokaḥ svar iti ubhāv evainau tau lokāv ārabhate iti brāhmaṇācchaṃsinaḥ vivat tṛcam svargam evaitābhir lokaṃ vivṛṇoti iti siṣāsavo ha vā ete yad dīkṣitās tasmād eṣā valavatī bhavati iti [ed kṛvan, corr patyal] sanim etebhya etayāvarunddhe iti svargam evaitayāharahar lokam avarunddhe ity acchāvākasya [ed svarasvatīvator, corrected p ] 
iti
etad dha vā indrāgnyoḥ priyaṃ dhāmo yad vāg iti priyeṇaivainau tad dhāmnā samardhayati
priyeṇaiva dhāmnā samṛdhyate ya evaṃ veda ।।

ubhayyo hotrakāṇāṃ paridhānīyā bhavanty ahīnaparidhānayāś caikāhinasya tata aikāhikībhir eva maitrāvaruṇaḥ paridadhāti tenāsmāl lokān na pracyavate āhinīkībhir acchāvākaḥ svargasya lokasyāptyai ubhayībhir brāhmaṇācchaṃsī evam asāv ubhau vyanvārabhamāṇa etīmaṃ ca lokam amuṃ ca atho ahīnaṃ caikāhaṃ cātho saṃvatsaraṃ cāgniṣṭomaṃ cātho maitrāvaruṇaṃ cācchāvākaṃ ca evam asāv ubhau vyanvārabhamāṇa eti atha tata aikāhikībhir eva tṛtīyasavane hotrakāḥ paridadhati tenāsmāl lokān na pracyavate āhinīkībhir acchāvākaḥ svargasya lokasya samaṣṭyai kāmaṃ tad dhotā śaṃsed yad dhotrakāḥ pūrvedyuḥ śaṃseyuḥ yad vai hotā tad dhotrakāḥ prāṇo vai hotāṅgāni hotrakāḥ samāno vā ayaṃ prāṇo aṅgāny anusaṃcarati tasmāt tat kāmaṃ hotā śaṃsed yad dhotrakāḥ pūrvedyuḥ śaṃseyuḥ yad vai hotā tad dhotrakāḥ ātmā vai hotāṅgāni hotrakāḥ samānā vā ime aṅgānām antās tasmāt tat kāmaṃ hotā śaṃsed yad dhotrakāḥ pūrvedyuḥ śaṃseyuḥ [ed purvedyuḥ] 
yad vai hotā tad dhotrakāḥ
sūktāntair hotā paridadhāti
atha samānya eva hotrakāṇāṃ paridhānīyā bhavanti ।।

yaḥ śvastotriyas tam adyastotriyasyānurūpaṃ kurvanti prātaḥsavane ahīnam eva tat saṃtanvanti ahīnasya saṃtatyai ta ete hotrakāḥ prātaḥsavane ṣaḍahastotriyaṃ śastvā mādhyaṃdine ahīnasūktāni śaṃsanti iti satyavān maitrāvaruṇaḥ [ed satyavan, corr patyal] iti brāhmaṇācchaṃsī ity acchāvākas tad āhuḥ kasmād acchāvāko vahnivad etat sūktam ubhayatra śaṃsati sa parākṣu caivāhaḥsvarvākṣu ceti vīryavān vā eṣa bahvṛco yad acchāvākaḥ vahati ha vai vahnir dhuro yāsu yujyate tasmād acchāvāko vahnivad etat sūktam ubhayatra śaṃsati sa parākṣu caivāhaḥsvarvākṣu ceti tāni pañcasv ahaḥsu śasyante caturviṃśe abhijiti viṣuvati viśvajiti mahāvrate tāny etāny ahīnasūktānīty ācakṣate na hy eṣu kiṃ cana hīyate parāñci ha vā etāny ahāny anabhyāvartīni bhavanti tasmād etāny eteṣv ahaḥsu śasyante yad etāni śaṃsanti tat svargasya lokasya rūpam yad vevaitāni śaṃsantīndram evaitair nirhvayante yatharṣabhaṃ vāśitāyai te vai devāś carṣayaś cābruvant samānena yajñaṃ saṃtanvāmahā iti [ed cābruvaṃt] tad etad yajñasya samānam apaśyan samānān pragāthānt samānīḥ pratipadaḥ samānāni sūktāni [ed pragāthāṃt] 
okaḥsārī vā indraḥ
yatra vā indraḥ pūrvaṃ gacchati gacchaty eva tatrāparam
yajñasyaiva sendratāyai ।।

ity atharvavede gopathabrāhmaṇottarabhāge pañcamaḥ prapāṭhakaḥ ।।

oṃ tān vā etān saṃpātān viśvāmitraḥ prathamam apaśyat iti tān viśvāmitreṇa dṛṣṭān vāmadevo asṛjata sa hekṣāṃ cakre viśvāmitro yān vā ahaṃ saṃpātān adarśaṃ tān vāmadevo asṛjata kāni nv ahaṃ hi sūktāni saṃpātāṃs tat pratimānt sṛjeyam iti sa etāni sūktāni saṃpātāṃs tat pratimān asṛjata iti viśvamitraḥ iti vasiṣṭhaḥ iti bharadvājaḥ etair vai saṃpātair eta ṛṣaya imāṃl lokānt samapatan tad yat samapataṃs tasmāt saṃpātās tat saṃpātānāṃ saṃpātatvam tato vā etāṃs trīn saṃpātān maitrāvaruṇo viparyāsam ekaikam aharahaḥ śaṃsaty iti prathame ahani iti dvitīye iti tṛtīye trīn eva saṃpātān brāhmaṇācchaṃsī viparyāsam ekaikam aharahaḥ śaṃsatiiti prathame ahani iti dvitīye iti tṛtīye trīn eva saṃpātān acchāvāko viparyāsam ekaikam aharahaḥ śaṃsatiiti prathame ahani iti dvitīye iti tṛtīye tāni vā etāni nava trīṇi cāharahaḥśaṃsyāni tāni dvādaśa bhavanti dvādaśa ha vai māsāḥ saṃvatsaraḥ saṃvatsaraḥ prajāpatiḥ prajāpatir yajñas tat saṃvatsaraṃ prajāpatiṃ yajñam āpnoti tasmint saṃvatsare prajāpatau yajñe aharahaḥ pratitiṣṭhanto yanti pratitiṣṭhante [ed pratitiṣṭhata, corr patyal] idaṃ sarvam anu pratitiṣṭhati pratitiṣṭhati prajayā paśubhir ya evaṃ veda 
tāny antareṇāvāpam āvaperan
anyūṅkhā virājaś caturthe ahani vaimadīś ca paṅktīḥ pañcame pārucchepīḥ ṣaṣṭhe
atha yāny anyāni mahāstotrāṇy aṣṭarcāny āvaperan ।।

iti maitrāvaruṇaḥ iti brāhmaṇācchaṃsī ity acchāvākaḥ etāni vā āvapanāni etair evāvapanair devāś carṣayaś ca svargaṃ lokaṃ āyan tathaivaitad yajamānā etair evāvapanaiḥ svargaṃ lokaṃ yanti iti maitrāvaruṇaḥ purastāt saṃpātānām aharahaḥ śaṃsati tad etat sūktaṃ svargyam etena sūktena devāś carṣayaś ca svargaṃ lokam āyan tathaivaitad yajamānā etenaiva sūktena svargaṃ lokaṃ yanti tad ṛṣabhavat paśumad bhavati paśūnām āptyai tat pañcarcaṃ bhavati annaṃ vai paṅktiḥ annādyasyāvaruddhyai iti svargatāyā evaitad aharahaḥ śaṃsati iti brāhmaṇācchaṃsī brahmaṇvad etat sūktaṃ samṛddham etena sūktena devāś carṣayaś ca svargaṃ lokam āyan tathaivaitad yajamānā etenaiva sūktena svargaṃ lokaṃ yanti tad u vai ṣaḍṛcam ṣaḍ vā ṛtavaḥ ṛtūnām āptyai tad upariṣṭāt saṃpātānām aharahaḥ śaṃsati ity acchāvākaḥ [ed acchāvako] aharahaḥ śaṃsaty abhivadati tatyai rūpam iti yāny eva parāṇy ahāni tāni priyāṇi tāny eva tad abhimarmṛśanto yanty abhyārabhamāṇāḥ paro vā asmāl lokāt svargo lokaḥ svargam eva tal lokam abhimṛśanti iti ye ha vā anena pūrve pretās te vai kavayas tān eva tad abhyativadati yad u vai daśarcaṃ daśa vai prāṇāḥ prāṇena tad āpnoti prāṇānāṃ saṃtatyai yad u vai daśarcam daśa vai puruṣe prāṇāḥ daśa svargā lokāḥ prāṇāṃś caiva tat svargāṃś ca lokān āpnoti prāṇeṣu caivaitat svargeṣu ca lokeṣu pratitiṣṭhanto yanti yad u vai daśarcam daśākṣarā virāṭ iyaṃ vai svargasya lokasya pratiṣṭhā tad etad asyāṃ pratiṣṭhāyāṃ pratiṣṭhāpayati 
sakṛd indraṃ nirāha
tenaindrād rūpān na pracyavate
tad upariṣṭāt saṃpātānām aharahaḥ śaṃsati ।।

 iti kadvantaḥ pragāthā aharahaḥ śasyante ko vai prajāpatiḥ prajāpater āptyai yad eva kadvantas tat svargasya lokasya rūpam yad v eva kadvantaḥ atho annaṃ vai kam atho annasyāvaruddhyai yad v eva kadvantaḥ atho sukhaṃ vai kam atho annasyāvaruddhyai yad v eva kadvantaḥ atho aharahar vā ete śāntāny ahīnasūktāny upayuñjānā yanti tāni kadvadbhiḥ pragāthaiḥ śamayanti tāny ebhyaḥ śāntāni kaṃ bhavanti tāny etāñ chāntāni svargaṃ lokam abhivahanti triṣṭubhaḥ sūktapratipadaḥ śaṃseyus tā haike purastāt pragāthānāṃ śaṃsanti dhāyyā iti vadantas tad u tathā na kuryāt kṣatraṃ vai hotā viśo hotrāśaṃsinaḥ kṣatrāyaiva tad viśaṃ pratyudyāminīṃ kuryuḥ pāpavasyasam triṣṭubho vā imāḥ sūktapratipada ity evaṃ vidyāt yathā vai samudraṃ pratareyur evaṃ haivaite praplavante ye saṃvatsaraṃ dvādaśāhaṃ vopāsate tad yathā sairāvatīṃ nāvaṃ pārakāmāḥ samāroheyur evaṃ haivaitās triṣṭubhaḥ svargakāmāḥ samārohanti na ha vā etac chando gamayitvā svargaṃ lokam upāvartate vīryavattamaṃ hi tābhyo na vyāhvayīta samānaṃ hi chandaḥ 
atho ned dhāyyāḥ karavāṇīti
yad enāḥ śaṃsanti tat svargasya lokasya rūpam
yad v evaināḥ śaṃsantīndramevaitābhir nirhvayante yatharṣabhaṃ vāśitāyai ।।

iti maitrāvaruṇaḥ purastāt saṃpātānām aharahaḥ śaṃsati [ed apenda] iti abhayasya rūpam abhayam iva hy anvicchati iti brāhmaṇācchaṃsī etām aharahaḥ śaṃsati yuktavatīm yukta iva hy ahīnaḥ ahīnasya rūpam ity acchāvāko aharahaḥ śaṃsati anuneṣīty eta iva hy ahīnaḥ ahīnasya rūpam neṣīti sattrāyaṇarūpam okaḥsārī haivaiṣām indro bhavati yathā gauḥ prajñātaṃ goṣṭhaṃ yatharṣabho vāśitāyā evaṃ haivaiṣām indro yajñam āgacchati 
na śunaṃhūyayāhīnasya paridadhyāt
kṣatriyo ha rāṣṭrāc cyavate
yo haiva paro bhavati tam abhihvayati ।।

athāto ahīnasya yuktiś ca vimuktiś ca ity ahīnaṃ yuṅkte iti vimuñcati ity ahīnaṃ yuṅkte iti vimuñcati eṣā ha vā ahīnaṃ tantum arhati ya enaṃ yoktaṃ ca vimoktaṃ ca veda tasya haiṣaiva yuktir eṣā vimuktis tad yat prathame ahani caturviṃśe ekāhikībhiḥ paridadhyuḥ prathama evāhani yajñaṃ saṃsthāpayeyur nāhīnakarma kuryuḥ atha yad ahīnaparidhānīyābhiḥ paridadhyus tad yathā yukto avimucyamāna utkṛtyetaivaṃ yajamānā utkṛtyeran nāhīnakarma kuryuḥ atha yad ubhayībhiḥ paridadhyus tad yathā dīrghādhva upavimokaṃ yāyāt tādṛk tat samānībhiḥ paridadhyus tad āhur ekayā dvābhyāṃ vā stomam atiśaṃset dīrghāraṇyāni bhavanti yatra bahvībhi stomo atiśasyate atho kṣipraṃ devebhyo annādyaṃ saṃprayacchāmīti aparimitābhir uttarayoḥ savanayor aparimito vai svargo lokaḥ svargasya lokasya samaṣṭyai tad yathābhiheṣate pipāsate kṣipraṃ prayacchet tādṛk tat samānībhiḥ paridadhyuḥ 
saṃtato haivaiṣām ārabdho avisrasto yajño bhavati
saṃtatam ṛcā vaṣaṭkṛtyam
saṃtatyai saṃdhīyate prajayā paśubhir ya evaṃ veda ।।

tad āhuḥ kathaṃ dvyuktho hotaikasūkta ekokthā hotrā dvisūktā iti asau vai hotā yo asau tapati sa vā eka eva tasmād ekasūktaḥ sa yad vidhyāto dvāv ivābhavati teja eva maṇḍalaṃ bhā aparaṃ śuklam aparaṃ kṛṣṇam tasmād a dvyukthaḥ raśmayo vāva hotrās te vā ekaikam tasmād ekokthās tad yad ekaikasya raśmer dvaudvau varṇau bhavatas tasmād dvisūktāḥ saṃvatsaro vāva hotā sa vā eka eva tasmād ekasūktas tasya yad dvayāny ahāni bhavanti śītāny anyāny uṣṇāny anyāni tasmād dvyukthaḥ ṛtavo vāva hotrās te vā ekaikam tasmād ekokthās tad yad ekaikasyartau dvaudvau māsau bhavatas tasmād dvisūktāḥ puruṣo vāva hotā sa vā eka eva tasmād ekasūktaḥ sa yat puruṣo bhavaty anyathaiva pratyaṅ bhavaty anyathā prāṅ tasmād dvyukthaḥ aṅgāni vāva hotrās tāni vā ekaikam tasmād ekokthās tad yad ekaikam aṅgaṃ dyutir bhavati tasmād dvisūktās tad āhur yad dvyuktho hotaikasūkta ekokthā hotrā dvisuktāḥ kathaṃ tat samaṃ bhavati yad eva dvidevatyābhir yajanty atho yad dvisūktā hotrā iti brūyāt tad āhur yad agniṣṭoma eva sati yajñe dve hotur ukthe atiricyete kathaṃ tato hotrā na vyavacchidyanta iti yad eva dvidevatyābhir yajanty atho yad dvisūktā hotrā iti brūyāt tad āhur yad agniṣṭoma eva sati yajñe sarvā devatāḥ sarvāṇi chandāṃsy āpyāyayanti atha katamena chandasāyātayāmāny ukthāni praṇayanti kayā devatayeti gāyatreṇa chandasāgninā devatayeti brūyāt devān ha yajñaṃ tanvānān asurarakṣāṃsy abhicerire yajñaparvaṇi yajñam eṣāṃ haniṣyāmas tṛtīyasavanaṃ prati tṛtīyasavane ha yajñas tvariṣṭo baliṣṭhaḥ pratanumeṣāṃ yajñaṃ haniṣyāma iti te varuṇaṃ dakṣiṇato ayojayan madhyato bṛhaspatim uttarato viṣṇum te abruvann ekaikāḥ smaḥ nedam utsahāmaha iti stuto dvitīyo yenedaṃ saha vyaśnavāmahā iti tān indro abravīt sarve maddvitīyā stheti te sarva indradvitīyās 
tasmād aindrāvāruṇam aindrābārhaspatyam aindrāvaiṣṇavam anuśasyate
dvitīyavanto ha vā etena svā bhavanti
dvitīyavanto manyante ya evaṃ veda ।।

āgneyīṣu maitrāvaruṇasyokthaṃ praṇayanti vīryaṃ vā agniḥ vīryeṇaivāsmai tat praṇayanti aindrāvāruṇam anuśasyate vīryaṃ vā indraḥ kṣatraṃ varuṇaḥ paśava ukthāni vīryeṇaiva tat kṣatreṇa cobhayataḥ paśūn parigṛhṇāti sthityai anapakrāntyai aindrīṣu brāhmaṇācchaṃsina ukthaṃ praṇayanti vīryaṃ vā indraḥ vīryeṇaivāsmai tat praṇayanti aindrābārhaspatyam anuśasyate vīryaṃ vā indraḥ brahma bṛhaspatiḥ paśava ukthāni vīryeṇaiva tad brahmaṇā cobhayataḥ paśūn parigṛhṇāti sthityai anapakrāntyai aindrīṣv acchāvākasyokthaṃ praṇayanti vīryaṃ vā indraḥ vīryeṇaivāsmai tat praṇayanti aindrāvaiṣṇavam anuśasyate vīryaṃ vā indraḥ yajño viṣṇuḥ paśava ukthāni vīryeṇaiva tad yajñena cobhayataḥ paśūn parigṛhya kṣatre antataḥ pratiṣṭhāpayati tasmād u kṣatriyo bhūyiṣṭhaṃ hi paśūnām īśate [ed bhuyiṣṭhaṃ, corr patyal] yādhiṣṭhātā pradātā yasmai prattā vedā avaruddhās tāny etāny aindrāṇi jāgatāni śaṃsanti atho etair eva sendraṃ tṛtīyasavanam etair jāgataṃ savanam dharāṇi ha vā asyaitāny ukthāni bhavanti yan nābhānediṣṭho vālakhilyo vṛṣākapir evayāmarut tasmāt tāni sārdham evopeyuḥ sārdham idaṃ retaḥ siktaṃ samṛddham ekadhā prajanayāmeti ye ha vā etāni nānūpeyur yathā retaḥ siktaṃ vilumpet kumāraṃ vā jātam aṅgaśo vibhajet tādṛk tat tasmāt tāni sārdham evopeyuḥ sārdham idaṃ retaḥ siktaṃ samṛddham ekadhā prajanayāmeti śilpāni śaṃsati devaśilpāni eteṣāṃ vai śilpānām anukṛtīha śilpam adhigamyate hastī kaṃso vāso hiraṇyam aśvatarīrathaḥ śilpam śilpaṃ hāsya samadhigamyate ya evaṃ veda 
yad eva śilpāni śaṃsati tat svargasya lokasya rūpam
yad v eva śilpāny ātmasaṃskṛtir vai śilpāni
ātmānam evāsya tat saṃskurvanti ।।

nābhānediṣṭhaṃ śaṃsati reto vai nābhānediṣṭhaḥ reta evāsya tat kalpayati tad retomiśraṃ bhavati iti retasaḥ samṛddhyā eva taṃ sanāraśaṃsaṃ śaṃsati prajā vai naraḥ vāk śaṃsaḥ prajāsu tad vācaṃ dadhāti tasmād imāḥ prajā vadantyo jāyante taṃ haike purastāt pragāthānāṃ śaṃsanti purustādāyatanā vāg iti vadantaḥ upariṣṭād eka upariṣṭādāyatanā vāg iti vadantaḥ madhya eva śaṃset madhyāyatanā vā iyaṃ vāk upariṣṭān nedīyasīva taṃ hotā retobhūtaṃ śastvā maitrāvaruṇāya saṃprayacchati etasya tvaṃ prāṇān kalpayeti vālakhilyāḥ śaṃsati prāṇā vai vālakhilyāḥ prāṇān evāsya tat kalpayati tā vihṛtāḥ śaṃsati vihṛtā vai prāṇāḥ prāṇenāpānaḥ apānena vyānaḥ sa pacchaḥ prathame sūkte viharati ardharcaśo dvitīye [ed dvitiye, corr patyal] ṛkśaḥ tṛtīye sa yat prathame sūkte viharati vācaṃ caiva tan manaś ca viharati yad dvitīye cakṣuś caiva tac chrotraṃ ca viharati yat tṛtīye prāṇāṃ caiva tad ātmānaṃ ca viharati tad upāpto viharet kāmaḥ netur vai pragāthāḥ kalpante atimarśam eva viharet tathā vai pragāthāḥ kalpante yad evātimarśaṃ tat svargasya lokasya rūpam yad v evātimarśam ātmā vai bṛhatī prāṇāḥ satobṛhatī sa bṛhatīm aśaṃsīt sa ātmā atha satobṛhatīm te prāṇāḥ atha bṛhatīm atha satobṛhatīm tad ātmānaṃ prāṇaiḥ parivṛhann eti yad v evātimarśam ātmā vai bṛhatī prajāḥ satobṛhatī sa bṛhatīm aśaṃsīt sa ātmā atha satobṛhatīm te prajāḥ atha bṛhatīm atha satobṛhatīm tad ātmānaṃ prajayā parivṛhann eti yad v evātimarśam ātmā vai bṛhatī paśavaḥ satobṛhatī sa bṛhatīm aśaṃsīt sa ātmā atha satobṛhatīm te paśavaḥ atha bṛhatīm atha satobṛhatīm tad ātmānaṃ paśubhiḥ parivṛhann eti tasya maitrāvaruṇaḥ prāṇān kalpayitvā brāhmaṇācchaṃsine saṃprayacchati etasya tvaṃ prajanayeti sukīrtiṃ śaṃsati devayonir vai sukīrtis tad yajñiyāyāṃ devayonyāṃ yajamānaṃ prajanayati vṛṣākapiṃ śaṃsati ātmā vai vṛṣākapiḥ ātmānam evāsya tat kalpayati taṃ nyūṅkhayati annaṃ vai nyūṅkhaḥ annādyam evāsmai tat saṃprayacchati yathā kumārāya jātāya stanam sa pāṅkto bhavati pāṅkto hy ayaṃ puruṣaḥ pañcadhā vihitaḥ lomāni tvag asthi majjā mastiṣkam sa yāvān eva puruṣas tāvantaṃ yajamānaṃ saṃskṛtyācchāvākāya saṃprayacchati etasya tvaṃ pratiṣṭhā kalpayeti evayāmarutaṃ śaṃsati pratiṣṭhā vā evayāmarut pratiṣṭhāyām evainam antataḥ pratiṣṭhāpayati 
yājyayā yajati
annaṃ vai yājyā
annādyam evāsmai tat saṃprayacchati ।।

tāni vā etāni sahacarāṇīty ācakṣate yan nābhānediṣṭho vālakhilyo vṛṣākapir evayāmarut tāni saha vā śaṃset saha vā na śaṃset yad eṣām antarīyāt tad yajamānasyāntarīyāt yadi nābhānediṣṭhaṃ reto asyāntarīyāt yadi vālakhilyāḥ prāṇān asyāntarīyāt yadi vṛṣākapim ātmānam asyāntarīyāt yady evāyāmarutaṃ pratiṣṭhā vā evayāmarut pratiṣṭhāyā evainaṃ taṃ śrāvayed daivyāś ca mānuṣyāś ca tāni saha vā śaṃset saha vā na śaṃset sa ha buḍila āśvitarāsyur viśvajito hotā sann īkṣāṃ cakra eteṣāṃ vā eṣāṃ śilpānāṃ viśvajiti sāṃvatsarike dve hotur ukthe mādhyaṃdinam abhipracyavete hantāham ittham evāyāparutaṃ śaṃsayānīti tad dha tathā śaṃsayāṃ cakre tad dha tathā śasyamāne gośla ājagama sa hovāca hotaḥ kathā te śastraṃ vicakraṃ plavata iti kiṃ hy abhūd iti evayāmarud ayam uttarataḥ śasyata iti sa hovācaindro vai mādhyaṃdinaḥ kathendraṃ mādhyaṃdinān ninīṣasīti nendraṃ mādhyaṃdinān ninīṣāmīti sa hovāca chandas tv idam amādhyaṃdinaṃsāci jāgataṃ vātijāgataṃ vā sa u mārutaḥ maivaṃ saṃmṛṣṭeti sa hovācāramācchāvāketi athāsminn anuśāsanam īṣe sa hovācaindram eṣa viṣṇunyaṅgāni śaṃsati atha tvaṃ hotur upariṣṭād raudriyā dhāyyāyāḥ purastān mārutasya sūktasyāpyasyathā iti tatheti tad apy etarhi tathaiva śasyate yathā ṣaṣṭhe pṛṣṭhyāhani kalpata eva yajñaḥ kalpate yajamānasya prajātiḥ katham atrāśasta eva nābhānediṣṭho bhavaty atha vālakhilyāḥ śaṃsati reto vā agre atha prāṇāḥ evaṃ brāhmaṇācchaṃsī aśasta eva nābhānediṣṭho bhavaty atha vṛṣākapiṃ śaṃsati reto vā agre athātmā katham atra yajamānasya prajātiḥ kathaṃ prāṇā avaruddhā bhavantīti yajamānaṃ vā etena sarveṇa yajñakratunā saṃskurvanti sa yathā garbho yonyām antar eva prāṇān asyāntariyāt yadi vṛṣākapim ātmānam asyāntariyād yady eva yā saṃbhavañ chete na ha vai sakṛd evāgre sarvaṃ saṃbhavati ekaikaṃ vā aṅgaṃ saṃbhavataḥ saṃbhavati sarvāṇi cet samāne ahani kriyeran kalpata eva yajñaḥ kalpate yajamānasya prajātiḥ atha haivaivayāmarutaṃ hotā śaṃset tad yāsya pratiṣṭhā [ed tasyāsya, corr patyal] tasyām evainam antataḥ pratiṣṭhāpayati pratiṣṭhāpayati ।। [ed pratisthāpayati, corr patyal]

devakṣetraṃ vai ṣaṣṭham ahaḥ devakṣetraṃ vā eta āgacchanti ye ṣaṣṭham ahar āgacchanti na vai devā anyo'nyasya gṛhe vasanti nartur ṛtor gṛhe vasatīty āhus tad yathāyatham ṛtvija ṛtuyājān yajanty asaṃpradāyam tad yad ṛtūn kalpayanti yathāyathaṃ janitā tad āhur nartupraiṣaiḥ preṣyeyur nartupraiṣair vaṣaṭkuryuḥ vāg vā ṛtupraiṣāḥ āpyate vai vāk ṣaṣṭhe ahanīti yad ṛtupraiṣaiḥ preṣyeyur yad ṛtupraiṣair vaṣaṭkuryur vācam eva tadāptāṃ śāntām ṛkṇavatīṃ vaharāvaṇīm ṛccheyuḥ [ed ṛktavatīṃ, corr patyal] acyutād yajñasya cyaveran yajñāt prāṇāt prajāyāḥ paśubhyo jihmā īyus [ed prāṇān, corr patyal] tasmād ṛgmebhya eva preṣitavyam ṛgmebhyo adhi vaṣaṭkṛtyam tan na vācam āptāṃ śāntām ṛktavatīṃ vaharāvaṇīm ṛcchanti nācyutād yajñasya cyaveran na yajñāt prāṇān prajāyāḥ paśubhyo jihmā yanti pārucchepīr upadadhati dvayoḥ savanayoḥ purastāt prasthitayājyānām rohitaṃ vai nāmaitac chando yat pārucchepam etena ha vā indraḥ sapta svargāṃl lokān ārohat ārohati sapta svargāṃl lokān ya evaṃ veda tad āhur yat pañcapadā eva pañcamasyāhno rūpaṃ ṣaṭpadāḥ ṣaṣṭhasyātha kasmāt saptapadāḥ ṣaṣṭhe ahani śasyanta iti 
ṣaḍbhir eva padaiḥ ṣaṣṭham ahar avāpnuvanty avachidyevaitad ahar yat saptamam
tad eva saptamena padenābhyāruhyā vasanti
saṃtatais tryahair avyavachinnair yanti ya evaṃvidvāṃsa upayanti ।।

devāsurā vā eṣu lokeṣu samayatanta te vai devāḥ ṣaṣṭhenāhnaibhyo lokebhyo asurān parāṇudanta teṣāṃ yāny antarhastāni vasūny āsaṃs tāny ādāya samudraṃ prārūpyanta teṣāṃ vai devā anuhāyaitenaiva chandasāntarhastāni vasūny ādadata tad evaitat padaṃ punaḥpadam sa evāṅkuśa ākuñcanāya ā dviṣato vasu datte nir evainam ebhyaḥ sarvebhyo lokebhyo nudate ya evaṃ veda dyaur vai devatā ṣaṣṭham ahar vahati trayastriṃśa stomaḥ raivataṃ sāma aticchandaś chandaḥ yathādevatam enena yathāstomaṃ yathāsāma yathāchandasam ṛdhnoti ya evaṃ veda yad vai samānodarkaṃ tat ṣaṣṭhasyāhno rūpam yady eva prathamam ahas tad uttamam ahas tad evaitat padaṃ punar yat ṣaṣṭhaṃ yad aśvavad yad rathavad yat punarāvṛttaṃ yat punar nivṛttaṃ yad antarūpaṃ yad asau loko abhyudito yan nābhānediṣṭhaṃ yat pārucchepaṃ yan nārāśaṃsaṃ yad dvaipadā yat saptapadā yat kṛtaṃ yad raivataṃ tat tṛtīyasyāhno rūpam etāni vai ṣaṣṭhasyāhno rūpāṇi chandasām u ha ṣaṣṭhenāhnāktānāṃ raso atyanedat taṃ prajāpatir udānān nārāśaṃsyā gāyatryā raibhyā triṣṭubhā parikṣityā jagatyā gāthayānuṣṭubhā [ed gayatryā] etāni vai chandāṃsi ṣaṣṭhe ahani śastāni bhavanty ayātayāmāni 
chanadasām eva tat sarasatāyā ayātayāmatāyai
sarasāni hāsya chandāṃsi ṣaṣṭhe ahani śastāni bhavanti
sarasaiś chandobhir iṣṭaṃ bhavati sarasaiś chandobhir yajñaṃ tanute ya evaṃ veda ।।

atha yad dvaipadau stotriyānurūpau bhavata iti dvipād vai puruṣaḥ dvipratiṣṭhaḥ puruṣaḥ puruṣo vai yajñas tasmād dvaipadau stotriyānurūpau bhavataḥ atha sukīrtiṃ śaṃsaty iti devayonir vai sukīrtiḥ sa ya evam etāṃ devayonyāṃ sukīrtiṃ veda kīrtiṃ pratiṣṭhāpayati bhūtānāṃ kīrtimān svarge loke pratitiṣṭhati pratitiṣṭhati prajayā paśubhir ya evaṃ veda atha vṛṣākapiṃ śaṃsati iti ādityo vai vṛṣākapis tad yat kampayamāno reto varṣati tasmād vṛṣākapis tad vṛṣākaper vṛṣākapitvam vṛṣākapir iva vai sa sarveṣu lokeṣu bhāti ya evaṃ veda tasya tṛtīyeṣu pādeṣv ādyantayor nyūṅkhaninardān karoti annaṃ vai nyūṅkhaḥ [ed nyuṅkho, corr patyal] balaṃ ninardaḥ annādyam evāsmai tad bale nidadhāti atha kuntāpaṃ śaṃsati kuyaṃ ha vai nāma kutsitaṃ bhavati tad yat tapati tasmāt kuntāpās tat kuntāpānāṃ kuntāpatvam tapyante asmai kuyāniti taptakuyaḥ svarge loke pratitiṣṭhati pratitiṣṭhati prajayā paśubhir ya evaṃ veda tasya caturdaśa prathamā bhavantīdaṃ janā upa śruteti tāḥ pragrāhaṃ śaṃsati yathā vṛṣākapim vārṣarūpaṃ hi vṛṣākapes tan nyāyam ety eva atha raibhīḥ śaṃsati iti rebhanto vai devāś carṣayaś ca svargaṃ lokam āyan tathaivaitad yajamānā rebhanta eva svargaṃ lokaṃ yanti tāḥ pragrāham ety eva atha pārikṣitāḥ śaṃsati rājño viśvajanīnasyeti saṃvatsaro vai parikṣit saṃvatsaro hīdaṃ sarvaṃ parikṣiyatīti atho khalv āhur agnir vai parikṣit agnir hīdaṃ sarvaṃ parikṣiyatīti atho khalv āhur gāthā evaitāḥ kāravyā rājñaḥ parikṣita iti sa nas tad yathā kuryāt gāthā evaitāḥ śastā bhavanti yady u vai gāthā agner eva gāthāḥ saṃvatsarasya veti brūyāt yady u vai mantro agnir eva mantraḥ saṃvatsarasya veti brūyāt tāḥ pragrāham ety eva atha kāravyāḥ śaṃsatiiti yad eva devāḥ kalyāṇaṃ karmākurvaṃs tat kāravyābhir avāpnuvan tathaivaitad yajamānā yad eva devāḥ kalyāṇaṃ karma kurvanti tat kāravyābhir avāpnuvanti tāḥ pragrāham ity eva atha diśāṃ kḷptīḥ pūrvaṃ śastvā iti janakalpā uttarāḥ śaṃsati iti ṛtavo vai diśaḥ prajananas tad yad diśāṃ kḷptīḥ pūrvaṃ śastvā iti janakalpā uttarāḥ śaṃsaty ṛtūn eva tat kalpayati ṛtuṣu pratiṣṭhāpayati pratiṣṭhantīr idaṃ sarvam anupratitiṣṭhati pratitiṣṭhati prajayā paśubhir ya evaṃ veda tā ardharcaśaḥ śaṃsati pratiṣṭhityā eva athendragāthāḥ śaṃsati iti indragāthābhir ha vai devā asurān āgāyāthainān atyāyan 
tathaivaitad yajamānā indragāthābhir evāpriyaṃ bhrātṛvyam āgāyāthainam atiyanti
tā ardharcaśaḥ śaṃsati
pratiṣṭhityā eva ।।

athaitaśapralāpaṃ śaṃsaty iti aitaśo ha munir yajñasyāyur dadarśa sa ha putrān uvāca putrakā yajñasyāyur abhidadarśam tad abhilapiṣyāmi mā mā dṛptaṃ manyadhvam iti tatheti tad abhilalāpa tasya hābhyagnir aitaśāyano jyeṣṭhaḥ putro abhidrutya mukham apijagrāha bruvan dṛpto naḥ piteti sa hovāca dhik tvā jālmāparasya pāpiṣṭhāṃ te prajāṃ kariṣyāmīti yo me mukhaṃ prāgrahīr yadi jālma mukhaṃ na prāgrahīṣyaḥ śatāyuṣaṃ gām akariṣyaṃ sahasrāyuṣaṃ puruṣam iti tasmād abhyagnaya aitaśāyanā ājāneyāḥ santaḥ pāpiṣṭhā anyeṣāṃ balihṛtaḥ pitāyacchantāḥ svena prajāpatinā svayā devatayā yad aitaśapralāpas tat svargasya lokasya rūpam yad v evaitaśapralāpo ayātayāmā vā akṣitir aitaśapralāpaḥ [ed aitaśaitaśapralāpo] ayātayāmā me yajño asad akṣitir me yajño asad iti taṃ vā etam aitaśapralāpaṃ śaṃsati padāvagrāham [ed vā aitaśaitaśapralāpaṃ] tāsām uttamena padena praṇauti yathā nividaḥ [ed prāṇauti, corr patyal] atha pravalhikāḥ pūrvaṃ śastvā iti pratirādhān uttarān śaṃsati iti [ed pratirādhānuttarānḥ] pravalhikābhir ha vai devā asurāṇāṃ rasān pravavṛhus tad yathābhir ha vai devā asurāṇāṃ rasān pravavṛhus tasmāt pravalhikās tat pravalhikānāṃ pravalhikātvam tā vai pratirādhaiḥ pratyarādhnuvan tad yat pratirādhaiḥ pratyarādhnuvaṃs tasmāt pratirādhās tat pratirādhānāṃ pratirādhatvam pravalhikābhir eva dviṣatāṃ bhrātṛvyāṇāṃ rasān pravalhikās tā vai pratirādhaiḥ pratirādhnuvanti tāḥ pragrāham ity eva athājijñāsenyāḥ śaṃsatiiti [ed udāg, corrected p ] ājijñāsenyābhir ha vai devā asurān ājñāyāthainān atyāyan tathaivaitad yajamānā ājijñāsenyābhir evāpriyaṃ bhrātṛvyam ājñāyāthainam atiyanti tā ardharcaśaḥ śaṃsati pratiṣṭhityā eva athātivādaṃ śaṃsati iti śrīr vā ativādas tam ekarcaṃ śaṃsati ekas tā vai śrīs tāṃ vai virebhaṃ śaṃsati 
virebhaiḥ śriyaṃ puruṣo vahatīti
tām ardharcaśaḥ śaṃsati
pratiṣṭhityā eva ।।

athādityāś cāṅgirasīś ca śaṃsaty iti tad devanītham ity ācakṣate ādityāś ca ha vā aṅgirasaś ca svarge loke aspardhanta vayaṃ pūrve svar eṣyāmo vayaṃ pūrva iti te hāṅgirasaḥ śvaḥsutyāṃ dadṛśus te hāgnim ūcuḥ parehy ādityebhyaḥ śvaḥsutyāṃ prabrūhīti athādityā adyasutyāṃ dadṛśus te hāgnim ūcur adyasutyāsmākam teṣāṃ nas tvaṃ hotāsīty upemas tvām iti sa etyāgnir uvācāthādityā adyasutyām īkṣante kaṃ vo hotāram avocan vāhvayante yuṣmākaṃ vayam iti te hāṅgirasaś cukrudhur mā tvaṃ gamo nu vayam iti neti hāgnir uvācānindyā vai māhvayante kilbiṣaṃ hi tad yo anindyasya havaṃ naiti tasmād atidrūram atyalpam iti yajamānasya havam iyād eva kilbiṣaṃ hi tad yo anindyasya havaṃ naiti tān hādityān aṅgiraso yājayāṃ cakrus tebhyo hīmāṃ pṛthivīṃ dakṣiṇāṃ ninyus tāṃ ha na pratijagṛhuḥ sā hīyaṃ nivṛttobhayataḥśīrṣṇī dakṣiṇāḥ śucā viddhāḥ śocamānā vyacarat kupitā māṃ na pratyagrahīṣur iti tasyā ete niradīryanta ya ete pradarā adhigamyante tasmān nivṛttadakṣiṇāṃ nopākuryān naināṃ pramṛjet ned dakṣiṇāṃ pramṛṇajānīti tasmād ya evāsya samānajanmā bhrātṛvyaḥ syād vṛṇahūyus tasmā enāṃ dadyāt tan na parācī dakṣiṇā vivṛṇakti dviṣati bhrātṛvye antataḥ śucaṃ pratiṣṭhāpayati yo ayau tapati sa vai śaṃsaty iti na hīmāṃ pṛthivīṃ pratyāyan iti prati hi te amum āyan iti na hīmāṃ pṛthivīṃ pratyagṛbhṇan iti pragṛhyādityam agṛbhṇan ity eṣa ha vā ahnāṃ vicetā yo asau tapati sa vai śaṃsati iti eṣā ha vai yajñasya purogavī yad dakṣiṇā yathārhāmaḥ srastam atiretadantyeteṣa eveśvara unnetā iti eṣa eva śveta eṣa śiśupatyaiṣa uta padyābhir yaviṣṭhaḥ iti iti tad yad ādityāś cāṅgirasīś ca śaṃsati svargatāyā evaitat [ed yasṃāṃ, corr patyal] aharahaḥ śaṃsati yathā nividaḥ atha bhūtechadaḥ śaṃsati iti ime vai lokā bhūtechadaḥ asurān ha vai devā annaṃ secire bhūtena jighāṃsantas titīrṣamāṇās tān ime devāḥ sarvebhyo bhūtebhyo achādayan tad yad etān ime devāḥ sarvebhyo achādayaṃs tasmād bhūtechadas tad bhūtechadāṃ bhūtechadatvam 
chādayanti ha vāparam ime lokāḥ
sarvebhyo bhūtebhyo niraghnan
sarvebhyo bhūtebhyo chandate ya evaṃ veda ।।

athāhanasyāḥ śaṃsati iti āhanasyād vā idaṃ sarvaṃ prajātam āhanasyād vā etad adhiprajāyate asyaiva sarvasyāptyai prajātyai tā vai ṣaṭ śaṃset ṣaḍ vā ṛtavaḥ ṛtavaḥ pitaraḥ pitaraḥ prajāpatiḥ prajāpatir āhanasyās tā daśa śaṃsed iti śāmbhavyasya vacaḥ daśākṣarā virāṭ vairājo yajñas taṃ garbhā upajīvanti śrīr vai virāṭ yaśo annādyam śriyam eva tad virājaṃ yaśasy annādye pratiṣṭhāpayati pratitiṣṭhantīr idaṃ sarvam anupratitiṣṭhati pratitiṣṭhati prajayā paśubhir ya evaṃ veda tisraḥ śaṃsed iti vātsyas trivṛd vai retaḥ siktaṃ saṃbhavaty āṇḍam ulvaṃ jarāyu trivṛtpratyayaṃ mātā pitā yaj jāyate tat tṛtīyam abhūtodyam evaitad yac caturthīṃ śaṃset sarvā eva ṣoḍaśa śaṃsed iti haike 
kāmārto vai retaḥ siñcati [ed kāmārtau, corr patyal]
retasaḥ siktāt prajāḥ prajāyante prajānāṃ prajananāya
prajāvān prajanayiṣṇur bhavati prajātyai prajāyate prajayā paśubhir ya evaṃ veda ।।

atha dādhikrīṃ śaṃsati iti tata uttarāḥ pāvamānīḥ śaṃsati ity annaṃ vai dadhikrī [ed uttārāḥ, corr patyal] pavitraṃ pāvamānyas tad u haike pāvamānībhir eva pūrvaṃ śastvā tata uttarā dādhikrīṃ śaṃsantīyaṃ vāg annādyā yaḥ pavata iti vadantas tad u tathā na kūryād upanaśyati ha vāg aśanāyatī sa dādhikrīm eva pūrvaṃ śastvā tata uttarāḥ pāvamānīḥ śaṃsati tad yad dādhikrīṃ śaṃsatīyaṃ vāg āhanasyāṃ vācam avādīt tad devapavitreṇaiva vācaṃ punīte [ed deva pavitreṇa, corr patyal] sā vā anuṣṭub bhavati vāg vā anuṣṭup tat svenaiva chandasā vācaṃ punīte tām ardharcaśaḥ śaṃsati pratiṣṭhityā eva atha pāvamānīḥ śaṃsati pavitraṃ vai pāvamānyaḥ iyaṃ vāg āhanasyāṃ vācam avādīt tat pāvamānībhir eva vācaṃ punīte tāḥ sarvā anuṣṭubho bhavanti vāg vā anuṣṭup tat svenaiva chandasā vācaṃ punīte tā ardharcaśaḥ śaṃsati pratiṣṭhityā eva ity etaṃ tṛcam aindrābārhaspatyaṃ sūktaṃ śaṃsati atha haitad utsṛṣṭam tad yad etaṃ tṛcam aindrābārhaspatyam antyaṃ tṛcam aindrājāgataṃ śaṃsati savanadhāraṇam idaṃ gulmaha iti vadantas tad u tathā na kuryāt triṣṭubāyatanā vā iyaṃ vāg eṣāṃ hotrakāṇāṃ yad aindrābārhaspatyā tṛtīyasavane tad yad etaṃ tṛcam aindrābārhaspatyam antyaṃ tṛcam aindrājāgataṃ śaṃsati sva evainaṃ tad āyatane prīṇāti svayor devatayoḥ kāmaṃ nityam eva paridadhyāt kāmaṃ tṛcasyottamayā tad āhuḥ saṃśaṃset ṣaṣṭhe ahani na saṃśaṃset katham anyeṣv ahaḥsu saṃśaṃsati katham atra na saṃśaṃsatīti atho khalv āhur naiva saṃśaṃset svargau vai lokaḥ ṣaṣṭham ahaḥ asamāyī vai svargo lokaḥ kaś cid vai svarge loke śamayatīti tasmān na saṃśaṃsati yad eva na saṃśaṃsati tat svargasya lokasya rūpam yad v evaināḥ saṃśaṃsati yan nābhānediṣṭho vālakhilyo vṛṣākapir evayāmarud etāni vā atrokthāni bhavanti tasmān na saṃśaṃsati aindro vṛṣākapiḥ sarvāṇi chandāṃsy aitaśapralāpaḥ 
upāpto yad aindrābārhaspatyā tṛtīyasavane tad yad etaṃ tṛcam aindrābārhaspatyaṃ sūktaṃ śaṃsaty aindrābārhaspatyā paridhānīyā viśo adevīr abhyācarantīr iti
aparajanā ha vai viśo devīr na hy asyāparajanaṃ bhayaṃ bhavati
śāntāḥ prajāḥ kḷptāḥ sahante yatraivaṃvidaṃ śaṃsati yatraivaṃvidaṃ śaṃsatīti brāhmaṇam ।।

ity atharvavede gopathabrāhmaṇottarabhāge ṣaṣṭhaḥ prapāṭhakaḥ ।।

ity atharvavedabrāhmaṇapūrvottaraṃ samāptam ।।