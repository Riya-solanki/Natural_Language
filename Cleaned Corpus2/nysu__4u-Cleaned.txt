
। atha śrīmannyāyasudhāyāṃ caturthādhyāyasya prathamapādaḥ ।
[ āvṛtyadhikaraṇam]
yadīyacaraṇāmbhojacchāyāmāśritya nirvṛtāḥ ।
nandanti satataṃ muktāḥ saṃśraye taṃ śriyaḥ patim ।
phalaṃ nigadyate asminnadhyāya iti bhāṣyam ।
phalanirūpaṇasyedānīṃ kā saṅgatirityata āha- samanvayeti ।
samanvayāvirodhābhyāṃ siddhe vastuni sādhane ।
vicāriteṣvaśeṣeṣu sādhaneṣu viśeṣataḥ ।
nityaśaḥ kāryamatyantamavaśyaṃ bhāvi sādhanam ।
cintyate prathamaṃ tatra ।
NYĀYASUDHĀ
samanvayāvirodhābhyāṃ prathamadvitīyādhyāyapratipāditābhyāṃ, parabrahmādirūpe vastuni siddhe sati, sādhane sādhanaviṣaye tṛtīyādhyāye, aśeṣeṣu mokṣasādhaneṣu, vicāriteṣu satsu, phalapratipādanasyāvasaraprāptiḥ ।
jijñāsiteṣvartheṣvanyeṣāṃ vicāritatvādasyaivāvaśiṣṭatvāt ।
ato mokṣalakṣaṇaṃ phalamātrādhyāye nigadyate iti vākyaśeṣaḥ ।
pādacatuṣyayapratipādyaṃ saṅgatiṃ ca lāghavāyaikatraiva vakṣyati ।
tataśca phalaviṣaye asminnadhyāye karmanāśākhyaṃ phalaṃ prathamapāde nigadyata ityuktaṃ bhavati ।
tasyāpavādamāha- viśeṣata iti ।
tatra caturthasya prathamapāde, prathamaṃ kaiścitsūtraiḥ sādhanameva cintyate ।
katham ।
viśeṣataḥ paramādareṇa, nityaśo nairantaryeṇa ca kāryamiti ।
kutaḥ ।
yato mokṣasiddhāvatyantamavaśyaṃbhāvi ।
idamuktaṃ bhavati ।
tṛtīye adhyāye yāni sādhanāni vicāritāni teṣveva keṣāñcitparamādaranairantaryābhyāmanuṣṭheyatvamatrādau pratipādyate ।
tathānuṣṭhāna eva mokṣasya bhāvādanyathābhāvāt ।
etajjñāpanā ya tṛtīye idamanuktavātredamucyate ।
tatrānuktayā hi tato vailakṣaṇyaṃ jñāyate ।
phalalakṣaṇe coktyā phalāntaraṅgatvam ।
adhyāyādivyavasthā ca prāyikatvādupapadyata iti ।
। oṃ āvṛttirasakṛdupadeśāt oṃ ।
adhikaraṇotthānakāraṇaṃ darśayati- śravaṇādīti ।
āvṛttir asakṛdupadeśāt ।
śravaṇādisakṛtkriyā ।
āvṛttirveti sandehe ।
NYĀYASUDHĀ
prathamaṃ tatreti vartate ।
śrotavyo mantavyo nididhyāsitavya iti darśanātha śravaṇādikaṃ vidhīyate ।
tasya śravaṇāderjyotiṣyomādivatsakṛtkriyā vā vrīhyāvaghātādivadāvṛttirveti sandehe sati ।
upalakṣaṇametat ।
sakṛtkriyeti pūrvapakṣe ca satītyapi grāhyam ।
idamadhikaraṇamārabhyata iti śeṣaḥ ।
pūrvapakṣabījaṃ ca nyāyavivaraṇe spaṣṭamavagantavyam ।
sūtraṃ vyākhyāti- kartavyeti ।
kartavyā'vṛttireva hi ।
upadeśo atat tvamasītyādirhyasakṛdeva yat ।
NYĀYASUDHĀ
śravaṇādīnāmiti vartate ।
hiśabdo tattvamasītyupadeśasya prasiddhatvaṃ dyotayati ।
yadi hi śiṣyeṇāvṛttirna kartavyā tadā gurorasakṛdupadeśo anarthakaḥ syāt ।
tena jñāyate kartavyā śravaṇāvṛttiriti ।
anena śravaṇāvṛtteḥ kartavyatā siddhā ।
trayāṇāmapyāvṛttiṃ sādhayalliṅgācceti sūtraṃ paṭhitvā tadabhipretāni liṅgānyāgamavākyenaiva darśayati- liṅgādityādinā ।
liṅgāc ca ।
liṅgāllātavyataḥ pūrvamṛjobarrahmatvataḥ śatāt ।
śuśrāvogratapā nāma yogyo rudrapadasya yaḥ ।
sārddhaṃ parārddhaṃ viṣṇostu guṇān bhaktayā sadodyataḥ ।
tattribhāgamupāsāṃ ca cakre sambhṛtamānasaḥ ।
NYĀYASUDHĀ
lātavya ādātavyaḥ śiṣyairupāsitavyaḥ ।
tasmāt ।
brahmatvata iti ṣaṣṭhībahuvacanāntāttasiḥ ।
brahmatvānāṃ śatātpūrvamiti ṛjorviśeṣaṇam ।
yasyaitasmādbrahmakalpādārabhya brahmakalpānāṃ śate gate brahmatvaṃ bhaviṣyati tasmāditi yāvat ।
sārdhaṃ parārdhamityatyantasaṃyoge dvitīyā ।
tattribhāgaṃ tasya śravaṇakālasya, tṛtīyabhāgaṃ kālam ।
upāsāṃ manananididhyāsanarūpām ।
sambhṛtamānasa iti upāsitavya evārthe dhṛtacittaḥ ।
daśamanvantaraṃ śakrapadayogyo garutmataḥ ।
padayogyāt sumanasaḥ sunando nāma cāśṛṇot ।
upāsāṃ cakra udyukto manvantaracatuṣyayam ।
sūryācandramasoścaiva padayogyau sutejasau ।
surūpaḥ śāntarūpaśca manvantaracatuṣyayam ।
aśṛṇvatāṃ sumanaso manvantaramupāsatām ।
tataḥ proktāstu te sarve bhaktayogratapaādayaḥ ।
apaśyan paramaṃ viṣṇuṃ tatprasādedhitāḥ sadā ।
ityuktaṃ viṣṇunā sākṣād granthe sattatvasañjñite ।
NYĀYASUDHĀ
daśa manvantarāṇi yasminkāle sa tathoktaḥ ।
garutmataḥ padayogyādita ।
garutmato yatpadaṃ tatra yogyādityarthaḥ ।
sutejasāveva suprajñāveva na tu mandau ।
aśṛṇvatāṃ aśṛṇutām ।
vyatyayo bahulamiti dvivikaraṇatā ।
sumanasa eva ।
manvantaraṃ manvantarāvacchinnaṃ kālam ।
upāsatāmupāsātām ।
chāndaso vaṇarvikāraḥ ।
nanvatra śravaṇādikālabāhulyameva pratīyate ।
na punarāvṛttiḥ ।
śrutasyaiva vākyasya punaḥ śravaṇamityādirūpā hi seti ।
maivam ।
ekena vākyenāvagatasya tattvasya punaḥ punastenānyena avagatiḥ śravaṇāvṛttiḥ ।
evamekayā yuktayānusaṃhitasya bhūyo bhūyaḥ tayānyathā vānusandhānaṃ mananāvṛttirityabhipretatvāt ।
nanvevaṃ cetsarvavedāntapratyayamityanenaiva gatametat ।
satyam ।
tasyaivātyantāvaśyakatvapradarśanāya punarārambha ityuktameva ।
evamuttaratrāpi draṣṭavyam ।
। iti śrīmannyāyasudhāyāṃ āvṛttyadhikaraṇam ।

[ ātmopagamādhikaraṇam]
। atha śrīmannyāsudhāyāṃ ātmopagamādhikaraṇam ।
। oṃ ātmeti tūpagacchanti grāhayanti ca oṃ ।
etatsūtraṃ vyākhyātumātmaśabdārthaṃ tāvadāha- ātmeti ।
ātmeti tūpagacchanti grāhayanti ca ।
ātmeti nāma kathitaṃ sākṣānnārāyaṇasya hi ।
NYĀYASUDHĀ
yasmādātmeti nāma sākṣāt mukhyayā vṛttyā nārāyaṇasya kathitam ।
mukhye ca sambhavatyamukhyaṃ na yujyate ।
tasmādatra sūtre api ātmā janārdanaḥ ātmaśabdodito janārdana iti vakṣyamāṇenānvayaḥ ।
kiṃ tadātmaśabdasya bhagavannāmatvakathanamityata āha- ātmeti ।
ātmā brahma mahāṃstāraḥ parameśaḥ śuciśravāḥ ।
viṣṇurnārāyaṇo ananta iti śrīpatirīryate ।
iti piṅgaśrutiścaiva tathaiva paramaśrutiḥ ।
NYĀYASUDHĀ
iti nāmabhiḥ ।
paiṅgiśrutiḥ ātmaśabdaṃ bhagavannāmatvenāha ।
caśabdaḥ śrutyantarasamuccayārthaḥ ।
śrutireva na tu mānuṣapraṇītamabhidhānamityevaśabdaḥ ।
tena"kṣetrajña ātmā puruṣaḥ'; ityādivirodho nāśaṅkanīyaḥ ।
omātmeti paramaśrutiḥ ।
omātmā bhagavān viṣṇurātmānando akṣaraḥ svarāṭ ।
viśvatrātā nṛsiṃho ajo nārāyaṇa urukramaḥ ।
anasūyā tathaivātrerjajñe putrānakalmaṣān ।
dattaṃ durvāsasaṃ somamātmeśabrahmasambhavān ।
iti bhāgavate caiva tasmādātmā janārdanaḥ ।
NYĀYASUDHĀ
ātmānandeti samastamekaṃ nāma ।
anasūyeti bhāgavate cātmaśabdasya bhagavatyeva prayogo asti ।
tathaiveti tatra prakṛtena samuccayārthaḥ ।
jajñe janayāmāsa ।
antarṇīta ṇyartho vātra janiḥ ।
ātmeśabrahmasambhavān viṣṇuśivabrahmasambhavān ।
saha bhavantīti sambhavāḥ ।
atra dattadūrvāsasau viṣṇuśivāveva ।
somo brahmaṇā sahabhūtaḥ ।
taddharmo anyayorapyupacārāducyate ।
chatriṇa iti yathā ।
astvātmaśabdo viṣṇuparastathāpi kaḥ sūtrārtha ityata ātmetīti pratijñāṃśaṃ vyākhyāti tasmāditi ।
tasmādupāsyo viṣṇuriti jñātavyaḥ sajjanaiḥ sadā ।
NYĀYASUDHĀ
yasmādātmaśabdo viṣṇuparastasmāt ।
ayaṃ pratijñārthaḥ ।
ātmā viṣṇuḥ ātmeti sajjanaiḥ sadā jñātavyaḥ upāsyo dhyeyaśca ।
hetvaṃśaṃ vyācaṣṭe- tathaiveti ।
tathaivopāsate santastathaivopadiśanti ca ।
NYĀYASUDHĀ
anenātma śabdasyā'vṛttistuśabdaścāvadhāraṇārtha ityuktaṃ bhavati ।
satāmevopāsanopadeśau bhāṣyodāhṛtābhyāṃ śrutibhyāṃ siddhau ।
upagacchantītyetajjñānārthamupāsanārthaṃ ca ।
tatra jñānārthatvaṃ spaṣṭamityeka evārtho vyākhyātaḥ ।
ata eva prāk jñātavya upāsyaścetyuktam ।
nanvanena viṣṇurviṣṇurityupāsya ityuktaṃ bhavati ।
tataśca kimanena kṛtaṃ syāt ।
na hyaviṣṇutvenopāstiratra prasaktetyata āha- ādāneti ।
ādānārthatvataścāyamātmaśabdaḥ patiṃ vadet ।
NYĀYASUDHĀ
ayaṃ sūtragata ātmaśabdaḥ patiṃ ca vadet ।
katham ।
ādānāthartvata ādānakartṛtvārthatvāt ।
āṅpūrvāt dāñaḥ āto maninniti manin pratyayaḥ ākāralopo dasya taśca nirvacanatvāt ।
tathā coktaṃ"yaccāpnoti yadādattaḥ'; ityādi ।
patirhi svīyatayā bhṛtyānādatte ।
tataḥ kimityataḥ sūtrārthaṃ vivṛṇoti- svāmīti ।
svāmī me viṣṇurityeva nityadopāsyamañjasā ।
NYĀYASUDHĀ
atra sūtre dvāvātmaśabdau ।
ekonuvādārtho dvitīyo vidhyatharḥ ।
ātmātmetyupāsya iti dvāvapi viṣṇuviṣayau ।
tatrādyo avivakṣitāvayavārthaḥ saṃjñātvena vartate ।
dvitīyo vivakṣitāvayavārthaḥ svāminaṃ vadati ।
tathā cātmā viṣṇurātmeti svāmītyupāsya iti sūtrārtho bhavatītyarthaḥ ।
añjasā paramādareṇa ।
nanvetadānandādayaḥ pradhānasyetyanenaiva gatam ।
satyam ।
sarvathopāsyatvasya jñāpanāya punarvacanam ।
tadidamuktaṃ nityadaivāñjaseti ।
asya sarvathopāsyatve kiṃ pramāṇamityata āha- svāmīti ।
svāmī viṣṇuriti dhyānaṃ viśeṣaṇaviśeṣyataḥ ।
kartavyaṃ sarvathaivaitanna kathañcana vismaret ।
iti sattattvavacanaṃ ṣāḍguṇyavacanaṃ param ।
mama svāmī harirnityaṃ sarvasya patireva ca ।
iti dhyeyaḥ sarvadaiva bhagavān viṣṇuravyayaḥ ।
NYĀYASUDHĀ
viśeṣaṇaviśeṣyata iti svāmitvaṃ viśeṣaṇaṃ viṣṇurviśeṣya iti viśeṣaṇaviśeṣyabhāvenaiva ।
natu taṭasthaṃ svāmitvaṃ nirguṇasya viṣṇorupalakṣaṇamityevamityarthaḥ ।
kathañcana ādhivyādhisatve api ।
param uparitanam ।
mama svāmītyanena prasaktamalpatvaṃ nivārayati- sarvasyeti ।
। iti śrīmannyāsudhāyāṃ ātmopagamādhikaraṇam ।

[ pratīkādhikaraṇam]
। atha śrīmannyāyasudhāyāṃ pratīkādhikaraṇam ।
। oṃ na pratīke na hi saḥ oṃ ।
mano brahmetyupāsītetyādiśrutiprāptaṃ manaḥprabhṛtipratīkānāṃ brahmatvenopāsanamatra pratiṣidhyate ।
tatra pratīka ityadhikaraṇasaptamīti pratītiḥ syāt ।
pratīkādhikaraṇasya copāsanaṃ brahmaṇo yuktameva ।
ato anyathā pratijñāṃ vyākhyāti- pratīketi ।
na pratīke na hi saḥ ।
pratīkaviṣayatvena na kāryā viṣṇubhāvanā ।
NYĀYASUDHĀ
itthambhūtalakṣaṇe tṛtīyā ।
idaṃ manaādikaṃ viṣṇurityevaṃrūpopāsanā na kāryetyarthaḥ ।
na hi sa iti hetuṃ vyācaṣṭe- pratīkamiti ।
pratīkaṃ naiva viṣṇuryan ।
NYĀYASUDHĀ
yadyasmātpratīkaṃ, brahmaṇaḥ pratimātmakaṃ, manaḥprabhṛti, sa viṣṇurnaiva tasmāditi pūrveṇānvayaḥ ।
nanvasaṅgato ayaṃ hetuḥ ।
pratīkasya viṣṇoścābhedābhāvo hyabhedasya tatpramiteśca nivārako na tvabhedabhāvanāmātrasyetyata āha- mithyeti ।
mithyopāsā hyanathardā ।
NYĀYASUDHĀ
nahi sa viṣṇuḥ pratīkam ।
atastayorabhedabhāvanā mithyopāsanā ।
sā cānarthasyaiva hetuḥ ।
ato na kartavyetyevaṃ hetuhetumadbhāvaḥ
sūtrakṛto abhipreto na punaḥ sākṣāt ।
ato nāsaṅgatiḥ ।
mithyopāsanasyānarthahetutvaṃ kuta ityatastadupapādanapūrvakamimameva sūtrābhiprāyaṃ spaṣṭamācaṣṭe- yo anyathetyādinā bhagavanprabhurityantena ।
yo anyathā santamātmeśamanyathā pratipadyate ।
kiṃ tena na kṛtaṃ pāpaṃ coreṇātmāpahāriṇā ।
yo anyathā santamātmānamanyathā pratipadyate ।
kiṃ tena na kṛtaṃ pāpaṃ coreṇeśāpahāriṇā ।
NYĀYASUDHĀ
yo anyathaiva sthitaṃ viṣṇumanyathā pratipadyate ।
kiṃ tena na kṛtaṃ pāpaṃ coreṇa brahmacāriṇā ।
NYĀYASUDHĀ
anyathāsantaṃ pratīkabhinnatvādiprakāraṃ santam ।
ātmanāṃ jīvānām īśam ।
anyathā pratīkatvādinā ।
pratipadyate jānāti dhyāyati ca ।
coratvasyaiva vivaraṇaṃ ātmāpahāriṇeti ।
abhede khalvekāvaśeṣaḥ syāt ।
tatra pratīkāvaśeṣe dhyāte sphuṭaṃ paramātmāpahāritvam ।
pratīkapravilaye apyaiśvaryāpalāpātparamātmāpahāritvameva ।
ātmānaṃ paramātmānam ।
etāni trīṇi vākyāni viṣṇoḥ pratīkatādhyāne bādhakāni ।
pratīkasya viṣṇutvadhyāne tu na bādhakamityataḥ svātmanamiti vākyaṃ paṭhitam ।
svātmānaṃ pratimāṃ vāpi devatāntarameva vā ।
cetanācetanaṃ vānyad dhyāyed yaḥ keśavastviti ।
kiṃ tena na kṛtaṃ pāpaṃ cāreṇeśāpahāriṇā ।
NYĀYASUDHĀ
yo anyaditi trīṇyubhayārthe ।
yo anyad viṣṇuriti dhyāyejjānīyād vā hariṃ tathā ।
andhe tamasi majjet sa yatra naivotthitiḥ kvacit ।
yo anyad viṣṇuriti dhyāyed viṣṇuranyaditi sma vā ।
anyathā dhyānadoṣeṇa mahātamasi majjati ।
yo anyad viṣṇuriti dhyāyed viṣṇuranyaditi sma vā ।
mahātamasi magnasya tasya naivotthitiḥ kvacit ।
NYĀYASUDHĀ
yatra patitasya ।
anyathādhyānameva doṣo anyathādhyānadoṣaḥ ।
yatkiñcidityādīni prathamārtha eva kaimutyārthāni ।
yatkiñcidanyathā saṃsthamanyathā dhyātamañjasā ।
dhyāturmahādoṣakaraṃ kimu sarveśvaro hariḥ ।
NYĀYASUDHĀ
yatkiñcidanyathā saṃsthamanyathā jñātamañjasā ।
mahādoṣakaraṃ viṣṇuḥ kimu sarveśvareśvaraḥ ।
yatkiñcidanyathā saṃsthamanyathā jñātamañjasā ।
anarthakāraṇaṃ loke kimu sarveśvareśvaraḥ ।
na kiñcidanyathā jñeyaṃ dhyeyaṃ vā tena kutracit ।
kimu sarvottamo viṣṇurjñeyo nīcatayā kvacit ।
tasmād vastu yathārūpaṃ jñeyaṃ dhyeyaṃ ca sarvadā ।
kāraṇaṃ puruṣārthasya nānyathā bhavati kvacit ।
NYĀYASUDHĀ
yatkiñcidgaṅgodakādikamanyathāsaṃsthaṃ pavitraṃ sat anyathāpavitraṃ dhyātaṃ dhyāturañjasā mahādoṣakaraṃ kimu sarveśvaro hariraprakṛṣṭatayā dhyātaḥ ।
tena anarthaprasaṅgena ।
iti śrutipurāṇoktibalato na pratīkatā ।
dhyeyā viṣṇoḥ kvacid yasmānmithyājñānamanarthadam ।
ityabhipretya na hi sa ityāha bhagavān prabhuḥ ।
NYĀYASUDHĀ
iti śrutipurāṇoktibalato mithyājñānamanarthapadaṃ pratīyate yasmāttasmādviṣṇoḥ pratīkatā na dhyeyeti paramparayā hetuhetumadbhāvamabhipretya bhagavānsūtrakāro na hi sa iti hetumāha ।
ato nāsaṅgatirityarthaḥ ।
vakṣyamāṇaprakāreṇa dvirūpasyāpi dhyānasya sāmyāt balata ityuktam ।
dhyānasyāpi jñānaviśeṣatvātsaṅkīrṇoktiḥ ।
evaṃ tarhi mano brahmetyādiśrutīnāṃ ko artha ityata āha- pratīketi ।
pratīkasaṃsthitatvena dhyeyo viṣṇurnacānyathā ।
NYĀYASUDHĀ
vyatyayo bahulaṃ, saptasu prathamā, ṣaṭsu dvitīyā, ityādismaraṇādvibhaktivyatyayenādhikaraṇārthatayā śrutayo vyākhyeyā iti bhāvaḥ ।
। iti śrīmannyāsudhāyāṃ pratīkādhikaraṇam ।

[ brahmadṛṣṭyadhikaraṇam]
। atha śrīmannyāsudhāyāṃ brahmadṛṣṭayadhikaraṇam ।
। oṃ brahmadṛṣṭirutkarṣāt oṃ ।
atra brahmadṛṣṭiḥ kartavyetyucyate ।
kutretyākāṅkṣāyāṃ sannidhānātpratīka iti prāpnoti ।
tacca yogyatāvirahānnirākṛtam ।
ataḥ sākāṅkṣaṃ pratijñāvākyaṃ vyākhyāti- brahmeti ceti ।
brahmadṛṣṭir utkarṣāt ।
brahmeti ca sadā dhyeyo bhagavān viṣṇurañjasā ।
NYĀYASUDHĀ
atra caśabdaṃ prayuñjānenātmetyanena vyavahitenāpyasya yogyatayānvayaḥ ।
ātmaśabdaśca prathamāntaḥ prakṛtaḥ, saptamyantena cehārthaḥ ।
arthavaśādvibhaktivipariṇāmaḥ ।
ataḥ saptamyanto atra anuvartata iti sūcitam ।
bhagavānviṣṇurbrahmeti dhyeya iti tātparyakathanaṃ, nākṣarārthaḥ ।
nanvetat bhūmnaḥ kratuvajjyāyastvamityanenaiva gatamityataḥ sadāñjasetyuktam ।
utkarṣāditi hetuḥ ।
tatra na jñāyate kasyotkarṣa iti ।
ato vyācaṣṭe- utkṛṣṭa iti ।
utkṛṣṭo brahmaśabdārthaḥ ।
NYĀYASUDHĀ
yata iti vakṣyamāṇamihāpi sambaddhayate ।
utkarṣādutkarṣasya brahmaśabdapravṛttinimittatvāditi sūtrakṛtotkarṣasya brahmaśabdapravṛttinimittatvamuktam ।
anuvyākhyānakṛtā tūtkarṣavān brahmaśabdābhidheya ityabhihitam ।
phalatastveka evārthaḥ ।
kathamutkarṣo brahmaśabdapravṛttinimittamityata āha- pūrṇatvamiti ।
pūrṇatvaṃ brahmatā yataḥ ।
NYĀYASUDHĀ
vṛddhayarthāt bṛhateranyebhyo api dṛśyanta iti maninpratyayaḥ dṛśigrahaṇasāmarthyāddhātoramāgamaśca ।
vṛddhiḥ pūrṇatvamityeka evārthaḥ ।
brahmatā brahmaśabdapravṛttinimittam ।
pūrṇatvameva cotkarṣaḥ ।
hetuhetumadbhāvaśca bhāṣya eva samarthitaḥ ।
brahmatvasya sarvathāra dhyeyatve kiṃ pramāṇamityata āha- ādhivyādhīti ।
ādhivyādhinimittena vikṣiptamanaso api tu ।
dhyeyaiva brahmatā nityaṃ viṣṇorbhaktayā nirantaram ।
iti prakāśikāyāṃ ca vacanaṃ viṣṇuneritam ।
NYĀYASUDHĀ
ādhivyādhīti dvandvaikavadbhāvaḥ ।
tacca tannimittaṃ ca, tena ।
kṛtyānāṃ kartari veti ṣaṣṭhī ।
caśabdena bhāṣyodāhṛtāni vacanāni samuccinoti ।
। iti śrīmannyāyasudhāyāṃ brahmadṛṣṭayadhikaraṇam ।

[ ātmopagamādhikaraṇam]
। atha śrīmannyāsudhāyāṃ ātmopagamādhikaraṇānyathāvyākhyānanirākaraṇam ।
"ātmeti tūpagacchanti grāhayanti ca',"na pratīke na hi saḥ'"brahmadṛṣṭirutkarṣāt'; iti trisūtrīmeke anyathā vyācakṣate ।
tathāhi ।
paramātmā kimahamiti grahītavyaḥ ।
kiṃ vā madanya iti saṃśaye nāhamiti grāhya iti prāptam ।
kutaḥ ।
apahatapāpmatvādiguṇo hi paramātmā ।
tadviparītaguṇaśca śārīraḥ ।
ataḥ kathaṃ tayorabhedo bhavet ।
īśvarasya ca saṃsāryātmatve īśvarābhāvastataḥ śāstrānarthakyam ।
saṃsāriṇo apīśvaratve adhikāryabhāvācchāstrānarthakyameva ।
pratyakṣādivirodhaśca ।
evaṃ prāpte brūmaḥ ।
ātmetyeva parameśvaraḥ pratipattavyaḥ ।
tathāhi ।
parameśvaraprakriyāyāṃ jābālā ātmatvenaivainamupagacchanti ।
"tvaṃ vāhamasmi bhagavo devate ahaṃ vai tvamasi devate'; iti ।
tathānye api"ahaṃ brahmāsmi'; ityevamādaya ātmatvopagamā draṣṭavyāḥ ।
grāhayanti cātmatvenaiveśvaraṃ vedavākyāni ।
"eṣa ta ātmā sarvāntaraḥ',"tattvamasi'; ityādīni ।
"atha yo anyāṃ devatāmupāste'; ityādikā śrutirapavadati ca bhedadarśanam ।
yattūktaṃ viruddhaguṇayoranyonyātmatvaṃ na sambhavatīti tadasat ।
viruddhaguṇatayā mithyātvāt ।
na ceśvarābhāvaprasaṅgaḥ ।
nahīśvarasya saṃsāritvaṃ pratipādyate kiṃ tarhi saṃsāritvāpoheneśvaratvam ।
nacādhikāryabhāvaḥ pratyakṣādivirodhaśca ।
prāk prabodhātsaṃsāritvābhyupagamāt ।
tadviṣayatvācca pratyakṣādivyavahārasya ।
prabodhe tu pratyakṣādyabhāva eva ।
tathā satyadvaitaśruterapyabhāvaprasaṅga iti cet ।
iṣyamevaitat ।
tasmādātmetyeveśvare mano dadhīteti prathamasūtrārthaḥ ।
mano brahmetyupāsītetyevamādiṣu pratīkopāsaneṣu saṃśayaḥ kiṃ teṣvapyātmagrahaḥ kartavyo na veti ।
kiṃ tāvatprāptam ।
teṣvapyātmagraha eva yuktaḥ ।
kasmāt ।
brahmaṇa ātmatvāt, pratīkānāmapi brahmavikāratvāt brahmatve satyātmatvopapatteriti ।
brūmaḥ ।
na pratīkeṣvātmamatiṃ badhnīyāt ।
nahi sa upāsakaḥ pratīkāni yattānyātmatvenākalayet ।
yatpunarbrahmavikāratvātpratīkānāṃ brahmatvaṃ tataścātmatvamiti tadasat ।
pratīkābhāvaprasaṅgāt ।
vikārasvarūpopamardena hi nāmādijātasya brahmatvamevāśritaṃ bhavati ।
svarūpopamarde ca nāmādīnāṃ kutaḥ pratīkasvarūpatvamātmagraho vā ।
kiñca yathā rucakasvastikayornetarātmatvam ।
dvayorapi vikāratvāt ।
tathā pratīkātmanorapi ।
suvarṇātmaneva brahmātmanaikatve pratīkābhāvaprasaṅgamavocāma ।
ato na pratīkeṣvātmadṛṣṭiḥ kartavyeti dvitīyasūtrārthaḥ ।
teṣvevodāharaṇeṣvanyaḥ saṃśayaḥ ।
kimādityādidṛṣṭayo brahmaṇi kāryāḥ kiṃvā brahmadṛṣṭirādityādiṣviti ।
sāmānādhikaraṇyasyobhayathopapatteḥ ।
tatrāniyamo niyamakāriṇaḥ śāstrasyābhāvāt ।
athavādityādidṛṣṭaya eva brahmaṇi kartavyāḥ ।
evaṃ hi brahmopāsitaṃ bhavati ।
brahmopāsanaṃ ca phalavaditi prāpte brūmaḥ ।
brahmadṛṣṭirevādityādiṣu syāt ।
kasmāt ।
utkarṣāt ।
evamutkarṣeṇādityādayo dṛṣṭā bhavanti ।
tathā ca laukiko nyāyo anugato bhavati ।
kṣattari khalu rājadṛṣṭiḥ kriyate na tu rājñi kṣattṛṣṭirviparyaye pratyavāyaprasaṅgāt ।
yattu phalavattvayā brahopāsanaṃ yuktamiti tadayuktam ।
ādityādyupāsanasyāpi phalavattvopapatteḥ ।
brahmaiva ca sarvādhyakṣatvātphalaṃ dāsyati ।
idameva ca brahmopāsanaṃ yadādityādiṣu taddṛṣṭiḥ pratimādiṣviva viṣṇvādīnāmiti tṛtīyasūtrā rtha iti ।
tatra tāvatprathamasūtrasyāpavyākhyānaṃ dūṣayati- neti ।
nātmeti sūtramīśasya jīvatvapratipādakam ।
NYĀYASUDHĀ
atra pratipattirnāma pramitereva parasyābhimatā ।
pratīkadaśarnamityāśaṅkaya nirākaraṇāt ।
ato jīvatvena pratipattavyatvasya pratipādakamiti, jīvatvasya pratipādakamiti caika evārthaḥ ।
kuto netyataḥ padārthajñānapūrvakatvādvākyārthajñānasya prathamaṃ padārthaṃ nirākaroti- ātmaśabdamiti ।
ātmaśabdaṃ yato hetuṃ kṛtvā jīvaṃ nyavārayat ।
svaśabdāt prāṇabhṛccaiva nokta ityeva vedarāṭ ।
NYĀYASUDHĀ
svaśabdādeva prāṇabhṛcca nokta iti vedarāḍevātmaśabdaṃ hetuṃ kṛtvā jīvaṃ nyavārayadyatastasmādātmaśabdodito viṣṇureva na cāparo jīva iti yojanā ।
etaduktaṃ bhavati ।
bhavedayaṃ sūtrārtho yadyātmaśabdo jīvavācī bhavet ।
na caivam ।
sūtrakāravacanasāmarthyādeva tasya tadvācitvābhāvāvagamāt ।
tathā hi ।
yasmindyauriti vākyamudāhṛtya kimatra dyubhvādyāyatanatvena pradhānamucyate uta jīvaḥ kiṃvā paramātmeti saṃśaye pradhānādau prāpte siddhāntitam ।
"dyubhvādyāyatanaṃ svaśabdāt'; iti ।
svaśabdāt"tamevaikaṃ jānatha ātmānam'; iti dyubhvādyāyatane ātmaśabdaśravaṇāt dyubhvādyāyatanaṃ paramātmaiveti ।
tato"nānumānamatacchabdāt'; iti pradhānaṃ nirākṛtya jīvanirākaraṇārthaṃ sūtritam ।
prāṇabhṛcceti ।
tatra caśabdo netyasya svaśabdāditi hetoścānukarṣaṇārthaḥ ।
tataścātmaśabdājjīvo api netyarthaḥ ।
yadevamātmaśabdaṃ hetuṃ kṛtvā jīvaṃ nivāritavānsūtrakāraḥ, tadanyathānupapattyā jānīmaḥ sūtrakārasyātmaśabdo na jīvavācītyabhipretamiti ।
tathāca kathaṃ svācaritaviruddhamidānīmācarediti ।
etadeva viśadayati- yadīti ।
yadyātmaśabdo jīve api kathaṃ sa vinivārayet ।
ātmaśabdoditastasmād viṣṇureva nacāparaḥ ।
NYĀYASUDHĀ
jīve api vartata iti sūtrakṛto abhipretamiti śeṣaḥ ।
tarhi kathaṃ sūtrakāro jīvamātmaśabdena vinivārayet ।
nahi gandhavattvena ghaṭo nivārayituṃ śakyate ।
athavā yadyātmaśabdo jīve api varteta tadā sa ātmaśabdaḥ kathaṃ jīvaṃ nivārayet ।
pratyuta pratipādayediti yojanā ।
āgamavākyamapyatra paṭhati- ātmeti ।
ātmabrahmādayaḥ śabdāstamṛte viṣṇumavyayam ।
na vadanti yato nāptā kvāpi tairguṇapūrṇatā ।
nārāyaṇādhyātmagatamiti yad vaiṣṇavaṃ vacaḥ ।
NYĀYASUDHĀ
anyānna vadanti kuto yata ātmādiśabdāḥ pūrtivācinastairanyairguṇapūrṇatā kvāpyavasthāyāṃ na prāptā ।
yatkiñcitpūrṇatārthatve cāmukhyārthatāpāta iti ।
ātmaśabdo apyāṅpūrvāttanotermanin pratyaye ṭilope ca sati niṣpannaḥ pūrṇatāvacanaḥ ।
yadyasmādevaṃ vaco asti tasmādapīti pūrveṇaiva anvayaḥ ।
idānīṃ vākyārthaṃ dūṣayati- yadīti ।
yadi jīveśayorvedapatiraikyaṃ ca manyate ।
ātmaśabdaṃ kathaṃ tasmānnivārayati yuktitaḥ ।
NYĀYASUDHĀ
manyate tatra sūtre tadā tasmāt jīvādātmaśabdaṃ kathaṃ nivārayati ।
kutra nivāritavānityata uktam- yuktita iti ।
jīvanirākaraṇayuktitvenoktatvāditi yāvat ।
idamuktaṃ bhavati ।
ātmaśabdaśravaṇāt dyubhvādyāyatanaṃ na jīva iti ātmaśabdaṃ jīvanivāraṇe hetuṃ vadatā sūtrakāreṇātmaśabdo jīvānnivārita iti gamyate ।
nāyaṃ puruṣo viṣāṇitvāditi yathā ।
nahi tatrasthena tannirāso yujyate ।
nāyaṃ gaurviṣāṇitvādityapi prasaṅgāt ।
prathamasūtre ca dyubhvādyāyatanaṃ parameśvaro na jīva ātmaśabdādityātmaśabdasya parameśvare pravṛttirabhyupagatā ।
anyathā tena tatsādhanānupapatteḥ ।
tatra yadi jīveśvarāvekameva tattvamiti sūtrakārasya mataṃ syāt ।
tadā tenātmaśabdastatraiva vartate, na vartate cetyuktaṃ bhavati ।
naca vyāhataṃ sūtrakāro bhāṣata iti yuktam ।
tasmānna jīveśvaraikyaṃ tasya matamiti gamyata iti ।
upalakṣaṇaṃ caitat ।
dyubhvādyāyatanaṃ parameśvaro, na jīva iti, pratijñādvayaṃ ca vyāhatamityapi draṣṭavyam ।
sūtrāntaravirodhaṃ cāha- bhedasyeti ।
bhedasya vyapadeśaṃ ca sthitiṃ cādanameva ca ।
bhedadārḍhye hetumāha satātparyaṃ jagatpatiḥ ।
NYĀYASUDHĀ
yadi jagatpatiḥ sūtrakāro jīveśvarayoraikyaṃ manyate tarhi kathaṃ sa eva"bhedavyapadeśāt'; iti bhedasya vyapadeśaṃ ca"sthityadanābhyāṃ ca'; iti sthitiṃ cādanaṃ ca satātparyaṃ jīveśabhedaṃ dṛḍhayituṃ hetumāha ।
bhedasya prāgapi pratipāditatvāddarḍhya ityuktam ।
atrāpyanekapramāṇopanyāsātsatātparyamiti ।
na ko apyayaṃ virodho asti ।
paramārthato jīveśayorekatve api hi vyāvahārikabhedo asti tadapekṣayā tāni sūtrāṇi ।
idaṃ tu paramārthāpekṣayeti vyavasthopapatterityāśayena śaṅkate- vyāvahāriketi ।
vyāvahārikabhedaścet ।
NYĀYASUDHĀ
atra vyāvahārikaśabdena bhrāntisiddho abhipreyate ।
prāk prabodhādityuktānuvādatvāt ।
jīveśvarabhedo bhrāntisiddha iti vadanpraṣṭavyaḥ ।
kimayameva bhedo bhrāntisiddhaḥ kiṃ vā bhedamātramiti ।
nādyaḥ ।
apasiddhāntāt ।
dvitīye doṣamāha- kveti ।
kvāsāvavyāvahārikaḥ ।
NYĀYASUDHĀ
bhrānterabhrāntipūrvakatvāt ।
jīveśvarabhedasya bhrāntikalpitatve kvacitsatyo bhedo aṅgīkartavyaḥ ।
kvāsau na kvāpi ।
kutrāpi bhedasya satyatvāṅgīkāre jīveśabhedāropo api na sambhavatīti bhāvaḥ ।
syādetat ।
nāstyeva ko api bhedaḥ satyaḥ ।
tathāpi jīveśabhedabhrāntirupapadyate ।
bhrāntirhi saṃskāramapekṣyate ।
saṃskāraśca jñānamātram ।
ataḥ pūrvapūrvamasaṃskārāduttarottarabhrāntyutpādaḥ ।
anādiścāyaṃ saṃsāra iti ।
maivam ।
bhedamātrasya mithyātve pramite khalu tadbalādeṣā kalpanopapadyate ।
na caivam ।
sarvo api bhedo bhrānta iti hi pratijñaiva tāvadvayahatā ।
dūre pramāṇopanyāsa ityāśayavānsopapattikaṃ tāvatpṛcchati- vyāvahārikamiti ।
vyāvahārikamityeva vacanaṃ vyāvahārikam ।
uta neti vikalpe tu ।
NYĀYASUDHĀ
bhedamātramiti śeṣaḥ ।
tiṣṭhatu tāvadanyadityevārthaḥ ।
iti vikalpe tu pakṣadvaite sambhavati kaṃ pakṣamavalambya iti śeṣaḥ ।
atra sarvatra vacanaśabdena tadartho lakṣyate ।
sarvo api bhedo bhrāntikalpita iti vākyārtho bhrāntikalpito atha paramārtha iti praśnārthaḥ ।
ādyaṃ śaṅkate- yadīti ।
yadi syād vyāvahārikam ।
NYĀYASUDHĀ
etadvacanamiti vartate ।
atrāpi pṛcchāmo vākyārtho ayaṃ bādhyo na veti ।
neti pakṣe bhrāntikalpito api na bhavet ।
kutrāpi kadāpi kenāpyabādhyasya bhrāntikalpitatve brahmaṇo api tathātvāpatteḥ ।
prathamaṃ śaṅkate- tasyeti ।
tasyāpi bādhyatā cet syād ।
NYĀYASUDHĀ
tasya vacanasya na kevalaṃ bhrāntikalpitatvaṃ kintu bādhyatāpi syāccedityarthaḥ ।
dūṣayati- bheda iti ।
bhedaḥ syāt pāramārthikaḥ ।
NYĀYASUDHĀ
sarvo api bhedo bhrānta iti vākyārthasya bhrāntatve bādhyatve ca sakala bhedaḥ pāramārthikaḥ syāt ।
dvitīyamāśaṅkate- avyāvahārikatvamiti ।
avyāvahārikatvaṃ ced ।
NYĀYASUDHĀ
tasya vacanasyeti vartate ।
nirākaroti- bheda iti ।
bhedo ayaṃ satyatāṃ gataḥ ।
NYĀYASUDHĀ
tiṣṭhatu tāvadanyaḥ ।
vākyārthasya satyatve tasya brahmaṇaśca yo bhedo, yaśca padārthānāmasatyatve vākyārthasya satyatvānupapatteḥ padārthānāṃ parasparaṃ vākyārthādbrahmaṇaśca bhedaḥ, sa tāvat satyatāṃ gataḥ ।
ubhayathāpi vākyārtho vyāhata ityarthaḥ ।
sarvo api bhedo bhrānta iti vākyārthasya bhrāntatve bādhyatve ca sarvasyāpi bhedasya satyatā syādityuktam ।
tatkuta ityatastadupapādanāya vyāptiṃ tāvadāha- ekasyeti ।
ekasyāsatyatāyāṃ hi dvayoreva viruddhayoḥ ।
anyasya satyataiva syāditi kena nivāryate ।
NYĀYASUDHĀ
yau dvāveva viruddhau tayormadhye ekasyāsatyatāyāṃ satyāmanyasya satyatā syādeveti vyāptiḥ kena nivāryate ।
upādhivyabhicārayorabhāvānna kenāpi ।
purovartinaḥ puruṣatve asati sthāṇutvameva bhavatīti niyamo nāsti ।
valmīkatvasyāpi sambhavāt ।
ato dvayoreva viruddhayorityuktam ।
dvayoriti viśeṣaṇasyāsamarthatāparihārāya viruddhagrahaṇam ।
yaḥ padārtho dvayoreva viruddhayorekasya asatyatvavān asāvanyasya satyatvavānityuktaṃ bhavati ।
nidarśanamāha- anityamiti ।
asatyaṃ noktamityukte satyamuktamiti prajāḥ ।
jānantyuktaṃ tu no satyamityukte asatyatāmapi ।
NYĀYASUDHĀ
āptenoktamasatyaṃ netyukte satyuktaṃ satyamiti prajā jānanti ।
tathā vipralambhakenoktaṃ satyaṃ no ityukte tu tasyāsatyatāmapi jānanti ।
satyatvāsatyatvayordvayoreva viruddhatā ।
tatra āptokte arthe asatyatāyāmasatyāṃ satyatāyāḥ satvamanāptokte ca satyatāyāmasatyāmasatyatāyāḥ satvaṃ ca prasiddhamityarthaḥ ।
ityukta iti pramitatvopalakṣaṇam ।
prajā jānantītyanena
āvipālāṅganameṣā vyāptiḥ siddhā na kevalaṃ parīkṣakāṇāmiti sūcayati ।
nanu svapne atra ghaṭa iti dṛṣṭvā nātra ghaṭa ityapi paśyati ।
tatra ghaṭaḥ tadabhāvaśca dvayamapi mithyā ।
ato vyāptibhaṅga ityata āha- neti ।
na svapne api dvayaṃ mithyā ।
NYĀYASUDHĀ
tatkiṃ dvayamapi satyamityata āha- tatreti ।
tatraikaṃ satyameva hi ।
NYĀYASUDHĀ
tatra ghaṭatadabhāvayormadhye ।
yadābhāvasyāsatyatā tadā ghaṭaḥ satya eva ।
yadā ca ghaṭasya asatyatā tadābhāvaḥ satya evetyatharḥ ।
tasmānna vyāptibhaṅga iti hiśabdārthaḥ ।
kuto na dvayamapi mithyetyata āha- bhāveti ।
bhāvābhāvāvubhau tatra kathaṃ mithyā bhaviṣyataḥ ।
NYĀYASUDHĀ
yo yasyābhāvo yaśca yasyābhāvasya pratiyogī tāvubhāvapyekatraikadaiva na mithyeti vyāpteḥ ।
svapne api ghaṭatadabhāvau kathaṃ tathā bhaviṣyata iti bhāvaḥ ।
vyāhataṃ ca bhāvābhāvayorubhayorasattvavarṇanamityāśayenāha- bhāvasya hīti ।
bhāvasya hi niṣedhe tu nābhāvasya niṣedhanam ।
NYĀYASUDHĀ
hiśabdo hetau ।
bhāvasya niṣedhe kṛte tu abhāvasyaiva vihitatvāt ।
punarnābhāvasya niṣedhanaṃ kartuṃ śakyate vyāghātāt ।
evamabhāvasya niṣedhe kṛte abhāvābhāvo bhāva eva tadvayapto veti bhāvasya vihitatvāt punarna bhāvasya niṣedhanaṃ yuktaṃ vyāhatatvāditi ।
astvevaṃ vyāptistataḥ kimityata āha- svavaca iti ।
svavāco asatyatā cet syāt tasmād bhedasya satyatā ।
NYĀYASUDHĀ
svaśabdena prativādyucyate ।
tadvāgarthasya sakalabhedamithyātvasya ।
tasmāt vyāptisadbhāvāt mithyātvaṃ satyatvaṃ ca dvau viruddhadharmau ।
bhede tayoḥ, mithyātve asati satyatvaṃ satsyādevoktavyāptibalādityarthaḥ ।
prakṛtamupasaṃharati- tasmāditi ।
tasmājjīveśayorbheda uktanyāyena gamyate ।
NYĀYASUDHĀ
bhedamithyātvāsambhavājjīveśayoḥ pāramārthikabheda evoktanyāyena dyubhvādisūtrairgamyate ।
tathāca tadvirodhānnedamabhedaṃ pratipādayati sūtramiti siddham ।
śrutayastu prāgeva samyagvyākhyātāḥ ।
viruddhaguṇasatyatā copapāditā ।
pratyakṣādīnāmatattvāvedakatvamapi ni rākṛtam ।
śrutimithyātvasyāniṣṭatvaṃ ca samarthitamityukta eva sūtrārthaḥ ।
। iti śrīmannyāyasudhāyāṃ ātmopagamādhikaraṇānyathāvyākhyānanirākaraṇam ।

[ pratīkādhikaraṇam]
। atha śrīmannyāyasudhāyāṃ pratīkādhikaraṇānyathāvyākhyānirākaraṇam ।
evaṃ prathamasūtrasyāpavyākhyāṃ pratyākhyāya dvitīyasyāpi pratyākhyāti- etasmāditi ।
etasmādātmaśabdo ayaṃ paramātmābhidhā bhavet ।
NYĀYASUDHĀ
etasmāduktanyāyādātmeti sūtragato ayamātmaśabdaḥ paramātmābhidhā paramātmana evābhidhāyakastāvadbhavet ।
tataḥ kimityata āha- pratīketi ।
pratīkaviṣayatvena viṣṇudṛṣṭirna tad bhavet ।
NYĀYASUDHĀ
tat tasmātpūrvasūtragatasyātmaśabdasya paramātmavācitvānna pratīka iti pratijñāvākyasya pratīkaviṣayatvena viṣṇudṛṣṭiḥ kartavyā na bhavedityevārthaḥ ।
idamuktaṃ bhavati ।
na pratīka ityatra tāvadātmetītyanuvartanīyaṃ pūrvasūtrāt ।
anyathā pratijñāvākyasyāparipūrṇatvāt ।
pūrvasūtre cātmaśabdo viṣṇuviṣaya iti samarthitam ।
tathāca pratīkaviṣayāyā viṣṇudṛṣṭerevāyaṃ pratiṣedho vyākhyeyaḥ ।
na pratīkeṣu jīvamatiṃ badhnīyāditi tu pratijñāvyākhyāne prakṛtaparityāgo aprakṛtasvīkāraśca prasajyeyātāmiti ।
mano brahmetyādiśrutyarthatvena yatpratīkasaṃsthitatvenetyuktam ।
tadapi notsūtra m ।
kintu pratīka iti saptamyantaṃ padamāvartate ।
tatrādyaṃ viṣayasaptamyantaṃ netyanena sambaddhayate ।
dvitīyamadhikaraṇasaptamyantaṃ śrutivyākhyānam ।
ubhayatrātmetīti padadvayaṃ pūvarsūtrādanuvartata ityāśayavānprasaṅgād dvitīyaṃ vyākhyāti- pratīka iti ।
pratīke viṣṇurityeva tasmāt kāryā hyupāsanā ।
NYĀYASUDHĀ
yasmātpratīkaviṣayatvena viṣṇudṛṣṭiḥ kartavyā na bhavettasmāditi śrutyartha iti śeṣaḥ ।
hiśabdena prathamādivibhakteḥ saptamyarthavācitvaṃ śābdikānāṃ prasiddhamiti dyotayati ।
itaśca nāyaṃ pratijñārtha ityāha- naceti ।
na ca viṣṇuḥ pratīkaṃ yat tasmān ।
NYĀYASUDHĀ
yasmādviṣṇuḥ pratīkaṃ, caśabdājjīvasya na bhavati, tasmātpratīkeṣvātmeti jīva ityupāsanā na prasakteti śeṣaḥ ।
ayamarthaḥ ।
prāptau satyāṃ hi pratiṣedho vaktavyaḥ ।
naca pratīkeṣūpāsakasya ātmadṛṣṭiḥ prasaktā prasañjakābhāvāt ।
yattu prasañjakamuktaṃ brahmaṇa ātmatvaṃ pratīkānāṃ ca brahmavikāratvaṃ tadubhayamaprāmāṇikaṃ pramāṇaviruddhaṃ ca ।
na hyatyantābhāsena prasaktirbhavati ।
atiprasaṅgāt ।
tataḥ prasaktayabhāvātpratiṣedho anarthaka iti ।
nahi sa iti hetuvyākhyānaṃ dūṣayati- naca viṣṇuḥ pratīkaṃ yattasmāditi ।
tacchabdo hi prakṛtaparāmarśe vartate prakṛtaścātmā ।
ātmaśabdaśca viṣṇuvācyeveti samarthitam ।
tathāca hi yasmātsa viṣṇuḥ pratīkaṃ naiva tasmādityevārthaḥ sampadyate ।
nahi sa upāsakaḥ pratīkānīti vyākhyāne tu prakṛtaparityāgenāprakṛtaparāmarśaḥ prasajyata iti ।
। iti pratīkādhikaraṇānyathāvyākhyānanirākaraṇam ।

[ brahmadṛṣtyadhikaraṇam]
। atha brahmadṛṣṭayadhikaraṇānyathāvyākhyānanirākaraṇam ।
idanīṃ brahmadṛṣṭiriti sūtrasyāpavyākhyāmaṇakaroti- nātmeti ।
nātmetyupāsanā ।
iti pakṣo yadā brahmadṛṣṭiścātra viruddhayate ।
NYĀYASUDHĀ
nātmetyupāsanetyekadeśotkīrtanena"na pratīke na hi saḥ'; iti samagrasūtrārthamanuvadati ।
pratīkeṣvātmeti jīva ityupāsanā na kāryā ।
nahi sa upāsakaḥ pratīkāni iti pakṣo yadā ityevaṃ pūrvasūtravyākhyānaṃ yadā tadātra pratīkeṣu brahmadṛṣṭiśca viruddhayate ।
caśabdo apavyākhyānanirāsasamuccaye ।
etadvivṛṇoti- sa iti ।
sa neti yuktistatrāpi sametyuktaviruddhatā ।
NYĀYASUDHĀ
pratīkānāmātmatvenopāsanasyākartavyatve tvayā yā tādātmyābhāvalakṣaṇā sa neti yuktirabhihitā sā tatrāpi brahmapratīkayorapi sameti hetoḥ pratīkeṣu brahmadṛṣṭiḥ kartavyeti sūtre vyākhyāyamāne sati uktayuktiviruddhatā bhavatīti ।
etaduktaṃ bhavati ।
pratīkeṣu brahmadṛṣṭiḥ kartavyeti sūtravyākhyānamasat ।
pratīkaṃ brahmatayā nopāsyam ।
abrahmatvāt ।
yadyanna bhavati na tattatvenopāsyamiti yuktiviruddhatvāt ।
na ceyaṃ yuktirapramā ।
pratīkānāmātmatvenopāsanasya akartavyatāyāṃ pūrvasūtre pareṇaivopanyastatvāt ।
anyathānaikāntyena sādhikā na syāt ।
naca brahmapratīkayorabhedaḥ brahmaṇaḥ satyatvāt pratīkānāṃ kalpitatvāt ।
pāramārthikabhedābhāvaḥ tāvadastīti cet ।
tarhi jīvapratīkayorapi sa nāstītyasiddhiḥ syāditi ।
syādetat ।
"nahi saḥ'; iti na nirviśeṣaṇo hetuḥ sūtrakārasyābhi mato yena brahmadṛṣṭiḥ pratīkeṣūktayuktiviruddhā syāt ।
kiṃ tūpāsyasyotkarṣaprāptyabhāve satītyanena viśiṣyaḥ ।
pratīkānāṃ brahmatvenopāsane tūtkarṣaprāptirasti ।
ato atadbhāve apyupāsanā yujyata ityata āha- yadīti ।
yadyapyutkarṣamātreṇa hyatadbhave apyupāsanā ।
NYĀYASUDHĀ
ādye apiśabdo atiprasaṅgasamuccayārthaḥ ।
hiśabdasyottarārdhenānvayaḥ ।
yadi viśiṣyahetuṃ vyākhyāya pratīkānāmatadbhāve abrahmatve apyutkarṣaprāptimātreṇa brahmatvenopāsanāṅgīkriyate ।
tadā ātmatvenāpi tadupāsanamaṅgīkāryaṃ natu nirākāryam ।
kuta ityata āha- utkarṣa iti ।
utkarṣa ātmano api syāccetanatvādacetanāt ।
NYĀYASUDHĀ
yasmādbrahmavadātmano api pratīkādutkarṣo asti ।
katham ।
ātmanaścetanatvāt ।
acetanaṃ khalu pratīkam ।
tasyātmatvenopāsanāyāmutkarṣapraptiḥ syāditi ।
atiprasaṅgasya viparyayapayarvasānamāha- tasmāditi ।
tasamādatattvaṃ nopāsyamiti vedavido matam ।
NYĀYASUDHĀ
yasmādviśiṣyahetau vyākhyāyamāne pūrvasūtre asiddhiḥ syāt ।
tata eva pratīkeṣu brahmopāsanavadātmopāsanaṃ ca prasajyeta ।
tasmāt, atattvaṃ, yadyanna bhavati tattatvena nopāsyamiti sāmānyameva sūtrakārasyābhimatam ।
natu viśeṣaṇaprakṣepaḥ ।
tathāca brahmadṛṣṭiriti pratijñā svoktayuktiviruddhaiveti ।
atra vyāpternirviśeṣaṇatvābhidhānasya hetornirviśeṣaṇatva eva tātparyam ।
spaṣṭatvārthaṃ tu vyāptyabhidhānamiti vācyam ।
pratijñāvyākhyānamapākṛtya utkarṣāditi hetuvyākhyānamapākaroti- utkarṣāditi ।
utkarṣād brahmatādhyāne yadi syāt phalamañjasā ।
brahmaṇo nīcatādhyānādanarthaḥ kiṃ na jāyate ।
NYĀYASUDHĀ
brahmatādhyāne pratīkānāmutkarṣādutkarṣasya dṛṣṭatvādañjasā phalaṃ puruṣārtharūpaṃ phalaṃ yadi syāttadā, tadeva brahmaṇo nīcatādhyānamiti, tasmādanarthaḥ kiṃ na jāyate, jāyata eveti samavyayaphalatvādakāryamevedamiti ।
abhyupagamyedaṃ samavyayaphalatvamuktam ।
vastutastu na puruṣārthaḥ kiṃ tvanartha evetyāha- acetanasyeti ।
acetanasya brahmatvadhyāne tuṣyirnahi kvacit ।
nīcasya svātmatādhyāne kupyati brahma lokavat ।
NYĀYASUDHĀ
tuṣṭyayabhāvācca na puruṣārthalābhastataḥ ।
kvacidityanena yadacetanaṃ tadupacikīrṣālakṣaṇatuṣyirahitamiti vyāptiṃ sūcayati ।
nīcasya pratīkasya svātmatādhyānādbrahma kupyati ।
tataścānarthaṃ prayacchati ।
tatra dṛṣṭānto lokavaditi ।
yathā loke śilādikaṃ rājatvādinā cintitaṃ na prasīdati nāpi puruṣārthaṃ prayacchati ।
yathā ca rājā caṇḍālatvena dhyātaḥ kupyati anarthaṃ ca dadāti tathetyarthaḥ ।
anena pratīkānāmacetanatve api brahmaiva sarvādhyakṣatvātphalaṃ dāsyatīti ca pratyuktam ।
tasyānenopāsanena kupitatvāt ।
na vayaṃ brahmaṇi pratīkatvopāsanaṃ brūmaḥ ।
yena brahma kupitamanarthaṃ prayacchet kintu pratīke brahmatvopāsanam ।
tataḥ puruṣārthaprāptirityata āha- caṇḍāla iti ।
caṇḍālo nṛpa ityukte nṛpaścaṇḍāla ityapi ।
ko viśeṣaḥ parijñāte nṛpeṇa syāt kathañcana ।
NYĀYASUDHĀ
caṇḍālamuddiśya caṇḍālo nṛpa ityukte tathā nṛpamuddiśya nṛpaścaṇḍāla ityukte nṛpeṇa parijñāte satyanarthaprāptau kathañcana ko viśeṣaḥ syānna kathañcitko api ।
atroktaśabdena dhyānamupalakṣyate ।
ajñātopāsano rājā nānarthaṃ karotīti nṛpeṇa parijñāta ityuktam ।
tathāca pratīkaṃ brahmetyupāsane brahma pratīkamityupāsane ca sama evānartha iti vākyaśeṣaḥ ।
nanu kṣattari rājadṛṣṭiḥ phalavatī, rājñi kṣattṛdṛṣṭiranarthaheturdṛṣṭā ।
tatkathamubhayasya sāmyamucyata iti cenna ।
tatra dṛṣṭerabhāvāt ।
uktimātraṃ tūpacāreṇa ।
siṃho devadatta iti yathā ।
dṛṣṭau tu tatrāpyanarthasāmyamevetyāśayenāha- purata iti ।
purato naradevasya caṇḍālo yadi pūjyate ।
rājavat kiṃ na kopaḥ syād rājño loke hi paśyati ।
NYĀYASUDHĀ
rājā yathā pūjyate tathā ।
tadā rājñaḥ kopo na syātkim ।
loke abhipaśyati satīti kopātiśayapradarśanārtham ।
pūjayā darśanamunnīyata ityataḥ pūjyata ityuktam ।
na kevalaṃ dṛṣṭerunnāyikāyāṃ pūjāyāmeva rājakopaḥ kintu tādṛśyāmuktāvapītyāha- rājñastviti ।
rājñastu purataḥ prokte caṇḍālaṃ nṛpa ityapi ।
ātmānaṃ sa iti proktamitivaddhayeva kupyati ।
NYĀYASUDHĀ
nājñātā proktiḥ kopajananītyato rājñastu purata ityuktam ।
caṇḍāle nṛpa iti prokte api prakarṣeṇa na mayopacāreṇocyate api tu vastuta evetyukte api rājā kupyatyeva hi ।
ātmānaṃ prati hi sa caṇḍāla iti proktaṃ prakarṣeṇoktamitivadityatra yathā tathaivetyarthaḥ ।
pūjaiva kopakāraṇaṃ na daśarnamityaśaṅkānirāsāya vivekārthamayaṃ ślokaḥ ।
evamuddeśavidhānoktayā dvairūpyamaṅgīkṛtya phalataḥ sāmyamuktam ।
idanīṃ tadapi nāstītyāha- abhedeneti ।
abhede naitayordhyāne ko viśeṣo vacasyapi ।
NYĀYASUDHĀ
etayorbrahmapratīkayorabhedena dhyāne aṅgīkṛte na kevalamanatharsāmyaṃ kintu vacasyāpi ko viśeṣaḥ ।
vacanadvayārtho apyaviśiṣya evetyarthaḥ ।
atraiva dṛṣṭāntamāha- ayamiti ।
ayaṃ rājā tvamityukte caṇḍāle atha nṛpe api ca ।
caṇḍāla iti tu prokte samameva hi dūṣaṇam ।
NYĀYASUDHĀ
vyaktibhedena dūṣaṇaparihāraḥ syādityato ayamityuktam ।
dūṣaṇaṃ nīcatvalakṣaṇam ।
dvayorabhedena dhyāne dūṣaṇaṃ sambhavatyeva ।
nacaivam ।
pratīkasya hi brahmatvaṃ bhāvyate ।
natu brahmaṇaḥ pratīkatvamityata āha- dhyāta iti ।
dhyāte tvekasya tadbhāve tadbhāvo anyasya kiṃ na tat ।
NYĀYASUDHĀ
tattayorbrahmapratīkayorekasya pratīkasya tadbhāve brahmabhāve dhyāte satyanyasya brahmaṇastadbhāvaḥ pratīkabhāvaḥ dhyāto na kim ।
etaduktaṃ bhavati ।
bhavedayaṃ parihāro yadi pratīka svarūpopamardena tasya brahmatvamupāsyamiti pakṣaḥ syāt ।
na caivam ।
pratīkābhāvaprasaṅgasya pareṇaivoktatvāt ।
bhedābhedābhiprāyeṇāyaṃ parihāra ityapi nāsti ।
nahi ghaṭo mṛdabhinno mṛdghaṭādbhinneti bhedābhedau kinnāma parasparam ।
tasmādanupamarditasvarūpasya pratīkasya brahmatve dhyāte brahmaṇo api pratīkatvaṃ dhyātameveti yuktamuktamiti ।
nanvasminnupāsane brahmaṇā jñāte anarthaḥ syānna tvajñāte ।
atastathopāsanaṃ kariṣyata ityata āha- na caiveti ।
nacaiva tadavijñātaṃ sarvajñabrahmaṇā kvacit ।
NYĀYASUDHĀ
tat upāsanam ।
brahmaṇo ajñāne sarvādhyakṣaṃ brahmaiva phalaṃ dāsyatīti riktaṃ vacaḥ syāt ।
nanu śrutivihitamācaratā kathaṃ brahmakopenānarthaprāptirityāśaṅkāṃ pariharannapavyākhyānanirākaraṇamupasaṃharati- tasmāditi ।
tasmādapeśalaṃ sarvamanyasya brahmatāvacaḥ ।
NYĀYASUDHĀ
sarvamiti śrutisūtravyākhyānarūpam ।
etena sālagrāmādau viṣṇvādipratipattirapi parāstā veditavyā ।
sūtravyākhyānamupakramyāpavyākhyānadūṣaṇamasaṅgatamityataḥ svoktadārḍhyārthamiti bhāvenāha- tasmāditi ।
tasmād yathoktamārgeṇa brahmopāsyaṃ mumukṣubhiḥ ।
NYĀYASUDHĀ
parakīyavyākhyānasya dūṣitatvāt ।
yathoktamārgeṇa asmaduktaṃ sūtrārthamanatikramya vartamānena mārgeṇa ।
। iti śrīmannyāyasudhāyāṃ brahmadṛṣṭayadhikaraṇānyathāvyākhyānanirākaraṇam ।

[ dhikaraṇam]
। atha śrīmannyāyasudhāyāṃ tadadhigamādhikaraṇam ।
। oṃ tadadhigama uttarapūrvāghayoraśleṣavināśau tadvayapadeśāt oṃ ।
nivṛttā sādhanacintā ।
pratibandhā nāṃ pūrvottarāṇāmanantakarmaṇāṃ bhāvānna jñānino mokṣaḥ sambhavatītyāśaṅkānirāsāya karmanāśākhyaṃ jñānaphalamidānīṃ nirūpyate ।
tatra jñānasāmarthyenaiva karmakṣayo bhavatīti pratītiṃ nirākartuṃ sūtratātparyamāha- tatheti ।
tadadhigama uttarapūrvāghayor aśleṣavināśau tadvyapadeśāt ।
tathopāsyāñjasā dṛṣṭaṃ brahma pāpaṃ ca bhasmasāt ।
karoti nikhilaṃ pūrvaṃ pāścāttyasyāpyasaṅgatām ।
karoti ।
NYĀYASUDHĀ
tathā uktaprakāreṇa, añjasā ādaranairantaryābhyāṃ, upāsya dṛṣṭaṃ, jñānāt pūrvaṃ, nikhilaṃ pāpaṃ, caśabdādaniṣyaṃ puṇyaṃ ca, pāścātyasya pāpasyāniṣyapuṇyasya ca ।
anena"ato anyadapītyekeṣāmubhayoḥ'; iti sūtratātparyamuktaṃ bhavati ।
। oṃ itarasyāpyevamasaṃśleṣaḥ pāte tu oṃ ।
idaṃ sūtraṃ kecidbrahmavida evāghasyeva puṇyasyā śeṣo vināśo bhavati, śarīrapāte pratyāsanne satīti vyācakṣate, tadasat ।
ato anyadapītyasya punaruktatāprasaṅgāt ।
vyākhyānavyākhyeyabhāvasya cānanyagatitvāt ।
pūrvasūtra evāghapadasthāne karmapadaprakṣepeṇopapattau sūtrāntarārambhavaiyarthyāt ।
asmākaṃ tvagnihotrādītyādisūtrāṇi puṇye api vibhāgasūcanārthāni ।
jñānottaraṃ puṇyārjanasyābhāvādaśleṣaśabdo vināśārtho vyākhyātavyaḥ ।
tathāca prakṛtaparityāgo aprakṛtasvīkāraścetyāśayavānanyathā sūtratātparyamāha- taddviṣaśceti ।
itarasyāpy evam asaṃśleṣaḥ pāte tu ।
taddviṣaścaivaṃ puṇyanāśo apyasaṅgatā ।
NYĀYASUDHĀ
brahmadviṣaśca ।
evaṃ jñānivat ।
dveṣaparipūrteḥ pūrvasya puṇyasya nāśo bhavatyuttarasyāsaṅgatāpi ।
atra sūtraṃ yadeva vidyayeti hīti, tatpunaruktam ।
etadarthasya tacchruteriti sūtreṇa prāguktatvādityata āha- yadeveti ।
yadeva vidyayetyatra pūrvoktāddhi viśiṣṭate ।
NYĀYASUDHĀ
atroktaṃ prameyamiti śeṣaḥ ।
ato na punaruktidoṣa iti heratharḥ ।
vakṣyamāṇo arthavibhāgaḥ prakaraṇavaśāt prasiddha iti vā ।
kathaṃ viśiṣyata ityataḥ pūrvasūtratātparyaṃ tāvadāha- pūrvamiti ।
pūrvaṃ svargādilabdhyarthaṃ vīryavattvena coditam ।
karma vidyāyutaṃ ।
NYĀYASUDHĀ
svargādīti mokṣetarapuruṣārthagrahaṇam ।
uttarasūtratātparyamāha- paścāditi ।
paścānmokṣe vīryapradaṃ tviti ।
NYĀYASUDHĀ
paścāttviti sambandhaḥ ।
vidyāyutaṃ karmeti vartate ।
vīryapadaṃ ānandātiśayapradam ।
iti coditamiti sambandhaḥ ।
sakalakamarkṣaye tadaiva muktiḥ syāt ।
na caivam ।
jīvanmuktānāmupalambhādityāśaṅkāparihārāyoktam- sūtrakāreṇa anārabdhakārye eva tu pūrve tadavadheḥ iti ।
tarhi prārabdhakarmabhāvātkathaṃ mokṣa ityāśaṅkaya punaḥ sūtritaṃ- bhogena tvitare kṣaparitvātha sampatsyata iti ।
etadapi na brahmavinmātraviṣayamityāśayavān vyācaṣṭe- tata iti ।
bhogena tv itare kṣapayitvātha saṃpadyate ।
tato bhogena puṇyaṃ ca kṣapayitvetarat tathā ।
brahmadviḍ brahmadarśī ca tamomokṣāvavāpnutaḥ ।
NYĀYASUDHĀ
anārabdhakṣayānantaram ।
itaratpāpam ।
prārabdhakarmaṇāmanantatve bhogena kṣayo na śakya ityāśaṅkāmāgamavākyena pariharati- brahmaṇāmiti ।
brahmāṇaṃ śatakālāttu pūrvamārabdhasaṅkṣayaḥ ।
brahmaṇastveva tāvattvaṃ pañcāśad brahmaṇastathā ।
rudrasya viṃśadeva syādindrasyārkādike daśa ।
anyeṣāṃ brahmamātrasya tvanta ārabdhasaṅkṣayaḥ ।
brahmaṇaiva sahātaśca paraṃ nārāyaṇaṃ vrajet ।
iti sattattvavacanaṃ svayaṃ bhagavatoditam ।
NYĀYASUDHĀ
brahmaṇāṃ śatamiti ṣaṣṭhayā aluk ।
tasya kālo brahmaṇāṃ śatakālaḥ tasmāttatsamāpteḥ pūrvameva sarveṣāṃ jñānināmārabdhasaṃkṣayo bhavati ।
asyaiva vivaraṇaṃ brahmaṇastu tāvattvameva brahmakalpānāṃ śatenaiva karmakṣayavattvam ।
brahmaṇa iti jātāvekavacanam ।
pañcāśatāṃ brahmaṇāṃ kālātpūrvaṃ rudrasyārabdhasaṅkṣayaḥ ।
tathāśabdaḥ samuccaye ।
viṃśatiparyāyo viṃśacchabdaḥ ।
brahmaṇāṃ viṃśatireva tadavacchinna evendrasya prārabdhakarmasaṃkṣayakālaḥ ।
arkādike arkādīnāṃ daśa brahmaṇastadavacchinnaḥ karmakṣayakālaḥ ।
brahmamātrasya ekasyaiva brahmaṇaḥ ।
ataḥ paraṃ prārabdhakarmasaṅkṣayānantaramapi brahmaṇā sahaiva nārāyaṇaṃ vrajet ।
। iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā kṛtāyāṃ ṭīkāyāṃ viṣamapadavākyārthavivṛtau caturthe adhyāye asminprathamacaraṇaḥ paryavasitaḥ ।
। iti śrīmannyāyasudhāyāṃ caturthādhyāyasya prathamaḥ pādaḥ ।
dvitīyapādapratipādyapradarśanaparaṃ bhāṣyaṃ"devānāṃ mokṣa utkrāntiścāsminpāda ucyate'; iti ।
tatra devānāmityetadyadi mokṣotkrāntibhyāṃ sambaddhayate tadā devebhyo anyeṣāṃ saśarīrāṇāmevāvasthānamiti prāpnoti ।
anyatra vā taccharīraparityāgaprakāraścintanīyaḥ ।
acintane vā kāraṇaṃ vācyam ।
yadi ca mokṣeṇaiva sambaddhayate tadā devānāṃ mokṣa itareṣāmutkrāntiścetyuktaṃ bhavati ।
mokṣaśca prakaraṇavaśāddehāditi gamyate ।
tathāca prathamapāde karmanāśākhyaṃ phalamasminpāde ucyata iti yathā sāmānyenoktaṃ tathātrāpyutkrāntirasminpāda ucyata iti vaktavyam ।
kimanena vibhāge na kṛtaṃ syādityata āha- devānāṃ ceti ।
devānāṃ ca manuṣyāṇāmetāvat samameva hi ।
utkrāntimārgau devānāṃ na prāyeṇa bhaviṣyataḥ ।
NYĀYASUDHĀ
yadatītapāde cintitaṃ karmanāśākhyaṃ phalametāvaddevānāṃ manuṣyāṇāṃ ca samameva ।
karmanāśābhāve tatphalānuvṛtterāvaśyakatvāt ।
manuṣyaśabdo devavyatiriktān lakṣayati ।
tasmāt sāmānyena pūrvapādapratipādyamuktam ।
etatpādapratimādyā dehādutkrāntistṛtīyapādapratipādyo arcirādimārgaśca devānāṃ na prāyeṇa bhaviṣyato ato vibhāgenoktiryukteti ।
anena"mārgo gamyaṃ cāsminpāda ucyate'; ityetadbhāṣyamapi devavyatiriktānāṃ mārgaḥ sarveṣāṃ gamyaṃ ceti vyākhyeyamiti sūcitaṃ bhavati ।
sphuṭaṃ caitadvakṣyati ।
"utkrāntimārgaśca vimuktagamyam'; iti ।
bhavatvidaṃ pratipādyaṃ eta tpratipādane kā saṅgatirityataḥ prasaṅgātpādacatuṣyayasyāpi saṅgatimāha- karmeti ।
karmakṣayasatathotkrāntirmārgo bhogaścatuṣyayam ।
phalaṃ mokṣa iti proktaḥ kramāt pādeṣu coditaḥ ।
NYĀYASUDHĀ
tathāśabdaḥ samuccaye ।
utkrāntiśabdena devataditarasādhāraṇaścaramadehanāśo lakṣyate, mārgaśabdena brahmaprāptiśca ।
itiśabdo bhoga ityataḥ paro yojyaḥ ।
kvacitpāṭhaḥ proktamityuditamiti ca tatra yathāsthāna eva itiśabdaḥ ।
ādye mokṣānuvādena phalacatuṣyayātmakatvaṃ vidheyam ।
dvitīye tu viparyayeṇa ।
kramādityetadāvartanīyam ।
tataścāyamarthaḥ ।
phalaṃ khalvatrādhyāye nirūpaṇīyam ।
phalaṃ ca mokṣaḥ ।
saca karmakṣayādicatuṣyayātmakaḥ ।
ātyantikāniṣyanivṛttīṣyaprāptyoratraivāntarbhāvāt ।
karmakṣayādayaśca kramādbhavanti ।
jñānodayānantarameva hi karmakṣayaḥ kṣīṇakarmaṇaścotkrāntiḥ utkrāntasya ca svayogyamārgeṇa gatasya brahmaprāptiḥ tato bhoga iti ।
tasmādeteṣu pādeṣu kramādevoditā ityantarbhāvalakṣaṇā cānantaryalakṣaṇā ca saṅgatiriti ।
devānāṃ mārgo nāstītyuktam ।
tatkiṃ yatra sthitāstatraiva muktā bhavantītyata āha- sraṣṭṛṣveveti ।
sraṣṭṛṣveva tu sṛjyānāṃ praveśo brahmaṇo laye ।
devānāṃ mārga uddiṣṭo ।
NYĀYASUDHĀ
kvacidasraṣṭṛṣvapīti caśabdaḥ, tathāca nyāyavivaraṇe ।
brahmaṇo laye pratyāsanne sati praveśārthaṃ tadabhisarpaṇameva mārgagamanamityarthaḥ ।
tarhi devānāṃ mārgo nāstītyuktasya ko viṣaya ityata āha- neti ।
nārcirādir ।
NYĀYASUDHĀ
devānāṃ dehādutkramo nāstītyuktam ।
tatkutaḥ ।
sadehānāmevāvasthānaprasakterityata āha- naceti ।
na cotkramaḥ ।
NYĀYASUDHĀ
ata evetyupaskartavyam ।
caśabdena sadehānāmavasthānaṃ samuccinoti ।
etadeva vivṛṇoti- sraṣṭu riti ।
sraṣṭustu grāsabhūtasya dehastatra layaṃ vrajet ।
yataḥ sṛjyasya devasya naivotkrāntistato bhavet ।
NYĀYASUDHĀ
dehaścetanādhiṣṭhita eva ।
tata sraṣṭari ।
utkrāntiḥ śarīram ।
cetananiṣkramaṇātprāgeva sṛjyānāṃ dehaḥ sraṣṭṛṣu vilīyata yata ityarthaḥ ।
sraṣṭṛṣu laye nimittaṃ sraṣṭurgrāsabhūtasyeti ।
dehastviti sambandhaḥ ।
devānāmarcirādimārgo nāstītyuktaṃ tatkuta ityato yatpurā mārgāntaramuktaṃ tata evaitatsiddhamityāśayavānstatanuvādena yuktayantaramāha- layācceti ।
layāccaivārcirādīnāṃ lokānāmapi sarvaśaḥ ।
kathaṃ mārgo bhavet teṣāṃ viśatāmuttamaṃ svataḥ ।
NYĀYASUDHĀ
devatāmukteḥ prāgevetyarthaḥ ।
arcirādīnāṃ lokānāmiti vyadhikaraṇe ṣaṣṭhayau ।
sarveṣāmapi bhavet arcirādiriti śeṣaḥ ।
svata uttaraṃ viśatāmityuktānuvādaḥ ।
nanu prāyeṇetyuktatvātkadāciddevānāmutkrāntimārgāvaṅgīkāryau ।
tatroktayuktivirodha ityata āha- jātānāmiti ।
jātānāṃ mānuṣe loke devānāṃ ca kadācana ।
utkrāntimārgau bhavato na tadā muktiriṣyate ।
NYĀYASUDHĀ
yadyapi bhavatastathāpi na tadā muktiriṣyate kintu brahmaṇā sahaiva ।
ato noktayuktivirodhaḥ ।
etaduktaṃ bhavati ।
utkrāntimārgasāmānyamapekṣyaiva prāyeṇetyuktam ।
natu muktikālīnāvutkrāntimārgau ।
tasya ca vyāvartyāvamokṣakālīnau ।
yuktistu muktiviṣayeti na virodha iti ।
kiṃ devānāmeva brahmaṇā saha muktiḥ ।
anyeṣāmapīti brūmaḥ ।
tarhi"bheje khagendradhvajapādamūlam'; ityādivirodha ityata āha- anyeṣāmapīti ।
anyeṣāmapi sākṣāttu muktiḥ prāpyāpi taṃ harim ।
sahaiva brahmaṇā bhūyāditi śāstrasya nirṇayaḥ ।
NYĀYASUDHĀ
sākṣānmuktiḥ liṅgaśarīrabhaṅgalakṣaṇā ।
prāpyāvasthitānāmapīti yojyam ।
tamiti vaikuṇṭhādistham ।
chandasyubhayatheti anāśīrviṣayasyāpi liṅa ārdhadhātukatvādbhūyāditi sādhu ।
itīśvarāśīriti ।
asminpakṣe sādhyamādau pṛthagvācyaṃ tasya nimittaṃ jñāpakaṃ cānenocyata iti ।
iti śāstrasya nirṇaya ityuktameva vivṛṇoti- kṣmeti ।
kṣmāmbhonalānilaviyanmanaindriyārthabhūtādibhiḥ parivṛtaḥ pratisañjighṛkṣuḥ ।
avyākṛtaṃ viśati yarhi guṇatrayātmā kālaṃ paraṃ svamanubhūya paraḥ svayambhūḥ ।
evaṃ paretya bhagavantamanupraviṣṭā ye yogino jitamarunmanaso virāgāḥ ।
tenaiva sākamamṛtaṃ puruṣaṃ purāṇaṃ brahma pradhānamupayāntyagatābhimānāḥ ।
bhagavantamanuprāptā api tu brahmaṇā saha ।
paramaṃ mokṣamāyānti liṅgabhaṅgena yoginaḥ ।
prāptā api paraṃ devaṃ sahaiva brahmaṇā punaḥ ।
ānandavyaktiyāyānti pūrṇāṃ liṅgasya bhaṅgataḥ ।
iti śrutipurāṇoktibalād vijñāyate ca tat ।
NYĀYASUDHĀ
bhūtānāmādirbhūtādiḥ ।
kṣmā'dipadaiḥ pañcānāṃ mahābhūtānāṃ, manaso, daśānāmindriyāṇāṃ, pañcānāṃ viṣayāṇāṃ, bhūtādipadopalakṣitasya trividhasyāpyahaṅkārasyābhimānino devā ucyante ।
avyākṛtaṃ parameśvaram ।
yarhi yadā ।
guṇatrayasyātmābhimānī ।
paraṃ parasaṅkhayopetam ।
paraḥ kṣmādibhyaḥ ।
evaṃ tadā ।
bhagavantamiti tadīyaṃ lokam ।
agatābhimānā agatajīvabhāvāḥ ।
paramaṃ mokṣamityasyaiva vivaraṇaṃ liṅgabhaṅgeneti ।
itthambhūtalakṣaṇe tṛtīyā ।
yadvā ।
liṅgabhaṅgena nimittena paramaṃ mokṣamānandāvirbhāvamāyāntīti vyākhyeyam ।
tacceti caśabdena sraṣṭṛṣvevetyuktaṃ samuccinoti ।
śrutyādikaṃ bhāṣyodāhṛtaṃ grāhyam ।
nanu yathā dvitīyatṛtīyapādapratipādyamutkramādikamasādhāraṇaṃ tathā caturthapādodito bhogaḥ kimasādhāraṇaḥ ।
kiṃvā prathamapādoditakarmakṣaya iva sādhāraṇa ityapekṣāyāmāha- bhogastviti ।
bhogastu sarvadevānāṃ narādīnāṃ ca vidyate ।
NYĀYASUDHĀ
asādhāraṇye pramāṇābhāvāditi bhāvaḥ ।
asminprathamabhāṣye devānāṃ mokṣa iti prathamanirdeśaḥ kṛtastasya tātparyamāha- tatreti ।
tatra praveśo devānāmuttarottarataḥ kramāt ।
ucyate ।
NYĀYASUDHĀ
tatra dvitīyapāde ।
prathamamiti śeṣaḥ ।
uttarottarataḥ uttarottareṣu ।
ataḥ prathamamasau nirdiṣya iti ।
nanvayuktametat ।
vāṅmanasītyādisūtreṣu devānāmaśravaṇāt ।
atha vāgādiśabdāstadabhimānināmupalakṣakā iti mataṃ tadā, sati vācake lākṣaṇikaprayogasya prayojanaṃ vācyam ।
yadvā vācakā eveti pakṣastathāpi prasiddhaśabdaparityāgenāprasiddhapadaprayoge prayojanaṃ vaktavyamevetyata āha- deheti ।
dehagānāṃ ca vṛttīnāmevameva tu ।
NYĀYASUDHĀ
bāhyatattvavyāvṛttyarthaṃ dehagānāmityuktam ।
vartate deha etābhiriti vṛttayo jaḍā vāgādyāḥ yathā mucyamānānāṃ devānāmevameva dehagānāṃ tadabhimatānāṃ vāgādīnāmuttarottareṣu maraṇakāle layo bhavatītyetadapi prasaṅgājjñāpayituṃ vāgādipadaprayoga iti bhāvaḥ ।
vāgādiśabdā devānāṃ vācakā eveti tuśabdena sūcayati ।
bhavedevaṃ padārthaḥ saṅgatiśca ।
yadi bhagavajjñānabhogābhyāṃ nivṛttasamastāniṣyakarmāṇaḥ, svottamapraveśena brahmanāḍyotkrameṇa vā parityaktadehāḥ, svocitenācirrādinā vā pathā vaikuṇṭhalokavāsinaṃ bhagavantaṃ hiraṇyagarbheṇa saha prāptā bhinnaliṅgaśarīrāḥ vidhvastaprakṛtayo atyantanivṛttāniṣyāḥ samyagāvirbhūtānandādiguṇā bhagavatsamīpa eva tadupāsīnāḥ, svarūpeṇa vā līlānivṛttāniṣyāḥ samyagāvirbhūtānandādiguṇā bhagavatsamīpa eva tamupāsīnāḥ, svarūpeṇa vā līlāgṛhītavigrahairvā saṅkalpamātrasādhyāndivyabhogāṃstāratamyena bhuñjānā na kadācitpunarāvartanta, ityetanmokṣasvarūpaṃ"karmakṣayastathotkrāntiḥ'; ityādinoktaṃ niścitaṃ syāt ।
na caivam ।
taistaiḥ vādibhiranyathāmokṣasvarūpasya varṇitatvāt ।
vipratipattau ca saṃśayasya dhruvatvādityata āha- tatreti ।
tatra mokṣasvarūpaṃ tu vādinaḥ pratibhāśrayāt ।
nānā vadanti ।
NYĀYASUDHĀ
tatra ।
tathā sati, sūtrakāreṇoktalakṣaṇe mokṣe śrutyādipramāṇairupapādite sati ।
vādinastu pratibhāśrayāt svotprekṣāmātreṇa nānā vadanti ।
ataḥ pramāṇamūlatvādasyāpramāṇamūlānāmutprekṣāmātrayonīnāṃ vādānāṃ ca sāmyābhāvānna saṃśayāvakāśaḥ ।
nanu yadi tathā tathā pramāṇāni santi tarhi tattadvādināṃ tādṛśāni jñānāni kuto na jāyante ।
pramāṇābhāsairvimohitāsta iti cet ।
tattvajñābhimatā api kutastainar vimūḍhāḥ ।
doṣadarśanāditi cet ।
itare api kuto na doṣānpaśyanti pramāṇaistattvajñānodayo api samāna ityato mūlakāraṇamāha- puṃsāṃ hīti ।
puṃsāṃ hi matayo guṇabhedataḥ ।
pṛthak pṛthak prajāyante ।
NYĀYASUDHĀ
guṇabhedo guṇaviśeṣaḥ ।
hiśabdena"jñānaṃ karma ca kartā'; ityādipramāṇaprasiddhiṃ dyotayati ।
etadviśadayati- tamasaiveti ।
tamasaivānyathāmatiḥ ।
rajasā miśrabuddhitvaṃ sattvenaiva yathā matiḥ ।
NYĀYASUDHĀ
miśrajñāne anyathātvaṃ samyaktavaṃ cāstītyato anyathaivetyuktam ।
yatheti bhinnaṃ padaṃ samyagvācī ।
tamoguṇaḥ pramāṇeṣu cetaḥpravṛttiṃ pratibadhyābhāsānāṃ doṣānācchādya viparītajñāna mapyutpādayatītyādi draṣṭavyam ।
samyagjñānaṃ sattvaguṇena bhavatītyuktam ।
tasya mukteṣu tāvadapavādamāha- guṇeti ।
guṇātītā vimuktānāṃ matiḥ śuddhacitiryataḥ ।
sāmyagevātha nityā ca ।
NYĀYASUDHĀ
yadyapi vimuktānāṃ matiḥ samyageva athāpi guṇātītā sattvajanyā na bhavati ।
kutaḥ śuddhacitiḥ nityā ca yataḥ ।
jaḍaṃ hi kutaścijjāyate na cetanam ।
tathānityameva na nityam ।
daityānāṃ svarūpajñāneṣvavidyamānaṃ samyaktavaṃ tarhi kathamityataḥ śuddhetyuktam ।
svābhāvikadoṣarahitetyarthaḥ ।
svarūpopādhigatadāṣanibandhanaṃ hi daityānāṃ jñānānāmasamyaktvam ।
karaṇanimitto jñānānāṃ viṣayaniyamo vaiśadyabhedaśca ।
tatra yadi muktānāṃ jñānaṃ nityaṃ tarhi nirviṣayaṃ vā syāt sarvaviṣayaṃ vā ।
evaṃ vaiśadye apīti ।
tatrāha- tattaditi ।
tattanmāhātmyayogataḥ ।
bahalā cātiviśadā ।
NYĀYASUDHĀ
teṣāṃ teṣāṃ māhātmyaṃ yogyatārūpaṃ tadeva yogo nimittaṃ tatastadanusāreṇa bahulārthaviṣayiṇyativiśadā ca ।
śrīdevyāmapyuktasyāpavādamāha- spaṣṭā ceti ।
spaṣṭā caiva śriyo matiḥ ।
mahāśuddhacititvena ।
NYĀYASUDHĀ
śriyo matiśca samyaktave api guṇātīteti sambandhaḥ ।
mahāśuddhacititveneti pūrvavadeva tatra hetuḥ ।
mahacchabdena kadāpi doṣasambandho nāstītyucyate ।
spaṣṭaiveti bhuktamaterapyatiśayena viśadetyarthaḥ ।
etadapi pūrvavadvayākhyeyam ।
bhagavajjñāne apyapavādamāha- tato apīti ।
tato apyatimahācitiḥ ।
aśeṣoruviśeṣāṇāmatispaṣṭatayā dṛśiḥ ।
nityamekaprakārā ca nārāyaṇamatiḥ parā ।
sūryaprabhāvadakhilaṃ bhāsayanti nirantarā ।
nirlepā vītadoṣā ca nityamevāvikāriṇī ।
NYĀYASUDHĀ
nārāyaṇamatiśca samyaktave api parā guṇebhya iti śeṣaḥ ।
tatra pūrvavadeva hetuḥ ।
tataḥ śriyo apyatiśayena mahāśuddhacitiḥ ।
viśiṣyanta iti viśeṣāḥ padārthāḥ ।
aśeṣāṇāmurūṇāmanantānāṃ viśeṣāṇāṃ dṛśirviṣayīkāriṇī ।
atispaṣṭatayāśeṣapadārthaviṣayetyetadapi bahulā cātiviśadetivadvayākhyeyam ।
dṛśiḥ sākṣātkāra iti vā ।
nityamekaprakāretyutpattivināśarahitetyayamapi guṇātītatve hetuḥ ।
kecidekameveśvarajñānamityāsthitāḥ ।
apare tvanekānīti ।
tadvivekārthamuktaṃ nirantarā nirbhedeti ।
tarhi kiṃ teṣu teṣu padārtheṣu jñāteṣu vikriyate netyāha- nityamavikāriṇyeveti ।
kathaṃ tarhi tattadviṣayīkaraṇamityata uktam- sūryeti ।
yathā sūryaprabhā svayaṃ nirvikārāpi tāṃstānprāptānviṣayānprakāśayati tatheyamapītyarthaḥ ।
atra ca viśeṣa eva nirvāhakaḥ ।
ata evaiketyanuktavā nirantaretyuktam ।
nirlepā vītadoṣā ceti śuddhatvavyākhyānam ।
lepaḥ karmasambandhaḥ ।
mahacchabdavyākhyānaṃ pūrvavat ।
yadvā nityameveti tadarthamatrāpi yojyam ।
parā svatantretyatiśabdasya vyākhyātatvenāpi vyākhyeyam ।
ata eva tattantratvācceti vakṣyati ।
etāni viśeṣaṇāni lakṣmīmāne apyatidiśati- viśeṣānīti ।
viśeṣāṃsatadgatāṃstyaktavā prāyastallakṣaṇā śriyaḥ ।
NYĀYASUDHĀ
tadgatānbhagavadgatāṃstāni lakṣaṇāni yasyāḥ sā tathoktā ।
śriyo matiḥ pratipattavyeti śeṣaḥ ।
bhagavadgatāśeṣaviśeṣaviṣayīkāritvaṃ vihāyānyadharmavatī jñātavyetyarthaḥ ।
prāya ityuktasya tātparyamāha- tathaiveti ।
tathaiva spaṣṭatābhāvāt tattantratvācca kevalam ।
na tādṛśī ।
NYĀYASUDHĀ
yathā bhagavanmaterniratiśayaspaṣṭatvaṃ tathaiva ।
kevalaṃ tattantratvāt bhagavanmātrādhīnatvāt ।
atra kevalamiti svarūpakathanam ।
parādhīnatvādityeva hetuḥ ।
tādṛśī bhagavanmatisadṛśī ।
ataḥ prāya ityuktamiti bhāvaḥ ।
lakṣmīmativiśeṣaṇāni muktabrahmamatāvatidiśati- brahmaṇastviti ।
brahmaṇastu prāya eva śriyo yathā ।
NYĀYASUDHĀ
brahmaṇastu matiḥ śriyo yathaivaṃ prāyaḥ ।
tathā vaiśadyādyabhāvātprāya ityuktam ।
kevalamityuktayabhāvācca ।
ata eva tatra taduktam ।
brahmaṇa iti viśiṣyābhidhāne ko heturityata āha- muktānāṃ tviti ।
muktānāṃ tu tadanyeṣāṃ samudrataraḷopamā ।
NYĀYASUDHĀ
viśeṣabalena vṛddhihrāsavatītyarthaḥ ।
yathoktaṃ avṛddhihrāsarūpatvamityādi ।
muktagrahaṇasya tātparyamāha- agnīti ।
agnijvālāvadeva syāt smṛtigānāṃ dṛśo bhavaḥ ।
NYĀYASUDHĀ
agnijvālāyā agneriva saṃsāriṇāṃ dṛśo antaḥkaraṇādbhava utpattireva syānna tu vyaktimātram ।
bhavatvevaṃ jñānānāṃ guṇanimittaṃ nānāvidhatvam ।
prakṛte tu kimityata āha- evaṃvidheṣviti ।
evaṃvidheṣu jñāneṣu tamasā muṣyadṛṣṭayaḥ ।
NYĀYASUDHĀ
jñāneṣvevaṃvidheṣu satsu muṣyadṛṣṭayo apahṛtasamyagjñānāḥ ।
samyagjñānābhāve anyathādṛktavamapi nopapadyate ।
adhiṣṭhānasāmānyajñānasya bhrāntyupayogitvādityata uktam- khadyoteti ।
khadyotasadṛśātyalpajñānatvādanyathādṛśaḥ ।
vadanti vādino mokṣaṃ nānāmatasamāśrayāt ।
NYĀYASUDHĀ
yathāndhatamase khadyotā api bhayahetavastathā viparyayabahulamalpaṃ samyagjñānamapi tāmasameva ।
yathoktam ।
atattvārthavadalpaṃ ceti ।
nānāmatasamāśrayānnānā vadantīti yojanā ।
jñānānāṃ guṇavaśādanekavidhatvopapattestamasā'vṛttā vādinaḥ
pramāṇāvadhīraṇātsamyagjñānavikalā ābhāsādaraṇādadhiṣṭhānasāmānyajñānavattvācca viparītajñānino mokṣaṃ nānāvidhamācakṣata ityarthaḥ ।
kāraṇaikatvānmithyājñānenāpyekavidhena bhāvyamiti cenna ।
sahakārivaicitryādvaicitryopapatteḥ ।
tadidamuktam- nānāmatamāśrayāditi ।
matānāṃ ca pravāheṇānāditvamuktam ।
mūlakāraṇe tamoguṇe api vaicitryācca ।
ata evoktam- guṇabhedata iti ।
samadhigatametat nānāvidheṣu mokṣavādeṣvekaḥ pramāṇamūlo anye mithyājñānamūlā iti ।
natu viśeṣo ataḥ punaḥ saṃśaya evetyata paramatānāṃ sarveṣāṃ heyatvaṃ didarśayiṣurādau tāvajjinoditaṃ mokṣasvarūpamanuvadati- āśrityeti ।
āśritya pratibhāmāha jinastatrātitāmasīm ।
NYĀYASUDHĀ
tatra teṣu vādiṣu ।
vedaprāmāṇyā naṅgīkārādatitāmasīmityuktam ।
kimāhetyata aha- jñānāditi ।
jñānāt karmakṣayānmokṣo bhaved dehākhyapañjarāt ।
NYĀYASUDHĀ
jñānātkeṣāñcitkarmaṇāṃ kṣayo bhavati ।
keṣāñcidbhogāt ।
tataḥ karmakṣayāt pakṣiṇaḥ pañjarādiva ātmano dehānmokṣo bhavet ।
dehāvasthānasya karmanimittatvāt ।
tataḥ kathaṃ vartata ityata āha- pañjareti ।
pañjaronmuktakhagavadalākākāśagocaraḥ ।
nityamūrdhvaṃ vrajatyeva pudgalo hastapādavān ।
iti ।
NYĀYASUDHĀ
yathā pañjaronmuktaḥ khaga ūrdhvaṃ vrajatyevamevordhvaṃ vrajati ।
ayaṃ tu viśeṣaḥ ।
alokākāśo gocaro yasya sa tathoktaḥ ।
nityameveti ca ।
dehaparimāṇasyātmano dehābhāve parimāṇābhāvaprāptau uktam- hastapādavāniti ।
caramadehasya yaḥ sanniveśastathābhūta ityarthaḥ ।
ityāheti sambandhaḥ ।
anūditaṃ dūṣayati- taditi ।
tat kena mānena mokṣarūpaṃ pradṛśyate ।
NYĀYASUDHĀ
pradarśyate paraṃ prati jinena ।
yadapyanantacatuṣyayāvāptirmuktasyocyate jinena ।
tathāpi sā sampratipannatvānnānūditā nāpi dūṣitā ।
kathamuktamokṣasvarūpamaprāmāṇikamiti cet ।
na tāvadatra pratyakṣamasti nāpi āgamaḥ ।
tadīyāgamasyāsmābhiranaṅgīkārāt ।
vedādeśca pareṇānaṅgīkṛtatvāt ।
ataḥ kevalaṃ kiñcidanumānaṃ vaktavyaṃ tatrāha- gatiriti ।
gatirūrdhvā ca duḥkhetā gatitvāllaukikī yathā ।
ityukte cānumānaikaśaraṇasya kimuttaram ।
NYĀYASUDHĀ
caśabdo anuktasamuccayārthaḥ ।
tena vipratipanneti pratijñāyāṃ siddhayati ।
hetau ca cetanāśriteti ।
tenācetanagatau bādho, devadattagatau siddhārthatvaṃ, acetanagatau vyabhicāraśca na sambhavati ।
duḥkhenetā prāptā duḥkhetā ।
prāptiśca na sādhyasādhanabhāvalakṣaṇā ।
tathā sati devadattasya sukhārthāyāṃ mandagatau vyabhicārāpātāt ।
dūratvasya cāniyatatvāt ।
tīvratvasyāpyapariniṣṭhitatvāt ।
kiṃ tarhi samānakālīnena duḥkhena sahaikādhikaraṇatvalakṣaṇā ।
kadāciddevadattaḥ duḥkhena vināpi gacchati tatra vyabhicāra iti cenna ।
devadattasya kadāpi nirduḥkhatāyā anaṅgīkārāt ।
ādhyātmikādiṣvanyatamena mahatālpena vāyaṃ khalu sadā saṃvalitaḥ ।
cetanaśabdena jāgrato abhidhānānna suptagatau vyabhicāraḥ ।
sukhārthāpi gatiralpaṃ duḥkhamutpādayatītyabhyupagamya duḥkhasādhanatvaṃ vā sādhyam ।
laukikī devadattādigatiḥ ।
iti ca pratyanumāne kenacidukte, ekaṃ ca taccharaṇaṃ caikaśaraṇaṃ anumānamekaśaraṇaṃ yasyāsau tathoktaḥ ।
anyathā pūrvakālaiketyekaśabdasya pūrvanipātaḥ syāt ।
pratyanumānasyottaraṃ śaṅkate- anūrdhveti ।
anūrdhvagatitā tatra yadyupādhiḥ ।
NYĀYASUDHĀ
tatra devadattagaterduḥkhatatve anūrdhvatāviśiṣyaṃ gatitvaṃ prayojakaṃ na gatitvamātramiti yadi brūyādityarthaḥ ।
pakṣetaro ayaṃ kasmācchaṅkita iti ce nna ।
lakṣaṇasampattau tadupādhitvasyoktatvāt ।
nirākaroti- khagasyeti ।
khagasya ca ।
dūrordhvagamane duḥkhamiti sādhyānugo na saḥ ।
NYĀYASUDHĀ
tadā vadāma ityādāvupaskartavyam ।
khagasya pārāvatāderdūrodhvargamane ca duḥkhamastīti hetoḥ sa upādhiḥ sādhyānugaḥ sādhyavyāpako na bhavatītyato anupādhiḥ ।
idamuktaṃ bhavati ।
kimayaṃ kevalasādhyavyāpako abhimataḥ kiṃ vā sādhanāvacchinnasādhyavyāpakaḥ ।
na prathamaḥ ।
adharme sādhyasadbhāve apyanūrdhvatāviśiṣyagatitvasyābhāvena sādhyāvyāpakatvāt ।
na dvitīyaḥ ।
khagasya dūrordhvagatau gatitvāvacchinne duḥkhetatve satyapyanūdhvargatitvasyābhāvāt ।
anenordhvagatitvābhāvo anūrdhvagatitvaṃ kevalasādhye upādhirityapi prayuktamiti ।
dūragrahaṇaṃ khagasya duḥkhaṃ vyañjayitum ।
tadā hi tasminduḥkhakāryāṇi dṛśyante ।
pratyāgamanasamayavartiduḥkhakāryāṇi tānīti cenna ।
ūrdhvaṃ gacchatyeva taddarśanāt ।
mā bhūdayamupādhiḥ śarīravṛttitvaṃ tu bhaviṣyati ।
devadattagatau yadduḥkhetattvaṃ tatra na gatitvaṃ prayojakaṃ kiṃ nāma śarīravṛttitvam ।
na cedaṃ sādhyāvyāpakam ।
yadduḥkhetaṃ taccharīrivṛttītyasya vyabhicārādarśanādityataḥ sarvopādhisādhāraṇaṃ dūṣaṇamāha- pratisādhaneti ।
pratisādhanarūpasya nānumānasya dūṣaṇam ।
upādhiḥ ।
NYĀYASUDHĀ
jinoktānumānānāṃ pratisādhanaṃ khalvasmābhirupanyastam ।
pratisādhanarūpasyānumānasya copādhirna dūṣaṇam ।
ato atropādhyudbhāvanamevāsaṅgataṃ kiṃ taddūṣaṇagaveṣaṇena ।
pūrvopādhestvaṅgīkāreṇa dūṣaṇamabhihitamiti ।
kuto netyata āha- pratirūpaṃ hīti ।
pratirūpaṃ hi sādhanaṃ tannacāparam ।
NYĀYASUDHĀ
yadupādhirnāma dūṣaṇaṃ tatpratirūpaṃ sādhanaṃ na tvanaikāntyādikam ।
hiśabdo yasmādityarthe ।
etaduktaṃ bhavati ।
upādhistāvatpratipakṣonnāyakaḥ netarasthā dūṣaṇam ।
tataḥ pratipakṣasyopādhimudbhāvayatā pratipakṣa evodbhāvito bhavati ।
pratipakṣaśca sādhanāya pravṛttaṃ pratibadhnāti na punaḥ kiñcitsādhayati ।
prathamenaiva pratibaddhatvāt ।
ataḥ pratipakṣasya pratipakṣo akiñcitkaratvānna dūṣaṇam ।
ata evopādhirapīti ।
nanu pakṣādipravibhāgottarakālamupādhiḥ pratipakṣasyonnāyako bhavatyeva ।
prāktu tato avyāpterunnāyakaḥ ।
atastadapekṣayā śarīra vṛttitvamupādhirbhavatvityato abhyupagamya dūṣayati- athāpīti ।
athāpi saśarīratvaṃ cātropādhirna vai bhavet ।
NYĀYASUDHĀ
yadi kayācidvivakṣayā pratipakṣasyāpyupādhirucyate tathāpi saśarīratvaṃ śarīreṇa saha vartamānatvaṃ śarīrasamānāśrayatvaṃ śarīra vṛttitvamiti yāvat ।
na kevalamanūrdhvagatitvamiti caśabdaḥ ।
atrāsmaduktānumāne ।
vaiśabdo avadhāraṇe ।
kuto na bhavedityata āha- gatitvamiti ।
gatitvaṃ yatra dehitvamiti yat sādhanānugam ।
NYĀYASUDHĀ
yatra gatitvaṃ viśiṣyaṃ tatra dehitvaṃ dehena sambandhaḥ pūrvoktaḥ dehivṛttitvamiti yāvat ।
iti prakāreṇa śarīra vṛttitvaṃ sādhanānugaṃ sādhanasya viśiṣyagatitvasya vyāpakaṃ yadyasmādityarthaḥ ।
syādetat ।
yatkiñcidgatipakṣīkāre bādhādiprasaṅgāt muktānāṃ gatiḥ pakṣīkaraṇīyā ।
tasyā duḥkhetatvasādhane bhavatāmapasiddhāntaḥ syāt ।
bhavadbhirapi muktānāṃ nirduḥkhatvasyābhyupagatatvāt ।
tathā yā gatiḥ sā duḥkheteti vyāptiṃ vadatā īśvarasyāpi duḥkhamaṅgīkaraṇīyam ।
anyathā tatra vyabhicārāpatteḥ ।
tato apyapasiddhānta eva ।
śarīra vṛttitvasya sādhanavyāpakatāṅgīkāre gatimattvādīśvarasyāpi śarīritvamaṅgīkāryam ।
tataścāpasiddhānta evetyata āha- āgameti ।
āgamānanusāritve prasaṅgo ayaṃ yatastataḥ ।
nāpasiddhāntatā doṣaḥ ।
NYĀYASUDHĀ
yato vedādikamāgamamanusṛtya mokṣasvarūpānumāne atiprasaṅgo ayamasmābhiruktaḥ yadi vedādinirapekṣastvamevamanumimīṣe tadaivamapi kasmānnānuminuyā iti ।
tataḥ kāraṇādapasiddhāntatādoṣo na bhavati ।
prasaṅge apyapasiddhāntamudbhāvayantaṃ bodhayitumāha- prasaṅga iti ।
prasaṅge yadi sā bhavet ।
tadaivātiprasaṅgaḥ syān ।
NYĀYASUDHĀ
sā apasiddhāntatā ।
bhaveddoṣa iti śeṣaḥ ।
kathamatiprasaṅga ityata āha- neti ।
na pasaṅgaḥ kvacid bhavet ।
NYĀYASUDHĀ
itiśabdo atrānte adhyāhāryaḥ ।
sarveṣvapi prasaṅgeṣvapasiddhāntasya kathañcidudbhāvayituṃ śakyatvāditi bhāvaḥ ।
etena muktānāṃ satatordhvagatiḥ siddhā cedbādho anyathā'śrayāsiddhirityapi parāstam ।
parasiddhāśraye pratipakṣasya prasañjanāt ।
upādhyantaramāśaṅkate- loketi ।
lokākāśagatitvaṃ cedupādhiḥ ।
NYĀYASUDHĀ
atra lokākāśasambandhitvamevopādhiḥ ।
sādhyavyāpakatvāt ।
gatitvaṃ tu svarūpakathanam ।
dūṣayati- sādhaneti ।
sādhanānugaḥ ।
so apītyukte vadet kiṃ sa ।
NYĀYASUDHĀ
yā gatiḥ sā lokākāśasambandhinīti so apyupādhiḥ sādhanamanugacchati vyāpnoti ।
muktagatāvupādherabhāvānneti cenna ।
tatrāpi gatitvena tatsādhanam ।
etena śarīrivṛttitvasyāpi sādhanavyāpakatvaṃ samarthitaṃ veditavyam ।
tadidamuktaṃ ityukte vadetkiṃ sa iti ।
svābhimate mokṣe pramāṇamupadaśaryannupasaṃharati- tasmāditi ।
tasmād vedodito bhavet ।
mokṣa ।
NYĀYASUDHĀ
jinokte mokṣasvarūpe pramāṇābhāvāt ।
uktadoṣātideśena bauddhektamapi mokṣaṃ dūṣayati- evamiti ।
evaṃ svayaṃ viṣṇuryadyapīśo hyaśeṣavit ।
NYĀYASUDHĀ
cakāra saugatamataṃ mohāyaiva cakāra yat ।
asurāṇāmayogyānāṃ vedamārge pravartatām ।
ato asurādhikāratvānna grāhyaṃ tanmataṃ kvacit ।
NYĀYASUDHĀ
yathāprāmāṇikatvājjainamataṃ na grāhyamevaṃ tanmataṃ saugatamatamapi kvacid grāhyaṃ na bhavati ।
nanu paramāptena buddharūpeṇa viṣṇunā kṛtamidaṃ kathaṃ na grāhyamityata uktam- svayamiti ।
yadyapi saugatamataṃ svayaṃ viṣṇuścakāra tathāpi na grāhyamiti sambandhaḥ ।
īśa iti karaṇapāṭavamabhyupaiti ।
aśeṣaviditi tattvajñānam ।
abhyupagame kāraṇaṃ pramāṇaprasiddhiṃ hiśabdenāha ।
tarhi kuto na grāhyamityata uktam- mohāyaiveti ।
yadyasmādasurāṇāṃ mohāyaiva taccakāra ।
ato asurādhikāratvānna grāhyam ।
adhikriyante asminnityadhikāraḥ ।
asurāṇāmadhikāro asurādhikārastasya bhāvastattvaṃ tasmāt ।
asurāḥ kuto mohanīyā ityata uktam- ayogyānāmiti ।
vedamārga iti pūrveṇottareṇa ca sambaddhayate ।
etaduktaṃ bhavati ।
yadyapi bhagavānbuddhaḥ paṭukaraṇastattvajñānavāṃśca śrutyādisiddhaḥ ।
granthakaraṇādeva vivakṣuśca ।
naitāvatāpyāptaḥ ।
vipralambhakatvāt ।
yathoktam"tataḥ kalau sampravṛtte saṃmohāya suradviṣām ।
buddho nāmnā jinasutaḥ kīkaṭeṣu bhaviṣyati'; iti ।
atastaduktaṃ mokṣasvarūpaṃ heyameveti ।
evaṃ sāmānyato dūṣitaṃ bauddhamataṃ viśeṣato nirākartuṃ tadbhedānāha- caturiti ।
catuṣprakāraṃ taccoktaṃ ।
NYĀYASUDHĀ
vyākhyātṛmatibhedāditi bhāvaḥ ।
kathamityata āha- śūnyamiti ।
śūnyaṃ vijñānamekalam ।
anumeyabahistattvaṃ tathā pratyakṣabāhyagam ।
iti ।
NYĀYASUDHĀ
ekalamadvitīyaṃ śūnyameva tattvamityekaṃ matam ।
ekaṃ vijñānameva tattvamityaparam ।
anumeyaṃ bahistattvaṃ jñanāvyatiriktaṃ yasmiṃstattathoktam ।
astyeva jñānavyatiriktamapi tattvaṃ kiṃ tu tadanumeyamiti sautrāntikamatamanyadityarthaḥ ।
tathāśabdaḥ samuccayārthaḥ ।
pratyakṣaṃ bāhyagaṃ yasmiṃstadvaibhāṣikamataṃ caikamityevaṃ catuṣprakāramiti ।
eteṣu śūnyavādino atitāmasāḥ ।
pramitasakalavastvapalāpāt ।
tato jyāyāṃso vijñānavādinaḥ ।
rūpādyapalāpe api vijñānamātrāṅgīkārāt ।
tataḥ sautrāntikā bāhyārthābhyupagamāt ।
tasya cānumeyatvābhyupagamena vaibhāṣikebhyaḥ kaṣṭāḥ ।
tato vaibhāṣikāḥ ।
bāhyārthamabhyupagamya tasya yathāyathaṃ pratyakṣādigamyatābhyupagamādityetajjñāpayitumanena krameṇoddeśaḥ kṛtaḥ ।
tatra śūnyavādyuktaṃ mokṣamanuvadati- tatreti ।
tatra tu ye śūnyaṃ vadantyajñānamohitaḥ ।
te mokṣaṃ tādṛśaṃ brūyurniśśaṅkaṃ māyino yathā ।
NYĀYASUDHĀ
teṣu caturṣu ।
ye śūnyameva tattvaṃ vadanti te māyinā yathābhūtaṃ mokṣamācakṣate tādṛśameva brūyuḥ ।
iyāṃstu viśeṣaḥ ।
māyino vedaḥ pramāṇamityabhimānāt"paramaṃ sāmyamupaiti'"so aśnute sarvānkāmān'; ityādervedācchaṅkamānāstasyānyathāvyākhyānaṃ vidhāya svābhimataṃ mokṣaṃ pratipādayanti ।
tamoguṇo lakṣyate ।
ajñānakāraṇatvāt ।
"pramādamohau tamaso bhavato ajñānameva ca'; iti vacanāt ।
tena mohitāḥ ।
evaṃ sāmānyenoktaṃ spaṣṭamācaṣṭe- na kiñciditi ।
na kiñcinamuktayavasthāyāmātmātmīyamathāpi vā ।
NYĀYASUDHĀ
kiñcidityasyaiva vivaraṇam ।
ātmāpyathavā'tmīyamiti ।
ātmeti jñānamucyate ।
ātmīyamiti jñeyam ।
tadubhayamapi mokṣe nāsti ।
śūnyavādo api dvividhaḥ ।
ekātmavādo anekātmavādaśceti ।
tatra prathama eva mukhyasiddhāntaḥ ।
mandānāṃ tu buddhāvārohāya tu dvitīyo avatāritaḥ ।
tadubhayasādhāraṇamuktavā viśeṣaṃ vivakṣurādāvādyamāha- ekasminniti ।
ekasmin saṃsṛtermukte na kiñcidavaśiṣyate ।
NYĀYASUDHĀ
kiñcit cetanamacetanaṃ ca ।
ekamuktau kuta etadityata āha- taditi ।
tatsaṃvṛtyaiva bhedo ayaṃ cetanācetanātmakaḥ ।
dṛśyate saṃvṛterdhvaṃse nirviśeṣaiva śūnyatā ।
NYĀYASUDHĀ
tasyaikasyaivātmanaḥ saṃvṛtyājñānenaivāyaṃ paridṛśyamānaścetanācetanātmako, bhidyata iti bhedaḥ padārthasamūho, dṛśyate ।
natu paramārtho nāpyanekājñānakalpitaḥ ।
atastasyaikasyaivātmanaḥ saṃvṛterdhvaṃse jāte sati śūnyataiva pāramārthikī viśiṣyata iti yuktameveti ।
nirviśeṣeti śūnyasya svarūpasaṅkīrtanam ।
saṃvṛterdhvaṃsa eva mokṣa iti vakṣyati ।
nirviśeṣatvameva vivṛṇoti- na sattvamiti ।
na sattvaṃ naiva cāsattvaṃ śūnyatattvasya vidyate ।
na sukhatvaṃ na duḥkhatvaṃ na viśeṣo api kaścana ।
NYĀYASUDHĀ
sattvaṃ parasāmānyādirūpam ।
asattvamabhāvapratiyogitvam ।
kiṃbahunā kaścanāpi viśeṣo na vidyate ।
nanu mokṣastāvadasanna bhavati ।
sadā saṃsārāpatteḥ ।
ataḥ satā mokṣeṇa saviśeṣaṃ śūnyamityata āha- nirviśeṣamiti ।
nirviśeṣaṃ syayambhātaṃ nirlepamajarāmaram ।
śūnyaṃ tattvamasambādhaṃ nānāsaṃvṛtivarjitam ।
aśeṣadoṣarahitaṃ manovācāmagocaram ।
mokṣa ityucyate asadbhir ।
NYĀYASUDHĀ
śūnyaṃ tattvamevāsadbhirmokṣa ityucyate ।
natu śūnyātirikto mokṣo asti ।
ato na tena saviśeṣatvam ।
tarhi sarvadā mokṣabhāvācchūnyabhāvanādervaiyarthyamityato nirviśeṣamityādyuktam ।
svayambhātamityasyaiva vivaraṇaṃ manovācāmagocaramiti ।
nirlepaṃ dharmādharmarahitaṃ ajaraṃ ca tadamaraṃ ca ajarāmaram ।
sambādho vastvantaropamardaḥ ।
asambādhamadvitīyamiti yāvat ।
doṣāḥ kāmādayaḥ ।
na, kevalaṃ śūnyaṃ, mokṣaḥ kintu nānāsaṃvṛtivarjitatvādyupalakṣitam ।
upalakṣaṇaniṣpattaye ca bhāvanādyupayoga iti ।
ajñānanivṛttyādyupalakṣitaṃ śūnyameva mokṣa ityetatkuta ityata āha- nāneti ।
nānāsaṃvṛtidūṣitam ।
saṃsṛtyavasthaṃ vijñeyā ।
NYĀYASUDHĀ
nānāsaṃvṛtibhirdūṣitaṃ śūnyameva saṃsārāvasthā vijñeyā yato atastadviparītaṃ śūnyameva mokṣa iti yuktam ।
etaduktaṃ bhavati ।
śūnyaṃ tattvaṃ svato nirviśeṣamekameva ।
tasya paramasūkṣmasya vāṅmanasātītasya svaprakāśasyāvaraṇavikṣepādyanekaśaktimatyā mūlasaṃvṛtyā kartṛtvabhoktṛtvaśaktimadahaṅkāropādhivaśātkiñcitsthūlatā jāyate, tataḥ saddvitīyatvena saviśeṣatāyāṃ sthūlatā sampadyate ।
tato manovacanagocaratve jāte vidhiniṣedhagocaratvena salepatvam ।
rāgādidoṣasaṃsargaśca ।
tato dehendriyāntaḥkaraṇaviṣayasambandhe sthūlataratā bhavati ।
tato mamakāravato duḥkhādimattve sthūlatamattvamityevaṃ saṃvṛtyā tatkāryatvātsaṃvṛtisaṃjñakairahaṅkārādibhiśca saṃvalitaṃ śūnyameva saṃsāraḥ ।
bhāvanāprakarṣādinā mūlasaṃvṛtau dhvastāyāṃ tatkāryapravāhe ca vilīne tadupalakṣitaṃ śūnyameva mokṣa iti ।
śūnyameva cenmokṣaḥ saṃsāraśca ।
tadā mokṣasaṃsāraśabdayoḥ paryāyatvamityādikamāpadyate ityetadapi codyamanenaiva parihṛtamityāśayavānāha- saṃvṛtyaiveti ।
saṃvṛtyaiva viśeṣyate ।
sthitayā dhvastayā caiva saṃsṛtirmokṣa ityapi ।
NYĀYASUDHĀ
yadyapi śūnyameva saṃsāro mokṣaśca ।
tathāpi saṃsṛtiriti mokṣa ityapi viśiṣyata eva ।
katham ।
sthitayā ca dhvastayā ca saṃvṛtyaiva ।
upalakṣaṇabhedādarthabhede sati na śabdaparyāyatvādikamiti bhāvaḥ ।
evamekātmavādamupanyasyānekātmavādaṃ darśayati- keciditi ।
kecit teṣvanyathā prāhuḥ ।
NYĀYASUDHĀ
teṣu śūnyavādiṣu ।
anyathā ekātmavādimatāt ।
kathamityata āha- saṃvṛtyaiveti ।
saṃvṛtyaiva tvanekadhā ।
avacchinnaṃ mahāśūnyaṃ nānānapudgalaśabditam ।
NYĀYASUDHĀ
tuśabdenaikātmavādaṃ svābhāvikānekātmavādamupādhikṛtānekātmavādaṃ ca vyāvartayati ।
saṃvṛtyā nānābhūtayā saṃvṛtyāvacchinnameva natu svabhāvataḥ ।
saṃvṛtestatkṛtāvacchedānāṃ ca mithyātvānnānāpudgalaśabditamityuktaṃ bhavatīti śeṣaḥ ।
tataḥ kimityata āha- yasyeti ।
yasya śūnyaikarasatā jñānāt sā tvapagacchati ।
sa pudgalatvanirmukto mahāśūnyatvameṣyati ।
saṃvṛtyānyastvavacchinno duḥkhānyanubhavatyalam ।
ity ।
NYĀYASUDHĀ
tatrānekeṣvātmasu yasyātmanastu śūnyaikarasatājñānācchūnyādvitīyatājñānātsā saṃvṛtirapagacchati mūlasaṃvṛtirvyāvṛttā bhavati ।
anyā naśyati ।
sa pudgalatvātkartṛtvādirūpānnirmukto mahāśūnyatvameṣyatīva ।
yastu saṃvṛtyāvacchinna ātmā sa pudgalabhāvena duḥkhānyalaṃ paramārthabuddhayaivānubhavati ।
iti prāhuriti sambandhaḥ ।
evaṃ māyinaścāhurekajīvatvavādinaḥ ।
bahujīvamatāśceti ।
NYĀYASUDHĀ
śūnyavādyabhimatamokṣanirāsena māyāvādyabhimato api nirasto bhaviṣyatītyāśayena yaduktaṃ māyino yatheti siddhāntasāmyaṃ tadupapādayati- evamiti ।
ekajīvatvavādino bahujīvamatāśceti dvividhamāyinaścaivaṃ dvividhaśūnyavādivadeva mokṣasvarūpamāhuḥ ।
eko jīvo yasmiṃlloke sa tathoktastasya bhāvastattvaṃ tadvadantītyekajīvatvavādinaḥ ।
bahavo jīvā yasmiṃstattathoktaṃ bahujīvamataṃ yeṣāṃ te bahujīvamatāḥ ।
nanu śūnyavādinaḥ saṃvṛtinibandhanaḥ saṃsārastannivṛttiśca mokṣa ityācakṣate ।
māyāvādinastu māyāhetuko ayaṃ saṃsārastannivṛttiśca mokṣa iti ।
ato vaiṣamyamityata āha- māyeti ।
māyā teṣāṃ tu saṃvṛtiḥ ।
NYĀYASUDHĀ
yā śūnyavādyabhyupagatā saṃvṛtiḥ saiva teṣāṃ māyināṃ māyā ।
anādyanirvācyatvalakṣaṇasya āvaraṇavikṣepādeḥ kāryasya caikatvāditi bhāvaḥ ।
śūnyavādinaḥ śūnyaṃ tattvamāhurmāyāvādinastu brahma ।
ato asti vaiṣamyamityata āha- nirviśeṣatveti ।
nirviśeṣatvavācaiva śūnyaṃ brahmaiva no bhidā ।
NYĀYASUDHĀ
śūnyaṃ brahmeti caitayorbhidā no vidyate ।
kutaḥ nirviśeṣatvasya vācaiva dvābhyāṃ dvayornirviśeṣatvenoktatvāt ।
vaidharmyaṃ khalu vastuno bhedakam ।
taccātra nāstīti dvayorapi sammatam ।
ataḥ śabdabhedamātraṃ na vastubheda iti ।
atha matam ।
satyaṃ jñānamanantaṃ brahma vijñānamānandaṃ brahmaiveti śrutyaiva satyādilakṣaṇaṃ brahma sarvato vyāvartitaṃ tatkathaṃ śūnyaṃ brahmeti no bhidetyucyate iti ।
satyam ।
sadādilakṣaṇairbrahma śrutyā sarvato vyāvartitamiti ।
tattu māyāvādimate nopapadyata ityāśayavānāha- saditi ।
saccitsukhādikaṃ caiva kiṃ kuto akhaṇḍavādinaḥ ।
NYĀYASUDHĀ
sadādikaṃ ca kimeva na kimapītyarthaḥ ।
tathāhi ।
sadādikaṃ kiṃ brahmasvarūpamutānyat ।
ādye na lakṣyalakṣaṇabhāvaḥ ।
anekapadavaiyarthyaṃ ca ।
na dvitīyaḥ ।
akhaṇḍavāditvāt ।
yathā bhavatāṃ satyatvādikaṃ brahmasvarūpamapi tallakṣaṇaṃ tathā mamāpi kiṃ na syāditi cenna ।
asmābhiḥ viśeṣaśaktayā tannirvāhāṅgīkārāt ।
pareṇa tu kuto nirvāhyametat ।
mayāpi viśeṣo aṅgīkriyata iti cet ।
na ।
akhaṇḍavāditvāt ।
yadyapi satyādipadapratipādyavastuni na bhedaḥ ।
tathāpi vyāvartyānāmasattvādīnāmastyeva atastadvayāvṛttiprayojanāni tadvācīni vānekāni padāni brahmaṇi vartanta ityabhyupagamātkathamasmanmate śrutyarthānirvāha ityata āha- vyāvartyeti ।
vyāvartyamātrabhedastu vidyate śūnyavādinaḥ ।
NYĀYASUDHĀ
vyāvartyamātrabhedastvityekadeśotkīrtanena sakalamapyuktamupalakṣayati ।
eṣā prakriyā samastā śūnyavādino api mate astyevāto naitayāpi brahmaśūnyayorbhedo vaktuṃ śakyate ।
śūnyavādino api vidyata iti kimāpādanenocyate ।
netyāha- anṛtāderiti ।
anṛtāderapohaṃ tu svayameva hi manyate ।
NYĀYASUDHĀ
satyādipadārthatvena śūnyaviśeṣaṇatvena ceti śeṣaḥ ।
manyate śūnyavādī ।
apohapadārthavādino bauddhā iti prasiddhameveti hiśabdenāha ।
"jāḍyasaṃvṛviduḥkhāntapūrvadoṣavirodhi yad'; iti prasiddhaṃ ca ।
āstāṃ tāvadbrahmaśūnyayorviśeṣapratipādanaṃ nirviśeṣayoḥ ।
viśeṣo astīti pratijñaiva tāvadeṣā nāṅgaṃ dhatte ।
vyāhatatvāditi bhāvenāha- nirviśeṣatvata iti ।
nirviśeṣatvato naiva viśeṣo brahmaśūnyayoḥ ।
NYĀYASUDHĀ
naiva pratijñātuṃ śakyata iti śeṣaḥ ।
nanu māyāvādinā vedasya prāmāṇyaṃ svataḥ prāmāṇyaṃ nityatvaṃ cāṅgīkṛtya vedavākyanirvāho ayaṃ kṛtaḥ ।
śūnyavādī tu vedaprāmāṇyameva nāṅgīkurute ।
tatkathamuktaṃ vyāvartyamātreti ।
tatrāha- prāmāṇyādīti ।
prāmāṇyādi ca vedasya phalataḥ samameva hi ।
NYĀYASUDHĀ
śabdamātreṇa viṣamam ।
arthastu dvayorapi sama eva ।
tasmādvākyārthanirvāho api sama ityuktamupapannam ।
vedavākyapuraskārastu māyāvādināṃ chadmamātraṃ prameyaṃ tu samānameveti bhāvaḥ ।
kathaṃ phalataḥ samānamityata āha- atattvāvedakamiti ।
atattvāvedakaṃ yasmāt pramāṇaṃ tena kathyate ।
NYĀYASUDHĀ
veda iti vartate ।
sarvamapi pramāṇamiti vā ।
tena māyāvādinā ।
kathyate avidyāvadviṣayāṇi pratyakṣādīni pramāṇāni śāstrāṇi cetyādāviti śeṣaḥ ।
atattvāvedakatve aṅgīkṛte api kutaḥ samamityata āha- atattvāvedakatvamiti ।
atattvāvedakatvaṃ yadaprāmāṇyaṃ satāṃ matam ।
NYĀYASUDHĀ
yat yasmāt satāṃ viduṣām ।
nānāvidhāni lakṣaṇāni praṇayanto api parīkṣakā atattvāvedakavyāvṛttaye prayatanta eva ।
anubhūtiḥ pramāṇamiti vadatāpyatattvāvedakābhāvābhimānenaiva na prayatnaḥ kṛtaḥ ।
na punaratattvāvedakasyāpi prāmāṇyābhiprāyeṇa ।
ato māyāvādinābhyupagataṃ vedaprāmāṇyaṃ nāmāprāmāṇyameva ।
prāmāṇyābhāve ca tatsvatastvaṃ dūrotsāritam ।
nityatvavyutpādanaṃ ca vyarthameveti ।
nanvatattvāvedakatve api yasya viṣayo brahmajñānātprāgeva bādhyate tadapramāṇam ।
yasya tu viṣayo brahmajñānenaiva bādhyastadatattvāvedakaṃ pramāṇamiti vibhāgaḥ ।
vedaviṣayastu brahmajñānenaiva bādhyate ।
atastasya prāmāṇyamityāśayenāśaṅkate- dīrgheti ।
dīrghabhrāntikarī cet syādatattvāvedakapramā ।
NYĀYASUDHĀ
yā dīrghabhrāntikarī sātattvāvedakaprameti yadi mataṃ syādityarthaḥ ।
kimidaṃ lokavṛttamanusṛtyocyate ।
kiṃ vā svasaṅketamātreṇa ।
ādye doṣamāha- rajjviti ।
rajjusarpādivijñānādapyādhikyādamānatā ।
syādāgamasyānivartyamahāmohapradatvataḥ ।
NYĀYASUDHĀ
āgamasya vedasya ।
kutaḥ ।
alpena kālenānivartyatvādyo mahānmohastatpradatvataḥ ।
aprāmāṇye viśeṣābhāve api taddhetukānarthātiśayābhiprāyeṇādhikyādityuktamiti bhāvaḥ ।
dvitīye atiprasaṅgamāha- taleti ।
talanailyādivijñānamākāśe mānatāṃvrajet ।
NYĀYASUDHĀ
talamindranīlaṃ tasya nailyamiva nailyaṃ talanailyam ।
ādipadārthaṃ svayameva bhāṣyakṛdvivṛṇoti- chatreti ।
chatrākāratvavijñānaṃcandraprādeśatāmatiḥ ।
NYĀYASUDHĀ
ākāśa iti vartate ।
mānatāṃ vrajediti sarvatra sambaddhayate ।
alpakālānivartyabhrāntihetoḥ prāmāṇyasaṅketaṃ kurvatā eteṣāmapi prāmāṇyasaṅketaḥ karaṇīyo aviśeṣāt ।
brahmajñānanivartyaviṣayatvamāśrityāyaṃ saṅketaḥ kriyate na tvalpakālānivartyabhrāntihetutvamiti cet ।
brahmajñānanivartyaviṣatvoktayāpyasyaivārthasya māyāvādinā vivakṣitatvāt ।
anyathā"na khalu nāga iti naga iti vā padātkuñjaraṃ giriṃ vā pratipadyamānā bhavanti bhrāntā'; iti varṇadairghyādijñānaṃ kathamudāharet ।
kiṃ caivaṃvidhaṃ vedaprāmāṇyaṃ śūnyavādināpyaṅgīkṛtameveti kuto ayaṃ viśeṣaḥ ।
na sarvasyāpi vedasya māyāvādinātattvāvedakatvamucyate ।
kiṃ nāma vidhipratiṣedhaviṣayasya ।
advitīyaṃ tattvaṃ pratipādayatastattvamasītyādermahāvākyasya nirviśeṣaṃ saccidānandātmakaṃ tatpadārthaṃ pratipādayato"yattadadreśyamagrāhyam'"satyaṃ jñānam'; ityāderavāntaravākyasya ca tattvāvedakatvamaṅgīkriyata eva, na caivaṃ śūnyavādinā, ityataḥ kathaṃ sāmyamityataḥ śūnyavādināpyevamevāṅgīkriyate ।
tattvāvedakatvaṃ hi na viṣayavisaṃvādābhāvātiriktaṃ kiñcidasti ।
vākyadvayārthasya cāvisaṃvādaḥ śūnyavādināpyaṅgī kriyata evetyāśayavānmahāvākyārthāṅgīkāraṃ tāvaddarśayati- nirbhedatvaṃ tviti ।
nirbhedatvaṃ tu śūnyasya tenāpyaṅgīkṛtaṃ sadā ।
NYĀYASUDHĀ
tena śūnyavādinā api, sadetyanena svayameva nāsmadāpādaneneti sūcayati ।
avāntaravākyārthāṅgīkāro api dvayoḥ samāna iti darśayannirviśeṣatvaṃ tāvadubhayasammatamityāha- sattveti ।
sattvāsattvādidharmāṇāmabhāva ubhayormataḥ ।
NYĀYASUDHĀ
tattvasyeti śeṣaḥ ।
ubhayormāyāvādiśūnyavādinormataḥ sammataḥ ।
satyatvamapi
śūnyavādināṅgīkriyata ityāśayena śūnyaṃ nāmāsattasya sattvaṃ kathamityata āha- nahīti ।
na hi satpratiyogitvaṃ śūnyatvaṃ tena ceṣyate ।
NYĀYASUDHĀ
satpratiyogitvaṃ sadvirodhitvamasattvam ।
tena ca śūnyavādināpi ।
nirviśeṣatvābhiprāyeṇa śūnyamityucyate nāsattvābhiprāyeṇa ।
tattvamityaṅgīkārāditi bhāvaḥ ।
ānandatāpi śūnyavādinā abhyupagamyata iti vaktuṃ māyāvādyabhyupagatānandatāṃ tāvadanuvadati- naceti ।
na ca duḥkhavirodhitvādanyā hyānandateṣyate ।
māyinā ।
NYĀYASUDHĀ
duḥkhavirodhitvamevānandatvaṃ natu dharmarūpaṃ kimapītyarthaḥ ।
hiśabdenānṛtajaḍavirodhītyāditatprasiddhiṃ sūcayati ।
tataḥ kimityata āha- śūnyeti ।
śūnyapakṣe api ।
NYĀYASUDHĀ
tatsamānamiti śeṣaḥ ।
"jāḍyasaṃvṛtiduḥkhāntapūrvadoṣavirodhi yad'; ityāditadvacanāt ।
jñānatvāṅgīkāraṃ darśayati- jñānamiti ।
jñānaṃ jāḍyavirodhi ca ।
NYĀYASUDHĀ
jñānaṃ ca jāḍyavirodhisvarūpamevocyate māyinā ।
tacchūnyavādino api samānamityarthaḥ ।
syādetat ।
māyāvādinā brahmaṇo nirviśeṣatvādikamaṅgīkriyate śūnyavādinā tu śūnyasya ।
tatkathaṃ sāmyamityato maivam ।
brahmaśūnyayorbhedābhāvasyoktatvādityāha- dharmā iti ।
dharmāḥ ke api na santyeva ko viśeṣastatastayoḥ ।
NYĀYASUDHĀ
tato vyāvartakābhāvāttayorbrahmaśūnyayoḥ ko viśeṣaḥ kiṃkṛto bhedaḥ syāt ।
nanūktavidhamadvaitatattvaṃ sūtrakārasya siddhānta eva ।
tatkathaṃ dūṣaṇāya tadanuvādaḥ kriyata ityata āha- etādṛśānāmiti ।
etādṛśānāṃ pakṣāṇāṃ dūṣaṇaṃ prabhurā kṛtam ।
svapakṣasādanenaiva ।
NYĀYASUDHĀ
śūnyapakṣasadṛśapakṣāṇām ।
katham ।
tadviruddhasya svapakṣasya sādhanenaivārthāt ।
etaduktaṃ bhavati ।
nādvaitaṃ sūtrakārasya siddhāntaḥ ।
tena tasya dūṣitatvāt ।
pṛthagupadeśādityādinā tadviruddhātharsya sādhitatvāt ।
nahi tasya duṣyatāmananusandadhattadviruddhaṃ sādhayatīti sambhavatīti ।
na kevalamarthāddūṣaṇaṃ kṛtaṃ kintu"nābhāva upalabdheḥ'; ityādyuktito apītyāha- nābhāva iti ।
nābhāva iti coktitaḥ ।
NYĀYASUDHĀ
evaṃ saprabhedaṃ śūnyavādyabhimataṃ mokṣamanūdya sādhāraṇadoṣeṇa tāvaddūṣayan yaḥ śūnyavādinā"pradīpasyeva nirvāṇaṃ vimokṣastasya tāyina a; ityātmavināśo mokṣa uktastaṃ dūṣayati- ātmeti ।
ātmābhāve pumarthaḥ ka ।
NYĀYASUDHĀ
mokṣa iti vakṣyamāṇaṃ siṃhāvalokananyāyenehā pi sambaddhayate ।
ātmano abhāve vināśe sati mokṣaḥ kaḥ kiṃsambandhī pumarthaḥ ।
etaduktaṃ bhavati ।
ātmavināśalakṣaṇo mokṣaḥ kimātmanaḥ phalamutānātmanaḥ ।
nādyaḥ ।
tasyābhāvāt ।
nahi phalino abhāve phalamupapadyate ।
dharmādiṣu tathā darśanāt ।
na dvitīyaḥ ।
ātmanāśe anātmano apyabhāvāt ।
bhāve apyapuruṣārthatvaprasaṅgāt ।
anātmanastenopakārābhāvācceti ।
nanvātmana evāyam ।
dharmādivadabhyudayatvābhāvādasamānakālatāpyupapadyata ityata āha- ātmeti ।
mokṣaḥ kaḥ pumarthaḥ pumartho na bhavedityarthaḥ ।
tatra hetumāha- iṣyasyeti ।
iṣṭasyātmāvadhiryataḥ ।
NYĀYASUDHĀ
iṣyotkarṣaparamparāyāḥ paryanto yataḥ sarvamātmārthatayeṣyam ।
ātmā tvananyārthatayā ।
iṣyamātrasya vittādervināśaṃ puruṣo nārthayate, kimateṣyatamasyātmanaḥ ।
yadvā'tmābhāve sati mokṣaḥ kaḥ pumarthaḥ kimiṣyāvāptirūpo athāniṣyanivṛttirūpa ityarthaḥ ।
nādyaḥ ।
tatra hetuḥ- iṣyasyeti ।
sarvasyāpyātmetarasyeṣyasyātmāvadhirāśrayo yataḥ ।
ātmārthaṃ hi sarvamiṣyam ।
sa cenna syāttadā kasyāyaṃ puruṣārthaḥ syādityarthaḥ ।
na dvitīyaḥ ।
tatra hetuḥ- iṣyasyeti ।
aniṣyanivṛttirapi puruṣārtho bhavantī tadā syādyadīṣyaṃ na vihanyāt ।
tadvidhāte api vā yadi mahato aniṣyasya vighātinī syāt ।
tathā loke darśanāt ।
nahi kaścinmahadiṣyaṃ vināśya alpāniṣyanivṛttiṃ kurvāṇaḥ prekṣāvānupalabhyate ।
ātmā ca sarvato apīṣyatamaḥ ।
tadvighātena bhavantyaniṣyanivṛttiḥ kathaṃ puruṣārtho bhavet ।
rogādipīḍitā udbandhādinā'tmavināśaṃ kurvanto dṛśyanta iti cenna ।
rogādyāyatanadehaparityāgenātmānaṃ nirduḥkhīkartumeva teṣāṃ pravṛtteḥ ।
nirduḥkho bhūyāsamiti hi sarvasyāśīḥ ।
natu na bhūyāsamiti ।
dehātmavivekajñānavidhurāstvātmanāśāyaiva prayatanta iti cenna ।
teṣāmaprekṣāvattvenātrānudāhāryatvāt ।
upapāditaṃ caitat ।
yatpaśavo api dehātmavivekajñānavanta iti ।
nanu duḥkhātyantanivṛttistāvadavaśyameṣyavyā ।
sā ca kāraṇanivṛttyaiva bhavati nānyathā ।
kāraṇaṃ ca duḥkhasyātmaiva ।
adharmārjanādādhāratvācca ।
tatkathamātmanāśena śūnyabhāvāpattirneṣyata iti cet ।
maivam ।
na hyātmaiva duḥkhakāraṇam ।
kintu jāgara eva bhāvātsuptāvabhāvādanvayavyatirekābhyāṃ śarīrendriyaviṣayavedanādikamapi ।
tato jñānabhogābhyāṃ karmaṇi kṣīṇe nirbījasya dehāderanutpāde sāmagrīvaikalyena duḥkhānutpādasya sambhavātkimātmanāśakalpanayā ।
kuto vinigamanamiti cet ।
sarvasyāpyātmārthatvāt ।
ātmanaścātyantābhyarhitatvāditi brūmaḥ ।
viprakṛṣṭavyayena hi sādhyāsiddhau sannikṛṣṭavyayaṃ prekṣāvantaḥ kurvanti ।
tasmāt"ātmārthe pṛthivīṃ tyajet'; iti nyāyena duḥkhaṃ jihāsatā'tmāvadhikasyaiva kāraṇasya mokṣa eṣyavyo na tvātmano apīti yuktamutpaśyāmaḥ ।
tadetatsūcayanvipakṣe bādhakamāha- yadīti ।
yadi nātmāvadhirmokṣo mokṣaḥ syād ghaṭaśūnyatā ।
NYĀYASUDHĀ
yadyasmādabhimataprakāreṇātmāvadhirmokṣo na bhavet ।
ātmavyatiriktānāṃ duḥkhakāraṇānāṃ dehādīnāmeva nivṛttirātmanastu svarūpeṇāvasthānamiti pakṣo yadi na syādityarthaḥ ।
ātmano api śūnyatāpattiryadi syāditi yāvat ।
tadā ghaṭaśūnyatāpi devadattasya mokṣaḥ syāt ।
tathāca sādhanānuṣṭhānavaiyarthyam ।
ghaṭaśūnyatāyāḥ pārivrājyādikāraṇānapekṣatvāt ।
nanu kuto ayaṃ prasaṅgo aviśeṣāditi cenna ।
ātmaśūnyatā ghaṭaśūnyateti bhavadbhireva viśeṣasyoktatvādityata āha- kalpitatvāditi ।
kalpitatvād viśeṣāṇāṃ ।
NYĀYASUDHĀ
na khalvatra śūnyatāśabdenābhāvo abhidhīyate ।
"bhāvārthapratiyogitvaṃ bhāvatvaṃ vā na tattvataḥ ।
yasya"ityabhidhānāt kintu naṣṭa ātmā ghaṭaśca ।
tau cāprāmāṇikau ।
naca tathāvidhayorviśeṣāḥ prāmāṇikāḥ sambhavanti ।
nahi turagṛṅgaṃ śaśṛṅgaṃ ca vyāvartakadharmavatī iti sambhavataḥ ।
tasmādātmaśūnyatā ghaṭaśūnyateti vyavahartṛbhiḥ kevalaṃ vyavahārārthaṃ viśeṣāḥ kalpitā ityaṅgīkāryam ।
tathāca nāviśeṣo asiddha iti ।
dūṣaṇātideśārthaṃ prāṅmatasāmyamupapāditam ।
ataḥ śūnyavādināṃ dūṣaṇaṃ māyāvādināmatidiśati- māyino apīti ।
māyino api samaṃ hi tat ।
NYĀYASUDHĀ
tadityātmabhāva ityādinoktaṃ samastaṃ parāmṛśati ।
syādetat ।
nātmanāśo māyāvādinocyate ।
yeneṣyanāśādapuruṣārthatvaṃ mokṣasya syāt ।
nāpi śūnyatā'pattiḥ ।
yato ghaṭaśūnyatāpi muktirbhavet ।
kiṃ nāma jīvabhāvāpagamena brahmabhāvāvirbhāvaḥ ।
brahma ca paramānandātmakamiti bhavatyeva tadbhāvaḥ puruṣārtha iti ।
maivam ।
ko ayaṃ jīvabhāvo nāma kaśca brahmabhāvaḥ ।
yadyavidyākāmakarmādibaddhatvaṃ jīvatvaṃ paramānandabhoktṛtvaṃ ca
brahmatvamityabhidhīyate tadānujñayā vartāmahe ।
na caivaṃ parasya panthāḥ ।
yadetatkartṛtvabhoktṛtvaśaktayupetaṃ sākāraṃ dehādivyatiriktaṃ rūpamahamiti sākṣisiddhaṃ tadapagamasya pareṇeṣṭatvāt ।
idameva ca rūpaṃ parameṣyamanubhūyata iti kathaṃ noktadoṣaḥ ।
ānandarūpatopapādanāya pareṇāpyasyaivarūpasya paramapremāspadatāyā upapāditatvāt ।
na hyetasmādrūpādviviktaṃ kimapi nirākāraṃ rūpamanusandhāya mā na bhūvaṃ bhūyāsamiti loka āśāste ।
cakṣuṣī nimīlya tatheti vadatastu kaḥ pratimallaḥ ।
saṃvalitarūpe tadapyastītyata iyamāśīriti cāsat ।
tasya sarvathāpyabuddhisthatvāt ।
āśāsanaṃ ca sākārameva ।
nirākārasya tadanupapatteḥ ।
nacānyasyānyasminnirupādhikaḥ premā sambhavatītīdameveṣyatamam ।
evaṃ tarhi dehādisahitatvasyāpīṣṭatvāttannāśena bhavatāmapi mokṣasyāpuruṣārthatvaṃ syāditi cenna ।
parameṣyalābhahetoralpeṣṭanāśasyāpi puruṣārthatvena loke dṛṣṭatvāt ।
brahmabhāvaśca na śūnyabhāvādbhidyata ityupapāditam ।
ānandarūpatā ca vāṅmātramityuktameva ।
kiṃ cānandatvamapi na puruṣārthaḥ ।
nahi kaścidānando bhūyāsamityāśāste ।
kintu tamanubhūyāsamiti ।
nacānubhāvyatvaṃ pareṇeṣyate ।
anubhavituranyasyābhāvāt ।
svasminkarmakartṛbhāvānabhyupagamāt ।
api cānandatvaṃ prāk siddhamiti na puruṣeṇārthanīyam ।
prāgavidyāvṛtaṃ na prakāśate paścādavidyāvaraṇāpagame prakāśate ato naivamiti cenna ।
prāgapi svarūpasya svayaṃprakāśamānatābhyupagamāt ।
tanmātrasya cānandasyāprakāśānupapatteḥ ।
prakāśamāno apyānando na viśadaḥ prakāśata iti cenna ।
nirviśeṣatvāt ।
vaiśadyāvaiśadyayośca viśeṣanibandhanatvāt ।
yaddhi saha viśeṣaiḥ prakāśate tadviśadamucyate ।
yattu sādhāraṇadharmaiḥ saha tadaviśadamiti ।
avidyāvaraṇāpagame prakāśata iti ca ko arthaḥ ।
kiṃ pratīyata iti uta pratyetīti ।
nobhāvapi ।
anaṅgīkārāt ।
pradīpaḥ prakāśata iti ko athar iti cet ।
bhāsvararūpavānvartata iti na kiñcidetat ।
tadidaṃ sūcitaṃ hiśabdena ।
nanu nirviśeṣāṃ śūnyatāṃ mokṣamācakṣmahe ।
talpratyayo api hi vyavahārārthameva upādīyate natu kamapi dharmaṃ pratipādayati ।
ghaṭaśūnyatā tu saviśeṣā ghaṭena viśeṣitatvāt ।
tatkathamatiprasaṅga iti cenna ।
vivakṣitāyā api śūnyatāyā evamevātmaśūnyatetyātnā viśeṣitatvena saviśeṣatvadarśanādamokṣatvaprasaṅgāt ।
athaivamātmaśūnyatāyā viśeṣe dṛśyamāne api kenacidabhisandhinā nirviśeṣatocyate tatrāha- dṛśyamāna iti ।
dṛśyamāne viśeṣe api yadi cedaviśeṣatā ।
ghaṭābhāvo aviśeṣaḥ syāt pāścātyaścedanāgataḥ ।
NYĀYASUDHĀ
mokṣatvenābhimatasya śūnyabhāvasyeti śeṣaḥ ।
cecchabdaḥ syādityarthe ।
bhāvaśabdaḥ kartṛsādhanaḥ ।
evaṃ tarhi ghaṭaśūnyatāpi tenaivābhisandhinā nirviśeṣā syādityatiprasaṅgatādavasthyamiti ।
pūrvapakṣiṇo abhisandhimudghāṭayati- pāścātyaścediti ।
ātmaśūnyabhāvaḥ ।
pāścātyo viśeṣarahita iti cedityarthaḥ ।
pāścātyatvaṃ cātra vyavahārāpekṣayā ।
tataścaitaduktaṃ bhavati ।
idānīṃ nirūpaṇasamaye vyavahārārthaṃ kalpitenaiva viśeṣeṇātmaśūnyabhāvaḥ saviśeṣa ivābhāti ।
akriyamāṇe tu nirūpaṇe svarūpeṇa nirviśeṣa eveti ।
siddhāntino abhisandhimudghāṭati- ātmagata iti ।
evaṃ tarhi ghaṭaśūnyabhāvo api nirūpaṇa eva saviśeṣo dṛśyate ।
nirūpaṇamanāgato aprāptastu nirviśeṣa evetyasmābhirapi śakyate vaktumityarthaḥ ।
kiñcoktarūpe śūnyavādimayāvādibhyāmutprekṣite mokṣe na kiñcitpramāṇamasti ।
tathāhi ।
na tāvadatra pratyakṣaṃ pramāṇam ।
pratyakṣāviṣayatvādasyātharsya ।
nāpyāgamaḥ ।
vedādyāgamasya śūnyavādinā pramāṇatvenānabhyupagamāt ।
tadīyāgamasyāsmābhiranaṅgīkṛtatvāt ।
māyāvādinaṃ prati tu vakṣyāmaḥ ।
tasmādātmaśūnyatā puruṣārtho duḥkhanivṛttyupayogitvāccharīrādiśūnyatāvadityanumānameva vaktavyam ।
yathoktam ।
"na tairvinā duḥkhaheturātmā cette api tādṛśāḥ ।
nirdeṣaṃ dvayamapyevaṃ vairāgyaṃ ca dvayostataḥ'; iti ।
tadidaṃ satpratipakṣatayā nānumānamityāha- na mokṣa iti ।
na mokṣo vimato yasmādadeho ghaṭaśūnyatā ।
yathetyukte vadet kiṃ sa yo anumāmātramānakaḥ ।
NYĀYASUDHĀ
vimataḥ śūnyabhāvo brahmabhāvo vā na mokṣa iti pratijñā ।
yasmādadeha iti hetuḥ adehatvāditi ।
ghaṭaśūnyatā yatheti dṛṣṭāntaḥ ।
yo anumāmātramānakaḥ sa ityukte kiṃ vadedityanenoktavidhayā pramāṇāntarābhāvaṃ tata eva svānumānasyābādhitaviṣayatvaṃ ca sūcayati ।
na ca māyī vadet tatra ।
NYĀYASUDHĀ
atrānumānaviṣaye śrutimālambya dūṣaṇaṃ na vadet ।
tathātra svābhimate mokṣe śrutiṃ pramāṇaṃ naiva vadedityarthaḥ ।
kuta ityata āha- pūrveti ।
pūrvoktenaiva vartmanā ।
amānatvācchrutestasya ।
NYĀYASUDHĀ
tasya māyāvādino mate śruteramānatvāt ।
katham ।
"prāmāṇyādi ca vedasya'; ityādinā pūrvoktenaiva vartmanā ।
nanu na sarvo vedo atattvāvedakaḥ kintu vidhiniṣedhātmaka eva ।
atathābhūtāstu vedāntāstattvāvedakā iti cenna ।
sarvadharmojjhitasyāsya kiṃ śāstreṇādhigamyata ityādinā pūrvoktenaiva vartmanātra tattve śruteramānatvāt ।
astu vā kathañcit śrutiḥ pramāṇam ।
tathāpi nāsmadanumānasya tadbādha ityāha- na ceti ।
nacādehatvavādinī ।
śrutiḥ kācid ।
NYĀYASUDHĀ
muktāviti śeṣaḥ ।
tathā tadabhimatamokṣavādinītyapi grāhyam ।
"aśarīraṃ vāva santaṃ na priyāpriye spṛśataḥ'; ityādiśrutisadbhāvātkathamadehatvavādinī śrutirnāstītyucyata ityata āha- adehatvamiti ।
adehatvamaprākṛtaśarīragā ।
NYĀYASUDHĀ
yadasyāṃ śrutāvadehatvamucyate tatprākṛtaśarīrarāhityameva ।
natu sarvathāpyadehatvam ।
prākṛtaśabdena jaḍamupalakṣyate ।
tadrāhityaṃ ca caturthapādoditaprakāreṇa jñātavyam ।
evaṃ"brahma veda brahmaiva bhavati'; ityādiśrutirāśaṅkaya
vyākhyātavyā ca ।
aśarīratvaśruteḥ kuto arthasaṅkocaḥ kriyata ityata āha- mokṣa iti ।
mokṣe bhogaṃ yato brūte jakṣan krīḍanniti śrutiḥ ।
NYĀYASUDHĀ
"sa tatra paryeti jakṣankrīḍanramamāṇaḥ strībhirvā yānairvā jñātibhirvājñātibhirvā'; iti śrutirmokṣe stryādibhogaṃ brūte ।
na cāśarīrasyāsau sambhavatītyataḥ saṅkoca ityarthaḥ ।
parakīyānumānasya pratipakṣāntaramāha nirduḥkhatvāditi
nirduḥkhatvānna tanmokṣaḥ pratipannaṃ yatheti ca ।
anumādūṣaṇaṃ kiṃ syād vādinoḥ śūnyamāyinoḥ ।
NYĀYASUDHĀ
tacchūnyatvaṃ brahmatvaṃ vā mokṣo na bhavati nirduḥkhatvāt pratipannaṃ ghaṭaśūnyatvaṃ yatheti cānumāyāḥ kiṃ dūṣaṇaṃ syānna kimapi ।
śūnyaśabdena tadaṅgīkāravān lakṣyate ।
śū nyaśca māyī ceti dvandvaḥ ।
yadvā śūnyaṃ ca māyā ceti dvandvaḥ ।
te vidyete yayoriti vrīhyādilakṣaṇa iniḥ ।
tatra ca tadantavidhiriṣyate ।
pratipakṣāntaramāha- duḥkhamiti ।
duḥkhaṃ duḥkhādabhinnatvānmokṣo api syādasaṃśayam ।
NYĀYASUDHĀ
mokṣa iti śūnyaṃ brahma cocyate ।
prativādibhyāṃ tathābhyupagatatvāt ।
sa mokṣo duḥkhātmā syāt duḥkhādabhinnatvāt ।
duḥkhapratiyogikabheda śūnyatvātprasiddhaduḥkhavat ityarthaḥ ।
śūnyabrahmaṇorduḥkhatve tadbhāvāpattirna puruṣārtha iti siddhayati ।
apiśabdaḥ pratipakṣāntarasamuccayārthaḥ ।
asaṃśayamiti vyāpterniścitatvamācaṣṭe ।
duḥkhapratiyogikabhedābhāvaḥ kuta ityata āha- bheda iti ।
bhede sadvaitataiva syād ।
NYĀYASUDHĀ
duḥkhāt śūnyabrahmaṇoriti śeṣaḥ ।
tathā cāpasiddhānta iti bhāvaḥ ।
kiñca duḥkhāpāyasyātmanāśena vinā dehādināśenāpi sambhavādanyathāsiddhiśca anumānasya ।
śarīrādiśūnyatāpi na duḥkhadhvaṃsopayogitvātpuruṣārthaḥ ।
kiṃ nāmātmano nirduḥkhatāṃ prati hetutvāt ।
nahi duḥkhaṃ naśyatviti kaścidāśāste ।
api tarhi nirduḥkhaḥ syāmiti ।
nanu śūnyabhāvo brahmabhāvo vā bhavatāṃ siddhaścedapasiddhāntaḥ, na cedāśrayāsiddhiriti cenna ।
parānumāne apyātmaśūnyatāyā asiddhatvenāśrayāsiddheḥ ।
iyāṃstu viśeṣaḥ ।
yatparaprasiddhimātreṇa pratipakṣaḥ sambhavatīti ।
nanu bhogaśrutiḥ saguṇamuktiviṣayāstviti cenna ।
"paraṃ jyotirupasampadya svena rūpeṇābhiniṣpadyate'; ityuktavirodhāt ।
nirduḥkhatvānmokṣo na bhavatīti viruddhamiti cet ।
parameṣyasya ātmano nāśaḥ puruṣārtha iti kathaṃ na viruddham ।
atha sato duḥkhādbhede saddvaitatā syāt ।
duḥkhaṃ tu mithyeti cenna ।
anubhavavirodhāderuktatvāt ।
bahujīvavādinaṃ prati nāntimānumānamiti na kucodyāvakāśaḥ ।
tadetatsarvamabhisaṅghāyopasaṃharati- ityādīti ।
ityādyamitadoṣataḥ ।
heyaṃ māyāmatenaiva saha śūnyamataṃ budhaiḥ ।
NYĀYASUDHĀ
sahaiveti sambandhaḥ ।
vijñānavādyabhimataṃ mokṣasvarūpamapyuktadoṣeṇātidiśati- evamiti ।
evaṃ vijñānavādo api ।
NYĀYASUDHĀ
śūnyavādimāyāvādyabhimatamokṣavadvijñānavādyabhipreto api mokṣo heya ityarthaḥ ।
nanu vijñānavādino vijñānaṃ tattvamāhuḥ tasyāpi kṣaṇikatvaṃ svakarmakaprakāśakatvalakṣaṇaṃ svaprakāśatvaṃ ca ।
nacaivaṃ pūrvakāvityato vaiṣamyātkathamatideśa ityata āha- jñāneti ।
jñānamātraviśeṣataḥ ।
tasyāpi bhaṅguratvādiviśeṣamapahāya hi ।
advaitatāmataṃ sākṣāduktadoṣastato bhavet ।
NYĀYASUDHĀ
jñānamātraṃ cāsau viśeṣaśca jñānamātraviśeṣaḥ ।
tamiti dvitīyārthe tasiḥ ।
yasmātjñānamātraviśeṣaṃ tasya jñānasya bhaṅguratvādiviśeṣamapyapahāya vijñānavādo apyadvaitatāmataṃ jñātavyam ।
na vidyate dvaitaṃ yasya tattvasya tadadvaitaṃ tasya bhāvo advaitatā ।
tasyā matamadvaitatāmatam ।
tataḥ kāraṇāduktadoṣo api samo bhavet ।
idamuktaṃ bhavati ।
astu vijñānavādasya pūrvasmātkaścidviśeṣaḥ ।
tathāpi sa prakṛtānupayogitvānnādaraṇīyaḥ ।
mokṣasvarūpaṃ tu prakṛtaṃ samānam ।
pratipannaṃ jīvabhāvaṃ vihāyādvitīyavijñānatvāpattirmuktiriti vijñānavādināpyaṅgīkṛtatvāt ।
ato yukta evātideśa iti ।
yadvā jñānamātraviśeṣaṃ tasya bhaṅguratvādiviśeṣaṃ cāpahāya vijñānavādo api sākṣādadvaitatāmataṃ jñātavya ityanenedamabhipraiti ।
na kaścidvijñānavādasya pūrvābhyāṃ viśeṣaḥ ।
jñānamiti viśeṣasya śabdamātratvena heyatvāt ।
na hi jñānatvaṃ nāma dharmo abhyupagamyate pareṇa ।
bhaṅguratvādikaṃ tu tenaiva kalpitamityuktatvāddheyameva ।
natu vastuto matabhedahetuḥ ।
yathoktaṃ"tatra santatibhedaśca'; ityādi ।
ato yukto atideśa iti ।
atideśaprakārastu spaṣṭa eva ।
anumānāntaramapi tannirāsārthamāha- kāla iti ।
kālo na kevalajñānī kālatvāt pratipannavat ।
etayānumayā rodhānna tādṛṅmokṣarūpatā ।
NYĀYASUDHĀ
mokṣakālo advitīyajñānavānna bhavatītyarthaḥ ।
pratipannavadvartamānakālavat ।
rodhādvirodhāt ।
tādṛk mokṣarūpaṃ yasyātmano asau tādṛṅmokṣarūpastasya bhāvastattā ।
jñānātiriktasya kalpitatvādvartamānakālo api kevalajñānīti cenna ।
muktisaṃsārayoraviśeṣāpatteḥ ।
yastu viśeṣo aṅgīkriyate tadabhāva evānena sādhyate ।
jñānavyatiriktaṃ kimapi nāstīti mate kālo api nāstyeva ।
ataḥ kimāśrayānumānapravṛttirityata āha- yadīti ।
yadi kālo api netyāha kadeti praśna uttaram ।
kiṃ vakṣyati ।
NYĀYASUDHĀ
āha vijñānavādī ।
tadā kadā kālo neti praśne pareṇa kṛte sati kimutaramasau vakṣyati ।
niradhikaraṇasyābhāvasya nirūpayitumaśakyatvātkālo netyetadapi durnirūpamāpadyetetyarthaḥ ।
mokṣāvasthāyāṃ kālo netyuttaraṃ vakṣyāmītyāśaṅkyāha- yadeti ।
yadāvasthāṃ vadet sā pakṣatāṃ vrajet ।
NYĀYASUDHĀ
vadetkālābhāvādhikaraṇatveneti śeṣaḥ ।
tarhi sā mokṣāvasthā pūrvānumāne pakṣatāṃ vrajet ।
pakṣaśabdena tadekadeśo dharmī lakṣyate ।
mokṣāvasthā na kevalajñānavatīti pratijñāsyata ityarthaḥ ।
evaṃ tarhi kālatvāditi hetuḥ svarūpāsiddhaḥ syādityata āha- avasthātvāditi ।
avasthātvāditi hyeva hetuḥ ।
NYĀYASUDHĀ
yadāvasthā pakṣīkriyate tadāvasthātvādityeva hi heturucyate na kālatvādityato noktadoṣaḥ ।
evaṃ saṃsārāvasthaiva dṛṣṭāntīkriyata iti na dṛṣṭāntadoṣo apīti vācyam ।
prathamoktapakṣahetudṛṣṭāntānāṃ tyāge pratijñāhāniḥ syāditi cet ।
maivam ।
kālābhāvasyāvasthāmadhikaraṇaṃ vadatā na kiñcidātmahitamācaritam ।
anumānāntaravirodhasyāparihāryatvāt ।
nahi prativādinigrahamātreṇa viruddhaṃ tattvaṃ vyavatiṣṭhate ।
mā hi bhūtkasmiṃścidanumāne saddūṣaṇadvayena dūṣite adhikatvena ca prativādini nigṛhīte tasya sadanumānatvamiti pradarśanārthamevānumānāntaramupanyastam ।
vastutastu kālābhāvameva nirākurma ityāśayavānāha- sāpīti ।
sāpi kadeti ca ।
pṛṣṭe kālaśca vaktavyo nākālatvaṃ tato bhavet ।
NYĀYASUDHĀ
mokṣāvasthāṃ kālābhāvasyādhikaraṇatvena vadatā sā mokṣāvasthātrapa kadeti kenacitpṛṣṭe bhāvanāparipākottarakāla ityavasthādhikaraṇatvena kāla eva vaktavyaḥ ।
nahyevaṃ kadāpi na praṣṭavyamiti niyāmakamasti ।
tataḥ kālasya sarvathāparihāryatvādakālatvaṃ kālābhāvo na bhavet ।
tathāca tadāśrayeṇa prathamānumānamapi pravartsyatīti ।
nanu kālābhāvādāśrayāsiddhimādyānumānam ।
yadatroktaṃ kadeti tadasat ।
pratiyogyadhikaraṇameva hyabhāvasyādhikaraṇam ।
naca kālasya kālo adhikaraṇam ।
yena tadabhāvaḥ kālādhikaraṇaḥ syāt ।
ataḥ kadeti praśna evānupapannaḥ ।
kimuttareṇeti cet ।
evaṃ tarhi kālaviśeṣamadhikaraṇatvenānupādāya kālaṃ niṣedhatā sāmānyaniṣedha eva kṛtaḥ syāt ।
tataḥ kimityata āha- neti ।
na kāla iti sāmānyaniṣedhe kālagapramā ।
niruṇaddhi ।
NYĀYASUDHĀ
kālo neti sāmānyato niṣedhe kriyamāṇe hi kālasya svarūpameva niṣiddhaṃ syāt ।
tathā ca kālaṃ gacchati viṣayīkarotīti kālagā pramā sākṣī viruṇaddhi ।
sa hi pūrvottarakoṭirahitatayā kālasadbhāvaṃ gṛhṇātīti ।
na kevalamayaṃ sākṣivirodho vijñānavādinaḥ kiṃ nāma pūrvābhyāṃ saha trayāṇāṃ cetyāha- samaśceti ।
vaktavyo nākālatvaṃ tato bhavet ।
NYĀYASUDHĀ
uktāḥ pratyuktāḥ ।
nanu kathaṃ śūnyavādimāyāvādinorayaṃ sākṣivirodhaḥ ।
tābhyāṃ kālābhāvasyānabhyupagatatvāt ।
yathā hi loke anekeṣu māyāmayān gajaturagādīnpaśyatsu yasya kāraṇaviśeṣeṇa māyāpagacchati sa eva tānna paśyati anye tu paśyantyeva ।
tathā dvaitadarśanakāraṇamajñānaṃ yasyāpagataṃ sa eva tanna paśyati ।
anyeṣāṃ tu kālādiprapañcadarśanamanuvatarta eveti khalu tābhyāmabhyupetamityata āha- eketi ।
ekajīvatvapakṣe tu kālābhāvādiyaṃ pramā ।
kupitā ।
NYĀYASUDHĀ
satyamevaṃ bahujīvavādinaḥ śūnyavādino māyāvādinaśca matam ।
naca tayorasmābhiḥ sākṣivirodho abhihitaḥ ।
kiṃ tarhyekamuktireva sarvamuktiḥ ekasminmukte na kiñcidavaśiṣyata ityekajīvavādapakṣe tu muktau kālābhāvābhyupagamādiyaṃ pramā sākṣirūpā kupitā virodhinī bhavatyeva ।
śūnyavādimāyāvādinau prati sākṣivirodhābhidhānamasaṅgatam ।
kālābhāvābhyupagame apīdānīṃ tasyāprastutatvādityata āha- kālamiti ।
kālamādāya dvaitamevopapādayet ।
NYĀYASUDHĀ
iyaṃ prameti vartate ।
ādhāya upapādya ।
ayamabhisandhiḥ ।
advitīyasya śūnyasya brahmaṇo vāttasthānaṃ muktiriti tāvadekajīvavādibhyāṃ tābhyāmabhidhīyate ।
tatra vayaṃ brūmaḥ ।
kālasadbhāvānnādvaitatvamupapadyata iti ।
tatra paraḥ kālo api nāstīti vadati tadā sākṣivirodho abhidhīyata ityetāṃ saṅgatimāśrityātideśaḥ kṛto na tvāśrayāsiddhiprasaṅgeneti ।
vāditrayasādhāraṇamanumānāntaramāha- vimata iti ।
vimataḥ prapañcavān kālaḥ kālatvāt pratipannavat ।
iti cānyānumaikatvaṃ jīvasya vinivārayet ।
NYĀYASUDHĀ
kālaḥ prapañcavānityukte siddhasādhanatā syāt ।
ato vimata ityuktam ।
mokṣakāla ityarthaḥ ।
tasya spaṣṭīkaraṇāya kāla ityuktam ।
kālābhāvasyānupadameva nirastatvānnāśrayāsiddhiḥ ।
prapañco viyadādiḥ pratipanno vartamānakālaḥ ।
pūrvoktamevedaṃ kutaḥ punarucyata ityāśaṅkānirāsāyoktamanyānumā ceti ।
yadyapi dvayordharmyādikaṃ prayojanaṃ ca samānam ।
tathāpi pūrvamadvaitaniṣedhamukhena pravṛttam ।
idaṃ tu prapañcavidhimukheneti bhedaḥ ।
jīvasya muktasya ।
uktātideśenādvaitamatāntarāṇi dūṣayati- kāleti ।
kālaśabdeśvaraikatvamatānyapyevameva hi ।
nirākṛtāni ।
NYĀYASUDHĀ
yadyadanuviddhaṃ pratīyate tattatrāropitam ।
yathedamākāre rajatam ।
kālānuviddhaṃ ca samastaṃ pratibhāti ।
tasmāttatraivāropitam ।
sa eva tu paramārthaḥ ।
atastanmātrāvasthānaṃ muktiriti kālaikatvavādinaḥ ।
evameva śabdaikatvavādino vaiyākaraṇāḥ prāhuḥ ।
yathā"na so asti pratyayo loke yaḥ śabdānugamādṛte ।
anuviddhamiva jñānaṃ sarvaṃ śabdena gamyate'; iti ।
śaivaikadeśinaḥ svāgamamāśrityeśvaraikatvamāhuḥ ।
kathaṃ nirākṛtānītyata āha- teṣāṃ ceti ।
teṣāṃ ca samatvāt pakṣadoṣayoḥ ।
NYĀYASUDHĀ
teṣāṃ śūnyavādiprabhṛtīnāṃ eteṣāṃ ca pakṣastāvatsamāna eva ।
śūnyādiśabdabhedasyāprayojakatvāt ।
pratipannasvarūpajīvavināśādeḥ sarvairabhyupagatatvāt ।
ataḥ parameṣyanāśenāpuruṣārthatvamityādidoṣo api samāna eveti ।
anumānaṃ tu pratyakṣavirodhādinā duṣyameva ।
tathā'gamo apīti sphuṭatvānnoktam ।
vaibhāṣikasautrāntikābhimataṃ mokṣaṃ nirūpayati- jñānamiti ।
jñānaṃ svarasabhaṅgayeva nityasantāmiṣyate ।
bauddhābhyāmaparābhyāṃ tu ।
NYĀYASUDHĀ
evaśabdena viṣayasambandhaṃ vyāvartayati ।
iṣyate muktau ।
ayamarthaḥ ।
jñānamevātmā ।
tacca jñānaṃ svabhāvenaiva bhaṅguram ।
ata eva kṣaṇikam ।
tatsantānastu nityaḥ ।
tasyānādivāsanāvaśādyo viṣayoparaktasyotpādaḥ sa saṃsāraḥ bhāvanāprakarṣavaśena vasānāyāmutsannāyāṃ yo viṣayopaplavaṃ vinā śuddhasyaivādayaḥ sa mokṣaḥ ityubhayasamānam ।
sautrāntikāstu saṃsāre sākāratvaṃ muktau nirākāratvaṃ ca viśeṣamāhuriti ।
nirākaroti- tatrāpīti ।
tatrāpyuktānumā ripuḥ ।
NYĀYASUDHĀ
vimataḥ kālo na nirviṣayaitajjñānasantatimān kālatvādidānīntakālavadityādiruktā uktasarūpā anumā ripurvirodhinītyatharḥ ।
anumānāntaramāha- mokṣa iti ।
mokṣo na śuddhavijñānasantānī kālagatvataḥ ।
pratipanno yathetyetadanumānaṃ taduttaram ।
NYĀYASUDHĀ
śuddhavijñānasantānī nirviṣayacitsantānasambandhī ।
kālagatvataḥ kālasambandhitvāt ।
pratipannaḥ saṃsāraḥ ।
taduttaraṃ tatpakṣasya dūṣaṇam ।
aprāmāṇikaścāyaṃ mokṣaḥ ।
pūrvavatpratyakṣāgamayorabhāvātkevalānumānāni vācyāni ।
tatrāha- anumānānīti ।
anumānāni sarvāṇi pratisādhanayogataḥ ।
niṣiddhānyuktabhaṅgayaiva ।
NYĀYASUDHĀ
uktabhaṅgayaiva pratisādhanasambandhena ।
śrutiviruddhatvena kālātyayāpadiṣyāni ceti bhāvenāha- śrutayaśceti ।
śrutayaścāsmaduktigāḥ ।
NYĀYASUDHĀ
ucyata ityuktiḥ asmaduktiṃ gacchanti pratipādayantītyasmaduktigāḥ ।
asmadabhimatameva mokṣasvarūpaṃ pratipādayantītyarthaḥ ।
śrutiprāmāṇyaṃ tu prāgeva samarthitamiti ।
sāṅkhayādyabhimataṃ mokṣamanuvadati- sāṅkhayeti ।
sāṅkhayanaiyāyikādyāśca prāhurmokṣaṃ tu nissukham ।
NYĀYASUDHĀ
ādyagrahaṇena vaiśeṣikā ucyante ।
yathā pūrve anupapannabhāṣiṇastathaite apīti jñāpanārthaścaśabdaḥ ।
kuta evaṃ prāhurityata āha- iccheti ।
icchādveṣaprayatnāderapi sarvātmanā layam ।
tatrāhur ।
NYĀYASUDHĀ
tatra muktāvicchādveṣaprayatnāderapi layamāhuḥ ।
suptipralayavailakṣaṇyaṃ darśayituṃ sarvātmanetyuktam ।
nivṛttajātīyasya tasminnevātmani punaranutpādaḥ sarvātmanā layaḥ ।
ādipadena buddhiduḥkhadharmādharmāṇāṃ śarīrendriyāṇāṃ ca grahaṇam ।
tataścāyamāśayaḥ ।
na tāvanmuktasya sukhamanādītyupapadyate ।
saṃsāre api tatpratibhāsaprasaṅgāt pratibhāsata eveti cenna ।
pratibhāsamānasyānāditāyāṃ sādhanopādānavaiyarthyāpatteḥ ।
avyaktatvātsaṃsāre na pratibhāsate vyaktatvāttu muktau pratibhāsata iti cenna ।
avyaktirhi pratibhāsābhāvo vyaktiśca pratibhāsaḥ ।
tataścāpratibhāsānna pratibhāsate pratibhāsanācca pratibhāsata ityuktaṃ syāt ।
kiñca pratītikāraṇāntaḥkaraṇasadbhāve saṃsāre na pratīyate ।
muktau tu tadapagame pratīyata iti subhāṣitam ।
āvṛtatvānna pratīyata iti cenna ।
mūrtatvābhāvenāvaraṇānupapatteḥ ।
tadanirūpaṇācca ।
sukhamiva tatpratītirapyanādiścetkimāvaraṇakṛtyam ।
viṣayaviṣayibhāvaḥ pratibadhyata iti cenna ।
nirviṣayāyāḥ pratīteranupapatteḥ ।
sukhatatpratītyoranāditāyāṃ pramitāyāmeva caiṣā kalpanā yuktā ।
naca tatra pramāṇaṃ paśyāmaḥ ।
tataḥ sukhasya tatpratīteśca muktāvutpattireva vaktavyā ।
sāpi na sambhavati ।
kāraṇābhāvāt ।
śarīre sati tadāśrayendriyasadbhāvaḥ, tairarthālocanaṃ, tataḥ pūrvānubhūtasārūpyeṇeṣyāniṣyasādhanatvānumānaṃ, tasmādicchādveṣau, tābhyāṃ prayatnaḥ, tataśceṣyasādhanopādānaṃ, aniṣyasādhanahānaṃ ca, tataḥ sukhotpādaḥ, tadanantaraṃ tatpratītirityeva dṛṣṭakāraṇakramaḥ ।
adṛṣṭaṃ ca sarvatra vijayate ।
na caiṣa kāraṇapravāho muktāvasti ।
tatsadbhāve duḥkhasyāpi prasaṅgena muktatvavyāghātāt ।
tasmātsukharahita eva mokṣaḥ ।
kathamayaṃ puruṣārtha iti cet śarīraṃ ṣaḍindriyāṇi ṣaḍviṣayāḥ ṣaḍbuddhayaḥ sukhaṃ duḥkhaṃ cetyekaviṃśatibhedaduḥkhātyantanivṛttitvāditi brūmaḥ ।
duḥkhanivṛttiḥ puruṣārtha eva na bhavati ।
tadīyapuruṣārthatvasya sopādhikatvāt ।
sukhaṃ duḥkhābhāve satyeva bhavatīti sukhārthaṃ duḥkhābhāvo mṛgyate na tu sa eva puruṣasya samīhita iti cet ।
viparyayasyāpi sadbhāvāt ।
bhojanādisukhe satyeva bubhukṣādiduḥkhaṃ nivartata iti duḥkhanivṛttyarthameva bhojanādisukhaṃ mṛgyate na punastadeva puruṣasya samīhitamiti kalpyate ।
kvacidduḥkhanivṛttyabhāve api sukhasyeṣyamāṇatvāditi cenna ।
duḥkhanivṛttirapi kvacitsukhābhāve apīṣyamāṇatvāt ।
duḥkhanivṛttau satyāṃ sukhameva bhaviṣyatītyabhisandhistāvadastīti cet ।
sukhāvasthāyāṃ niyato duḥkhaviraho bhavatītyabhisandhestatrāpi sadbhāvāt ।
tasmādyadyapi duḥkhābhāve sukhaṃ sukhe ca duḥkhābhāvo niyataḥ ।
tathāpi parasparaṃ nirapekṣameva puruṣārthatvamanayoḥ ।
icchāyā asaṅkīṇarviṣayatvāditi ।
bhavati duḥkhahāniḥ puruṣārthaḥ kiṃ tvanubhūyamānatayā ।
nahi viṣādijanyamohāvasthāyāṃ duḥkhanivṛttiriti tatra prekṣāvantaḥ pravartante ।
tasmānmokṣe duḥkhahānerananubhūyamānatvānna puruṣārthatvamiti cenna ।
putrādiviyogajanyaduḥkhahānimicchatāṃ keṣāñcidviṣaśastrodbandhanādāvapi pravṛttidarśanāt ।
prekṣāvanto naivaṃ kurvantīti cenna ।
puruṣārthatvāvirodhāt ।
nahi paradāreṣu śāstraniṣedhāṅkuśavāritaḥ prekṣāvanto nābhivartanta iti na tatra kāmaḥ puruṣārthaḥ ।
api tvalpīyaḥ sukhaṃ mahīyānanartha iti nivṛttiḥ ।
tathā viṣādāvapi pravṛttasya śāstre garhitatvādalpīyānanartho nivartate mahīyānpravartata iti na te pravartante ।
iyameva hi prekṣā yatpuruṣārthe api śāstralokavirodhaparāmarśaḥ ।
svarūpeṇeṣyamāṇatāmātranibandhanatvātpuruṣārthatāyāḥ ।
ata eva yatra lokaśāstrāvirodhastatra vyādhyādiparipīḍitāḥ prayagavāripātānaśanādināpi dehaṃ tyajantaḥ prekṣāvanto api dṛśyante ।
na kvacidduḥkhanivṛttimanubhaviṣyāmīti tatsādhane pravartante ।
api tu duḥkhaṃ hāsyāmīti ।
api ca duḥkhanivṛtteranubhūyamānatāmātraṃ vivakṣitaṃ, duḥkhanivṛttisattāpi vā ।
ādyeścettuṣyatu durjanaḥ carame janmanyanubhūyata eva ।
samādhibhāvā dātyantikī duḥkhanivṛttirapyanāgatāvartamānāpyaciramanubhūyata eva ।
dvitīye tu prasaktakaṇṭakādihetukaduḥkhanivṛtterapuruṣārthatvaprasaṅgaḥ ।
sarvadānanubhūyamānatvāt ।
tathātve vā viṣayāntarasañcārābhāvaprasaṅgaḥ ।
nivṛtteḥ sarvadā tādavasthyāt ।
tasmātsukharahito mokṣaḥ puruṣārtha iti ।
nirākaroti- naitaditi ।
naitadapyatra śobhanaṃ ।
NYĀYASUDHĀ
atra muktau ।
etat sukharāhityamatamapi na śobhanam ।
kuta ityata āha- śrūyata iti ।
śrutayo yataḥ ।
mahānandaṃ ca bhogaṃ ca niyamena vadanti hi ।
NYĀYASUDHĀ
atreti vartate ।
bhogam tadanubhavam ।
niyamena avigānena ।
iti śrutīnāṃ prasiddhatāmācaṣṭe ।
tāścodāhariṣyante ।
nanu"aśarīraṃ vāva santaṃ na priyāpriye spṛśate'; iti muktasya duḥkhavatsukhasyāpi hāniḥ śrūyate ।
tathā"na pretya saṃjñāsti'; iti jñānābhāvācca ।
tatkathametadityataḥ sukhāspṛṣṭiśrutiṃ tāvadvayācaṣṭe- prākṛteti ।
prākṛtapriyahānistu priyāspṛṣṭiritīryate ।
NYĀYASUDHĀ
asyāṃ śrutau prākṛtaṃ yadantaḥkaraṇapariṇatirūpaṃ priyaṃ taddhānireva priyāspṛṣṭiritiśabdena pratipādyate ।
natu sarvathā sukhābhāvaḥ ।
evaṃ tarhyapriyāspṛṣṭirapyevaṃ vibhāgena vyākhyātavyā ।
viśeṣābhāvāt ।
tathāca mokṣe duḥkhasadbhāva prasaktirityata āha- apriyamiti ।
apriyaṃ pratikūlaṃ tadaviśeṣeṇa śabditam ।
NYĀYASUDHĀ
yasmātsakalamapyapriyaṃ pratikūlaṃ mumukṣoranapekṣitam ।
tattasmādapriyamatrāviśeṣeṇa śabditam ।
etaduktaṃ bhavati ।
sarvātmanāniṣyanivṛttirmokṣa iti tāvadavivādaṃ sarvavādinām ।
duḥkhaṃ tu yādṛśatādṛśamapyaniṣyameva ।
ato na tadvibhāgena vyākhyātuṃ yuktamiti ।
yadvā ।
yena nyāyena priye vibhāgaḥ kriyate tadaviśeṣaścedapriye syāttadā tadapi vibhāgena vyākhyātavyaṃ bhavet ।
nacaivam ।
sāmastyena priyahāniraniṣyā ।
aniṣyaprāptau ca mokṣasyāpuruṣāthartvaṃ syādityato hi priye vibhāgaḥ kalpyate ।
tathāca vakṣyāmaḥ ।
naca sāmastyena duḥkhahāniraniṣyā ।
sarvasyāpi duḥkhasyāniṣṭatvena taddhāneriṣṭatvāt ।
tarhi sarvasyāpi sukhasyeṣṭatvāt prākṛtasukhahānirapi nāṅgīkaraṇīyeti cenna ।
tasya duḥkhānuṣaktatvena viṣasampṛktamadhuvadaniṣyapakṣanikṣepāditi bhāvaḥ ।
itaśca nāpriyaṃ prākṛtatvena viśeṣaṇīyamityāha- nāstīti ।
nāsti hyaprākṛtaṃ duḥkhaṃ sato jīvasya kutracit ।
NYĀYASUDHĀ
aprākṛte duḥkhe sati tadvayāvṛttaye prākṛtamiti viśeṣaṇīyaṃ syāt ।
sato muktiyogyasya ।
jīvasyāprākṛtaṃ duḥkhaṃ nāsti pramāṇābhāvāt ।
ato vyarthaṃ viśeṣaṇamiti ।
kutracit śrutau smṛtau coktamiti śeṣaḥ ।
evaṃ tarhyaprākṛtasya sukhasyāpyapramitatvāttatrāpi viśeṣaṇaprakṣepeṇa vyākhyānamayuktamityata āha- priyamiti ।
priyaṃ svarūpamevāsya balānandādivākyataḥ ।
NYĀYASUDHĀ
"balamānanda ojaśca saho jñānamanākulam ।
svarūpāṇyeva jīvasya vyajyante paramādvibhoḥ'; iti śrutivākyādasya sato jīvasya priyaṃ svarūpamevetyavagamyate ।
svarūpaṃ cāprakṛtam ।
atastadvayavacchedāya viśeṣaprakṣepeṇa vyākhyānaṃ yujyate ।
anena sukhasyotpattimattve yo doṣo abhihitaḥ so anaṅgīkāraparāsto veditavyaḥ ।
svarūpatvenānāditvasyoktatvāt ।
yadatroktaṃ tadapyasat । āvṛtāḥ santo vyajyanta iti śrutatvāt ।
āvaraṇaṃ ca māyāvidyādisamākhyātā prakṛtireva ।
naca viśadaśrutisiddhe arthe kācidanupapattiḥ ।
jñānasya svarūpatvenānāditve apyavidyayā viṣayaviṣayibhāvaḥ pratibadhyate ।
nacoktadoṣaḥ ।
ātmasvarūpādau tasyāpratibaddhatvāt ।
uktamarthaṃ saṃkṣipyāha- heyatvāditi ।
heyatvādapapriyasyaiva priyahāneraniṣṭhataḥ ।
na samastapriyābhāvo mokṣe prokte tu yujyate ।
NYĀYASUDHĀ
apriyasya duḥkhasya heyatvādevetyevaśabdena sarvatheti sūcayati ।
"aśarīraṃ vāva santam'; ityasyāṃ śrutau prokte mokṣe samastapriyābhāvo na vyākhyātuṃ yujyate ।
kutaḥ priyahāneraniṣṭatvataḥ ।
kintu prākṛtatvaviśeṣaṇaprakṣepeṇeti tuśabdaḥ ।
apriyahānaṃ tvaviśeṣeṇa vyākhyeyamityupaskartavyam ।
tatra heturapriyasya sarvathā heyatvāditi ।
upalakṣaṇaṃ caitat ।
sato jīvasyāprākṛtaduḥkhābhāvāccetyapi draṣṭavyam ।
nanu sajjīvasyāpyapriyaṃ svarūpabhūtamaprākṛtamasti ।
tatkathametadityata āha- apriyasyeti ।
apriyasya svarūpatvamasureṣveva hi śrutam ।
NYĀYASUDHĀ
asurāśca na mokṣayogyā iti bhāvaḥ ।
tāṃ śrutimarthataḥ paṭhati- asurā iti ।
asurā naivamevaṃ ca naivaṃ cākhilamānuṣāḥ ।
ity ।
NYĀYASUDHĀ
anena"nityānando nityajñāno nityabalaḥ paramātmā ।
naivamasurā evamanevaṃ ca manuṣyā iti śrutimupādatte ।
nityatvoktyā svarūpatvaṃ siddham ।
vṛttīnāmanityatvāt ।
paramātmā parameśvaraḥ ।
sajjīva iti vā ।
naivamiti ।
etadviruddhasvabhāvā ityarthaḥ ।
evamanevaṃ ceti ।
ubhayasvabhāvaḥ'; ityarthaḥ ।
asurā naivaṃ, akhilamānuṣā evaṃ ca naivaṃ ceti yojanā ।
iti śrutamiti sambandhaḥ ।
apriyahānāvapi saṅkocaḥ kriyatāmityatiprasaṅgaṃ nivārayataiva sāmānyataḥ śrutā priyāspṛṣṭiḥ kuto viśeṣe avasthāpyata ityāśaṅkāpi parihṛtā ।
niyāmakasya sūcitatvāt ।
tadeva niyāmakaṃ vispaṣṭamācaṣṭe- ātmeti ।
ātmapriyahānāya ko yateta ca buddhimān ।
NYĀYASUDHĀ
ātmā ca tatpriyaṃ ceti ātmapriyam ।
ātmanaḥ priyamiti vā ।
tadicchati ceti caśabdaḥ ।
yadi priyāspṛṣṭiraviśiṣyā syāttadā na kaścitprekṣāvānmokṣamicchet ।
nāpi tadarthaṃ prayateta ।
yadyapi dveṣavaśātparakīyasukhahānādāvicchādikaṃ sambhavati ।
tathāpi na kaścid buddhimānātmanaḥ sukhahānamicchati ।
tadarthaṃ prayatate vā ।
vṛttirūpasukhasyāniṣyabhūyiṣṭhatvāttattyā gāyecchādikaṃ yujyate ।
svarūpasukhaṃ tu niṣkaṇṭakaṃ kasmāttyājyam ।
naca tannāsti, śrutisiddhatvāt ।
kāraṇaikyanimitto hi sukhasya duḥkhānuṣaṅgaḥ ।
nacātmasukhasya kāraṇamasti ।
aśakyaṃ cātmasukhahānam ।
nacāśakyaviṣayecchāprayatnau buddhimataḥ sambhavataḥ ।
ātmahānaṃ khalu vināśalakṣaṇamanutpādalakṣaṇaṃ ca na sambhavati, nityatvāt ।
nāpi viyogalakṣaṇaṃ, pareṣāṃ mate vibhutvāt ।
asmākaṃ svātmani kriyāvirodhāt ।
nāpyajñānalakṣaṇaṃ svaprakāśatvāt ।
tadevaṃ bādhakasadbhāvātpriyāspṛṣṭirviśeṣaniṣṭhaiva vyākhyeyā ।
tathāca"aśarīraṃ vāva santam'; iti śrutyuktopapattiḥ śliṣyata iti ।
evaṃ sukhāspṛṣṭiśrutiṃ vyākhyāya jñānābhāvaśrutiṃ ca vyākhyāti- saṃjñeti ।
sañjñā nāstītyapi hyasya nāmuktajñeyateti hi ।
NYĀYASUDHĀ
śrutirvaktīti vakṣyamāṇamatrāpi sambaddhayate ।
"na pretya saṃjñāsti'; ityapi śrutirasya muktasyāmuktajñeyatā nāstītyeva vakti ।
natu mukto na jānātīti ।
eko hiśabda evārthaḥ ।
dvitīyastu svoktārthasya śabdaśaktyanatikramaṃ sūcayati ।
tathāhi ।
pretya maraṇānantaraṃ saṃjñāṃ jñānaṃ nāstīti tāvacchrauto atharḥ ।
tatra prakaraṇavaśātpretyetyetanmaraṇaviśeṣamokṣānantaramiti vyākhyeyam ।
jñānaṃ tu muktasambandhi pratiṣidhyamānaṃ tatkartṛkameveti kalpane na niyāmakaṃ paśyāmaḥ ।
atastatkamarkasyaiva jñānasyāyaṃ pratiṣedho vijñāyate ।
sarvathājñe yānāṃ cāsattvaṃ prasajyata ityamuktajñeyatāniṣedha iti kalpyate ।
amuktānāmapyasmadādīnāmaparokṣajñānasyāyaṃ pratiṣedhaḥ ।
nāradādibhirāparokṣyeṇāsmadādibhiśca śāstreṇa tajjñānāt ।
ata eva saṃśabdaprayoga iti ।
nanu sādhāraṇe vākye muktaviṣayasya jñānasyāyaṃ pratiṣedho natu tatkartṛkasyeti kutaḥ kalpyata ityata āha- dharmeti ।
dharmānucchittimevāsya yato vaktayuttaraśrutiḥ ।
NYĀYASUDHĀ
yataḥ kāraṇāt"ayamātmānucchittidharmaḥ'; ityuttaraśrutirasya muktātmano dharmānucchittimeva vakti ।
na vidyate ucchittiryeṣāṃ te tathoktāḥ ।
anucchittayo dharmā yasyāsāvanucchittidharmeti ।
tasmādevaṃ vyākhyāta iti ।
syādetat ।
anucchittidharmetyetatsaṅkhayādidharmāṇāmanucchittiṃ vaktītyapi śakyate vaktum ।
yadvā ucchitterabhāvo anucchittiḥ sā dharmo yasyāsāvanucchittidharmeti ।
tatkathametanniyāmakamityāśaṅkānirāsāyādita eva vākyaṃ vyācaṣṭe- āśaṅkayeti ।
āśaṅkayāsya jñānahāniṃ maitreyyā mohamāha mām ।
bhavānityuktavatyā hi nāhaṃ mohaṃ vadāmi te ।
ityuktavā yājñavalkyo hi svarūpānāśamūcivān ।
NYĀYASUDHĀ
"vijñānaghana evaitebhyo bhūtebhyaḥ samutthāya tānyevānuvinaśyati na pretya saṃjñāsti'; vijñānamūrtirayamātmānādirapi carame janmanyetebhyo bhūtebhyaḥ samutthāya bhūtātmakaśarīrotpattinimittamevotpannavyavahāraviṣaye bhūtvā punastāni bhūtānyanveva tannāśanimittameva nityo api vinaśyati ।
vinaṣṭavyavahāra viṣayo bhavati ।
apavrajyata iti yāvat ।
tataḥ pretya mokṣānantaramasya muktasya saṃjñā jñānaṃ nāstītyaviśadaṃ yājñavalkyavākyaṃ śrutvā asya muktasya jñānahānimāśaṅkayānena vākyena mukto na jānātītyucyata iti matvā maitreyyā"atraiva mā bhavānmohāntamāpipat'; iti vākye bhavānmāṃ prati yadāha mukto na jānātīti tanmohakamevetyarthamuktavatyā codita iti śeṣaḥ ।
yājñavalkyo na vā are ahaṃ mohaṃ bravīmītyanena jñānopadeśāya pravṛtto ahaṃ paramapriyāyai te mohaṃ na vadāmīti pratijñāmuktvā kathamityāśaṅkāyāmavināśī vā are ayamātmetyātmasvarūpasyānāśamūcivān ।
yadvā āśaṅkayeti ṇijantāllayap ।
yājñavalkyaḥ saṃmugdhena vacasāsyāmaitreyyā jñānahānimāśaṅkayocivāniti yojanā ।
tasyāstathā śaṅkā jātetyatra kiṃ mānamityatroktaṃ mohamāha māṃ bhavānityuktavatyā hīti vacanaliṅgenāśaṅkā gamyata ityarthaḥ ।
ayamarthaḥ spaṣṭa eva śrutāviti dvitīyo hiśabdaḥ ।
jñānavināśavacanaṃ mohakamityākṣepe svarūpānāśo asaṅgataḥ kathamukta ityata āha- jñānasvarūpasyeti ।
jñānarūpasya vijñānānāśastannāśa eva yat ।
iti ।
NYĀYASUDHĀ
yat yasmājjñānarūpastāvadātmā tasya ca vijñānanāśo nāma tannāśa eva ।
nacātmanāśo asti ।
tathā sati mukterapuruṣārthatvaprasaṅgāt ।
ato na jñānanāśo asti ।
ata eva na madvacanaṃ tadartham, kiṃ tvamuktānāṃ muktaviṣaye saṃjñā nāsti, muktānāmeva vā vṛttirūpā saṃjñā nāstītyādireva madvacanārtha ityabhiprāyavānsvarūpānāśamūcivāniti sambandhaḥ ।
astvevaṃ saṅgatistathāpi jñānaṃ na naśyatīti sākṣādanuktvaivaṃ vacanaṃ kimarthamityata āha- śūnyeti ।
śūnyamatocchittyai ।
NYĀYASUDHĀ
na kevalamatra prameyanirūpaṇamātrārthaṃ pravṛtto yājñavalkyaḥ kintu parī kṣayā ।
ata eva na pretya jñāyata iti viśadamanuktvā śaṅkotpādanāya na pretya saṃjñāstīti sādhāraṇaṃ vākyamāha ।
parīkṣā ca svānabhimatanirāsarūpā ।
ata evamuttare datte śūnyamatasyātmanāśalakṣaṇasya niraso api kṛto bhavatīti tadarthaṃ svarūpānāśamūcivān ।
yadarthamādito vākyaṃ vyākhyātaṃ tadidānīmanucchittidharmetyetadvayācaṣṭe- punariti ।
punarānandapūrvakān ।
dharmānāhāpyanucchinnāṃs ।
NYĀYASUDHĀ
svarūpānāśamuktvā punarapi muktasyānandapūvarkāndharmānanucchinnānāha yājñavalkyaḥ ।
svarūpānāśoktyaiva dharmānucchittisiddhau punaruktiriyamityata uktamānandapūrvakāniti ।
vākyopakrame vijñānaghana eveti vijñānasyātmasvarūpatvamuktaṃ na punarānandapūrvakāniti ।
vākyopakrame vijñānaghana eveti vijñānasyātmasvarūpatvamuktaṃ na punarānandapūrvakāṇām ।
ataḥ svarūpānāśoktyā vijñānāvināśa eva sujñāno nānandādyavināśaḥ ।
ataste api vijñānavat ātmasvarūpabhūtā eva nocchidyante ityarthapratipattyarthamidaṃ vākyamiti ।
tātparyāntaraṃ sūcayati- tārkikairiti ।
tārkikairvinivāritān ।
NYĀYASUDHĀ
uktametatparīkṣāyāṃ pravṛtto yājñavalkya iti ।
ataḥ svarūpāvināśamaṅgīkṛtya ye tārkikā buddhisukhādīndharmānmuktasya vinivārayanti te apyasamīcīnavādina iti jñāpanāyedaṃ vākyamiti na paunaruktyadoṣaḥ ।
nanu svarūpāvināśoktyā dharmāvināśo api siddha eva ।
satyam ।
svamatarītyā tat ।
tārkikāstu na jñānasukhādīnāmātmasvarūpatvaṃ manyante ।
ataḥ kimidānīṃ mokṣaprasaṅge teṣāmātmasvarūpatvopapādanena ।
ātmasvarūpaprakriyāyāṃ tadapi vaktavyamityāśayenānucchittirevokteti ।
idamatrākūtam ।
anucchittidharmeti yadi saṅkhayādidharmāṇāmanucchittiruktā syāt tadā asaṅgatamidaṃ vākyamāpadyeta ।
jñānavināśavacanaṃ moha ityākṣepe saṅkhayādyavināśakathanasya saṅgatyadarśanāt ।
yadi ca svarūpāvināśo anenokta iti syāttadā tasya pūrvavākyenaivoktatvāt punaruktidoṣaḥ syāt ।
asmatpakṣe tvasti sarveṣāṃ vākyānāmuktarītyā sāphalyam ।
tasmājjñānānandādiguṇānāmevānucchittimāhedaṃ vākyamiti gamyate ।
tadbalācca na pretya saṃjñāstītyetadapi uktārthameveti ।
itaścaitaduktātharmevetyāha- mātreti ।
mātrāsaṃsargamapyāha tathā ।
NYĀYASUDHĀ
yathā dharmānucchittimāha tathā mīyanta iti mātrā rūpādayo viṣayāsteṣāṃ saṃsargamupabhogalakṣaṇamapyasyāha"mātrāsaṃsargastvasya bhavati'; iti vākyena ।
tato na jñānavilopo vyākhyātuṃ śakyate ।
nedaṃ vākyaṃ śrutāvupalabhyata ityata uktam- mādhyandinaśrutiriti ।
mādhyandinaśrutiḥ ।
NYĀYASUDHĀ
maitreyīyājñavalkyasaṃvādarūpamidaṃ prakaraṇaṃ kāṇvamādhyandinaśrutyoḥ samānam ।
idaṃ tu vākyaṃ yadyapi kāṇvaśrutau nāsti tathāpi mādhyandinaśrutāvastyeveti ।
ito api saṃjñā nāstīti vākyamuktārthamevetyāha- ācikṣepeti ।
ācikṣepa mataṃ tacca yasmin na viṣayādanam ।
NYĀYASUDHĀ
śrutiriti vakṣyati ।
yatra hi"dvaitamiva bhavati'; ityādiruttarā śrutiryasminmate muktasya na viṣayādanaṃ rūpādiviṣayabhogo nāstītyabhyupagamastanmatamācikṣepa ninditavatīti ।
tataśca na tadvākyaṃ muktasya jñānābhāvaṃ pratipādayati ।
nahi jñānarahitasya ghaṭakalpasya viṣayasaṃsargo vā tadabhāvanindā vopapadyate ।
kathamācikṣepeti cet ।
ucyate ।
yatra yadi, dvaitaṃ bhavati tat tarhyeva, itara itaraṃ paśyatītyādinā vyāptimabhidhāya hiśabdena tasyāḥ pramitatvaṃ coktvā yatra yadi, tu, asyātmano apekṣitaṃ sarvamātmaivābhūt svavyatiriktaṃ na syāt ।
tat tarhi kena sādhanena kam arthaṃ paśyeta ।
na kenāpi kiñcidityaniṣyaprasaṅgo abhidhīyate ।
evaṃ tarhi yadi muktau dvaitaṃ na syāttadā rūpadarśanādikaṃ na bhavediti tarkitaṃ bhavati ।
tathāca dvaitābhāvamatamanayākṣiptaṃ, na viṣayabhogābhāvamatamityata āha- ghrāṇādīti ।
ghrāṇādibhogābhāvasya tvaniṣṭatvahṛdā śrutiḥ ।
NYĀYASUDHĀ
ghrāṇādinā gandhāderbhogo ghrāṇādibhogaḥ ।
kena kamiti karaṇasya karmaṇaścoktatvāt ।
tuśabdo viśeṣārthaḥ ।
hṛdābhiprāyeṇa ।
pūrveṇaiva sambandhaḥ ।
satyametat śūnyamataṃ tārkikamataṃ ca nirākṛtyādvaitamanayā śrutyā nirākriyata iti ।
tacca viṣayabhogābhāvaprasañjanena ।
prasañjanīyaṃ ca tadbhavati yadaniṣyam ।
ato advaitamate ghrāṇādibhogābhāvaṃ prasañjayantī śrutistasyāniṣṭatvamabhipraitīti gamyate ।
aniṣyaṃ ca taducyate yadaprāmāṇikaṃ pramāṇaviruddhaṃ ca ।
ato viṣayabhogābhāvanindā śrutyabhiprāyavyāptā bhavatyeveti ।
bhavedevamarthāpattyā viṣayabhogābhāvanindāvagamo yadyatrādvaitamate viṣayabhogābhāvaḥ prasañjanīyaḥ syāt ।
na caivam ।
api tarhi vastusthitikathanametat ।
tathāhi ।
ayamātmā avināśī ata evānucchittistasya dharmaḥ ।
muktau mātrābhirasaṃsargastasya bhavati ।
kutaḥ ।
yatra hi saṃsāre dvaitamiva bhavati tattatretara itaraṃ paśyatītyādi ।
yatra tu muktāvasya sarvamātmaivābhūtsvavyatiriktaṃ kimapi nāsti tatra kena kaṃ paśyenna kenāpi na kimapītyadvaitinaḥ ।
tatrāha- yeneti ।
yenedamakhilaṃ veda vijñātāraṃ svameva ca ।
kena taṃ ca vijānīyādityaniṣṭaṃ hi sarvathā ।
NYĀYASUDHĀ
yenedamakhilaṃ veda taṃ ca kena vijānīyāt vijñātāraṃ ca kena vijānīyādityanena yenedaṃ sarvaṃ vijānāti taṃ ca kena vijānīyāt vijñātāramare kena vijānīyāditi vākyadvayamupādatte ।
vijñātāramityetatsvameveti vyācaṣṭe ।
prathamavākyaviṣayaṃ sūtrasya vakṣyati ।
iti vākyadvayoktaṃ viṣṇujñānarāhityaṃ svajñānarāhityaṃ ca ।
etaduktaṃ bhavati ।
atrānte yenedamiti vākyadvayaṃ śrūyate ।
tadarthaḥ parameśvarajñānābhāvaḥ svajñānābhāvaśca tāvadaniṣyo na vāstavaḥ ।
tatastatprasaṅgakathanameveti jñāyate ।
tatsāhacaryātkena kaṃ paśyedityādikamapi prasañjanameva na vastusthitikathanamiti jñātavyamiti ।
nanvīśvarastāvatsarvathāpyaviśeṣa eva ।
yato vāca ityādiśruteḥ ।
jīvātmā ca na svavijñānī ।
ekasyāṃ kriyāyāmekasyaiva kartṛkarmabhāvasya viruddhatvāt ।
ataḥ parameśvarajñānābhāvaḥ svajñānābhāvaśca kathamaniṣya ityataḥ parameśvarasya savarthāpyavijñeyatvaṃ tāvannirākaroti- neti ।
nākhilajñāpako viṣṇurajñeyo niyamena hi ।
NYĀYASUDHĀ
atrākhilajñāpaka ityanena yenedamiti vākyārthamanūdya viṣṇuriti tasya viṣayo darśitaḥ ।
prāgavyākhyātatvāt ।
viṣṇuṃ vinaitadvākyātharsyāsambhavāt ।
hiśabdastāvadarthe ।
viṣṇurniyamena sarvathāpyajñeya iti tāvanna bhavati ।
kuta ityata āha- taditi ।
tajjñānārthaṃ hi vedānāmakhilānāṃ pravartanam ।
NYĀYASUDHĀ
sarve vedā ityāderiti śeṣaḥ ।
viṣṇoḥ sarvathāpyajñeyatve akhilavedavaiyarthyaprasaṅgādyato vāca ityādikamanyathā vyākhyeyamiti bhāvaḥ ।
evaṃ paramātmano jñeyatvamupapādya jīvātmanaḥ svajñānamupapādayati- pratyakṣamiti ।
pratyakṣāgamātmavijñānāvirodhānubhavādapi ।
na svavijñānitāyāṃ ca virodhaḥ kaścaneyate ।
NYĀYASUDHĀ
kriyāviśeṣaṇametat ।
ātmavijñānaṃ cāvirodhaśceti dvandvaḥ ।
avirodhaśca prasaṅgādātmā vijñāna eva ।
tayoranubhavaḥ ।
sa ca pratyakṣarūpaḥ tasmāt ।
apipadena śrutyādigrahaṇam ।
svavijñānitāyāṃ jīvasya kaścana virodho neyate ।
na kāpyanupapattiḥ pratīyate ।
ātmavijñānānubhavastāvat māmahaṃ jānāmīti sākṣirūpaḥ prasiddha eva ।
yathā ghaṭamahaṃ jānāmītyatra na kācidanupapattiḥ pratīyate ।
kiṃ tvanupalambhasanāthena sākṣiṇānupapattyabhāva eva sākṣātkriyate ।
tathā tadaviśiṣye māmahaṃ jānāmīti jñāne api ।
śrutayo api"ahamityeva yo vedyaḥ'; ityādyāḥ ।
yadi cātmā na svātmānaṃ jānīyāttadā mamedamiṣyasādhanamityādijñānābhāvāttathāvidhecchāprayatnayorapyabhāvātsarvapravṛttinivṛttivilopaprasaṅgaḥ ।
svaprakāśatvaṃ jñānāśrayatayā prakāśamānatvaṃ ca na svajñānātirekeṇopapadyata iti ।
chidādiṣu kartṛkarmaṇorbhedadaśarnāttadekatvābhyupagamo viruddha iti yaduktaṃ tannirākaroti- kartṛkarmeti ।
kartṛkarmavirodhaśca nityānubhavavirodhataḥ ।
kathameva padaṃ gacched virodho dṛṣṭabādhanam ।
NYĀYASUDHĀ
ekasyāṃ kriyāyāṃ kartṛkarmatvayorvirodhaḥ kartṛkarmavirodhaḥ ।
nityānubhavaḥ uktasākṣyanubhavaḥ ।
padam āspadam prakṛta iti śeṣaḥ ।
ayamāśayaḥ ।
uktametalliṅgapāde ।
yatkartṛkarmaṇorbheda ityautsargiko ayaṃ nyāyaḥ ।
apavāde satyabhedo api bhavatīti ।
atra ca māmahaṃ jānāmīti sākṣyanubhavavirodhānnāyamasya nyāyasya viṣayaḥ ।
kintu yatrādṛṣṭabādhanaṃ pramāṇavirodhābhāvastatraivāyaṃ virodhaḥ pravartate ।
yathāṅgulyagreṇāṅgulyagrasparśane ।
yathā vāsidhārayāsidhārāchedana iti ।
astvevamīśvarasya jñeyatvaṃ, jīvasya ca svajñānitvam ।
tathāpi muktau tajjñānābhāvaḥ kathamaniṣya iti cet ।
ucyate ।
"nātmānaṃ na parāṃścaiva na satyaṃ nāpi cānṛtam ।
prājñaḥ kiñcana saṃvetti turyaṃ tatsarvadṛk sadā'; iti śrutau svajñānamīśvarajñānaṃ ca nāstītyabhidhāya muktasya tu tadastītyucyate ।
atastadabhāvaḥ pramāṇaviruddha iti kathaṃ nāniṣyaḥ ।
na kevalamevamaniṣyaprakaraṇādviṣayabhogābhāvasyāniṣṭatvaṃ gamyate kintu viṣayabhogasyāpi śrutisiddhatvāccetyāha- sa iti ।
so aśnute sarvakāmaṃśca kāmānnī kāmarūpyatha ।
ityādiśrutayaścoktamarthameva vadanti hi ।
NYĀYASUDHĀ
atha mukteranantaramiti śrutidvayasyopakrame sambaddhayate ।
uktamevārthaṃ muktasya viṣayabhogasadbhāvam ।
ata eva mātrābhirasaṃsarga iti vyākhyānamasadeveti ।
syādetat ।
yatra hi dvaitamiva bhavatīti ivaśabdena dvaitābhāvaḥ pratipādyate tatkathaṃ dvaitābhāve aniṣyaprasaṅgābhidhānametadityata āha- asvātantryāditi ।
asvātantryādivetyuktaṃ na dvaitābhāvataḥ kvacit ।
NYĀYASUDHĀ
dvaitasyāsvātantryamabhipretya dvaitamivetyuktam ।
natu dvaitābhāvamabhipretya ।
kutaḥ ।
kvacidabhidhānādāvivaśabdasyābhāvavācitānukterityarthaḥ ।
asvātantryaṃ cātra svarūpamātramuktam ।
ivaśabdasyābhāvārthatve bādhakaṃ cāha- ātmaiveti ।
ātmaivābhūditi hyasmādaviśeṣaprasaṅgataḥ ।
NYĀYASUDHĀ
ivaśabdasyābhāvārthatve dvaitamiva bhavatītyasya dvaitaṃ nāstītyarthaḥ syāt ।
yatra tvasya sarvamātmaivābhūdityasya tāvad dvaitābhāvo arthaḥ sphuṭa eva ।
tatastasmādasya viśeṣo na bhavet ।
tathā ca dvaitābhāve itara itaraṃ paśyet ।
dvaitābhāve kena kaṃ paśyediti vākyadvayārthaḥ prasajyeta ।
tataśca unmattavākyatā śruterāpadyata iti ।
nanvivaśabdasyāsvātantryavācitvaṃ kuta ityata āha- asvātantryeti ।
asvātantryopamābhedabhedeṣviva udīritaḥ ।
śabdatattva iti proktaṃ ।
NYĀYASUDHĀ
abhedabhedeti pratīyogidvayopalakṣaṇam ।
ivānta ekasminnukte tatpratiyogī dvitīyo api labhyata ityarthaḥ ।
nanvasmākamupamāyāmevevaśabdaḥ ।
dvaitābhāvastvarthasiddhaḥ ।
yathā gauriva gavaya ityukte gavayasya gotvābhāvo avagamyata iti cet ।
tarhi dvaitasadṛśaṃ kiṃ taditi vācyam ।
kalpitaṃ dvaitamiti cenna ।
tasya sattābhāvena bhavatītyanupapatteḥ ।
bhavanamapi tasya kālpanikamiti cet ।
evaṃ tarhi yadi dvaitadarśanaṃ syāditi syāt ।
tathā cetara itaraṃ paśyatītyetadapi tadeveti na hetuhetumadbhāvo avakalpyata iti ।
na pretya saṃjñāstīti vākyasya mukto na jānātītyevārthamaṅgīkṛtyāvināśītyādivākyānya nyathā vyākurvato bādhakamāha- maitreyīti ।
maitreyyuktottaraṃ ca kim ।
NYĀYASUDHĀ
na pretya saṃjñāstīti vākyaṃ śrutvā maitreyyoktamatraiva mā bhavānityādi ।
tattāvannāhṛdayaṃ nirdalākṣepakaraṇe asujñatvaprasaṅgāt ।
tataḥ prajñānaghana ityātmano jñānasvarūpatvamabhidhāyedānīṃ jñānābhāvaṃ vadatastava vākyaṃ mohakamityabhiprāyaḥ kalpyaḥ ।
apuruṣārthatvaprasaṅgo vā ।
yathoktaṃ"saṃjñānāśo yadi bhavetkiṃ muktyā naḥ prayojanam ।
mohaṃ māṃ prāṇayāmāsa bhavānatreti coditaḥ'; iti ।
anyathāvyākhyāne maitreyyuktaṃ niruttaraṃ prasajyeta ।
na hyetairvākyaiḥ svavacanavyāghātaḥ parihṛto nāpi puruṣārthatā samarthiteti ।
evaṃ sāṅkhayanaiyāyikādyabhimatasya mokṣasyāprāmāṇikatvamabhidhāya, yaduktaṃ mokṣasyāpuruṣārthatvaprasaṅga iti tatprapañcayati- sukhādīti ।
sukhādidharmahānau tu mukteḥ kiñca prayojanam ।
NYĀYASUDHĀ
sukhādidharmahānau muktitvenāṅgīkṛtāyāmiti śeṣaḥ ।
tuśabdaḥ svapakṣādviśinaṣṭi ।
parasyāpādyamāno doṣaḥ svamate nāstītyāśayaḥ ।
mukteriti sambandhamātre ṣaṣṭhī ।
kimākṣepe ।
caśabdo aprāmāṇikatvena samuccayārthaḥ ।
prayujyate pravartyate puruṣo aneneti prayojanam ।
mukteḥ prayojanaṃ kimiti ।
muktyarthe puruṣaṃ pravartayatkimapi nāstītyarthaḥ ।
dvividhaṃ prayojanam ।
iṣyāvāptiraniṣyanivṛttiśca ।
tatra yadyapi muktiriṣyaprāptirūpā na bhavati tathāpyaniṣyanivṛttirūpā bhavatyeva ।
ataḥ puruṣeṇārthyata ityāśaṅkate- yadīti ।
yadyartho duḥkhahāniḥ syād ।
NYĀYASUDHĀ
duḥkhahānirūpā muktiḥ puruṣasyārtho arthanīyaḥ syāditi yadi brūṣe ।
atrocyate ।
bhavatyaniṣyanivṛttiḥ puruṣārthaḥ ।
muktiśca samastaduḥkhahānistathāpi na puruṣārthaḥ kathamityata āha- anartha iti ।
anarthaḥ sukhanāśanam ।
NYĀYASUDHĀ
sukhanāśarūpo anartho apyasti yataḥ ।
idamuktaṃ bhavati ।
kevalasya duḥkhasyātyantikī nivṛttirbhavati puruṣārthaḥ, iyaṃ tu duḥkhavat sukhasyāpyātyantikī nivṛttiriti kathaṃ puruṣātharḥ ।
aniṣyanivṛttyāśayā pravṛttau iṣyanivṛttibhiyā nivṛttyāpatteḥ ।
duḥkhaśabalasukhahānau sukhaśabaladuḥkhopādānaprāpteśca ।
yadatroktaṃ"yasya duḥkhamupādeyaṃ tasya heyaṃ kimucyatām ।
heyahīnasya kā muktiḥ kena cāpyupadiśyate'; iti, tadidamasaṅgatam ।
nahi vayaṃ duḥkhasyopādeyatvamupapādayāmaḥ ।
kintu samavyayaphalatvena vinigamane kāraṇābhāvānna pravṛttyupapattiriti brūmaḥ ।
yathoktam"asatyāni durantāni samavyavaphalāni ca ।
aśakyāni ca vastūni nārabheta vicakṣaṇaḥ'; iti ।
aṅgīkṛtyaiva samavyayaphalatvamuktam ।
vastutastu āyādapi vyayo garīyānityāha- tayośceti ।
tayośca duḥkhahānāddhi sukhanāśo adhiko bhavet ।
NYĀYASUDHĀ
sukhaduḥkhahānayormadhye ।
nahi rājādayo rājyādyapagame duḥkhahānena sukhahānavyathāṃ samādadhati ।
tato nivṛttireva mukteriti bhāvaḥ ।
yatra nivartamānaṃ duḥkhamalpīyaḥ ।
sukhaṃ tu mahattatraivametat ।
iha tu mahadduḥkhaṃ nivartate sukhaṃ tvalpīyastatkathaṃ na puruṣārthatvam ।
"yastu ghanataraduḥkha nirantarātsaṃsārakāntārātsukhakhadyotikāsu dyotamānāsvapi bibheti, taṃ pratyayaṃ nirastataskaratayā sugamo mārga upa darśitaḥ'; iti ।
tatrāha- prāpyāpīti ।
prāpyāpi duḥkhaṃ sumahat sukhaleśāptaye janaḥ ।
yatate sukhahānau hi ko mokṣāya yatet pumān ।
NYĀYASUDHĀ
yato jāndhikādirjanaḥ sumahadduḥkhaṃ prāpyāpi sukhaleśāptaye yatate ।
tasmādalpasyāpi sukhasya hānau mahato api duḥkhasya mokṣāya kaḥ pumānyateta na ko api ।
abhyupagamavādaścāyam ।
nahi sāṃsārikasukhasya duḥkhāpekṣayālpatvaṃ pramitam ।
kasmiṃścana janmanyayaṃ duḥkhito bhavati kasmiṃścitsārvabhaumaḥ kadācinnarakamanubhavati kadācitsvargam ।
yā ca mokṣaśāstreṣu sāṃsārikasukhanindā sā nirastasamastaduḥkhaṃ mokṣagataṃ paramānandamapekṣyālpatvābhiprāyeṇeti ।
mahāduḥkhahānādalpaṃ sukhaṃ garīya ityetatprakārāntareṇopapādayati- alpācceti ।
alpācca sukhānāśāddhi bibhetyatitarāṃ janaḥ ।
mahacca duḥkhamāpnoti sukhanāśanivṛttaye ।
NYĀYASUDHĀ
nāśasyālpatvaṃ pratiyogyalpatvanimittam ।
alpasyāpi sukhasya nāśāditi yāvat ।
sukhanāśanivṛttaya iti ।
prasaktasya sukhanāśahetornivṛttaya ityarthaḥ ।
udāharaṇāni tu loke spaṣṭānyeva kathaṃ tarhi madhuviṣasampṛktānna parityāga iti cet ।
bahutarasukhahāniprāpteriti brūmaḥ ।
anyathā pareṇāpi vyavasthāyāḥ katarvyatvāt ।
syādetat ।
dvividhāḥ puruṣāḥ rāgiṇo vītarāgāśca ।
tatra rāgiṇaḥ sukhārthaṃ duḥkhamapyanubhavanti ।
te hi madhuviṣasampṛktamapyannaṃ madhutayā'pātaramaṇīyaṃ viṣa saṃyogāttu mārayatu mā vā mīmaradupa yuṃkṣmahe tāvadāpātasukhaṃ ko hi hastagataṃ pādagataṃ karotīti vicintyopabhuñjate ।
vītarāgāstvā pattimālocayantaḥ svagarmapi kupitabhogiphaṇamaṇḍalacchāyāpratimamityapajahatītyata āha- naceti ।
na ca rāganimittaṃ tad ।
NYĀYASUDHĀ
yadetaduktaṃ, prāpyāpītyādi tadrāganimittam ।
mumukṣavastu vītarāgāḥ tasmātsukhamanādṛtya duḥkhadhvaṃsāyaiva yatanta iti, tacca netyarthaḥ ।
kuta ityata āha- vīteti ।
vītarāgā api sphuṭam ।
nāradādyāḥ sukhārthāya sahante duḥkhamañjasā ।
NYĀYASUDHĀ
sphuṭamiti nāradādīnāṃ vītarāgatvaṃ śrutyādiprasiddhamityarthaḥ ।
añjaseti śravaṇādalpāya sukharūpārthāyeti yojyam ।
yasmāditi vakṣyamāṇamihāpi sambaddhayate ।
etatkuta ityata āha- yuddhādīti ।
yuddhādidarśanaṃ yasmāt suduḥkhenāpi kuvarte ।
NYĀYASUDHĀ
sukhārthāyeti vartate ।
nāradādyā iti ca ।
ādipadena dūragamanādisādhyaṃ svayaṃvaradarśanaṃ ca gṛhyate ।
etadapi kuta ityata āha- yadeti ।
yadendravairocanayorbrahmāstrābhyāṃ sutāpitāḥ ।
api naivājahuryuddharasāt te nāradādayaḥ ।
iti skāndavacas ।
NYĀYASUDHĀ
naivājarhuryuddhadarśanaṃ yuddharasādyuddhadarśananimittātsukhātkāraṇāt ।
yadāśabdasya pūrvatrottaratra vā sambandhaḥ ।
yasmāditi atrāpi sambaddhayate ।
idamatrākūtam ।
atra rāgaśabdena kiṃ sukhecchābhipretā ।
uta lakṣaṇayā avivekaḥ ।
ādye satyametat ।
kintu mumukṣavo api rāgiṇa eva ।
rāgiṇāṃ kathaṃ muktiriti cet dveṣiṇāmapi katham ।
duḥkhadveṣāddhi te duḥkhaṃ jahati ।
asthāne dveṣo bandhaka itrata cet ।
rāgo api tatheti samānam ।
kiñca duḥkhocchede rāgaḥ pareṇāpi svīkāryaḥ ।
na duḥkhadveṣo asau kintu nirveda eveti cet ।
tarhi na sukharāgo asau api tu śraddhaiveti vadāmaḥ ।
dvitīye tu nāradādayo nidarśanam ।
te api tadāvivekina iti cet ।
kathametadvijñātaṃ laukikavaidi kottaraprajñeneti ।
naca rāgetyādinoktamupasaṃharati- tasmāditi ।
tasmāt sukhābhāvasya ko yatet ।
NYĀYASUDHĀ
vītarāgo apīti śeṣaḥ ।
evaṃ paranirūpite mokṣe duḥkhābhāvamabhyupetya tatra pravṛttyabhāvaprasaṅgo abhihitaḥ ।
idānīṃ tu duḥkhābhāvo api nopapadyata ityāha- vimata iti ।
vimato duḥkhayug yasmāccetanaḥ san sukhojkhitaḥ ।
pratipanno yathetyeva cānumā kena vāryate ।
NYĀYASUDHĀ
muktatvena parābhyupagato atra pakṣaḥ ।
duḥkhayugityāpādyam ।
yasmāccetanaḥ santsukhojkhita ityāpādakam ।
ghaṭādau vyabhicāranirāsāya cetanaḥ sannityuktam ।
atra cetana ityātmatvopalakṣaṇamiti nāpādakasiddhiḥ ।
svargavāsiṣvanaikāntyaparihārāya sukhojkhita iti ।
īśvarasyāpi sukhasādhanānna tatra vyabhicāraḥ ।
pratipanno nārakī yathā ।
evaśabdaḥ pratijñayā sambaddhayate ।
na ceyaṃ sādhanānumā yena bādhādikasyāvasaraḥ kintu prasaṅgānumaiva ।
tadidamāha ityanumā kena vāryata iti ।
yadi muktaḥ sukhī na syāttadānātmā vā duḥkhī vā syāt sammatavadityādayo api atiprasaṅgā draṣṭavyāḥ ।
yaduktaṃ prāk śrutayo yata iti tadidānīṃ prapañcayati- sarveti ।
sarvaśrutipurāṇeṣu sukhabhāvoktitastathā ।
muktau na grāhyamevaitat sukhābhāvamataṃ budhaiḥ ।
NYĀYASUDHĀ
tathāśabdaḥ samuccaye ।
tāni śrutyādīnyudāharati- sa iti ।
so anānandād vimuktaḥ sannānandī bhavati sphuṭam ।
nirguṇe brahmaṇi mayi dhārayan viśadaṃ manaḥ ।
paramānandamāpnoti yatra kāmo avasīyate ।
na viṣṇusadṛśaṃ daivaṃ na mokṣasadṛśaṃ sukham ।
na vedasadṛśaṃ vākyaṃ na varṇo akārasammitaḥ ।
yatrānandāśca modāśca mudaḥ pramuda āsate ।
kāmasya yatrāptāḥ kāmāstatra māmamṛtaṃ kṛdhi ।
NYĀYASUDHĀ
anena"so anānandādvimuktaḥ ānandībhavati'; iti śrutimupādatte ।
ānandasya svabhāvasiddhatvādbhavatīti kathamityataḥ sphuṭamityuktam ।
anānandāt duḥkhāt ।
nirguṇa iti bhāgavate bhagavadvākyam ।
yatra paramānande prāpte kā maḥ spṛhāvasīyate ।
avasānaṃ gacchati ।
na viṣṇusadṛśamityetadapi purāṇavākyam ।
yatra loke ।
ānandādiśabdāḥ sukhaviśeṣāṇāṃ vācakāḥ ।
kāmasya kāmāḥ icchāyā viṣayāḥ ।
āptāḥ paryāptāḥ ।
kṛdhi kurviti vāyuṃ prati prārthanam ।
śruśṛṇupṛkṛvṛbhyaḥ chandasi ।
śrutyormadhye purāṇapaṭhanaṃ tasya śrutikalpatvapradarśanārtham ।
udāhṛtānāṃ śrutyādīnāṃ phalamupasaṃharati- iti śrutīti ।
iti śrutipurāṇāni tatratatra vadanti hi ।
ato mokṣe sukhābhāva iti yatkiñcideva hi ।
NYĀYASUDHĀ
tatratatra pradeśe vadanti muktasya sukham ।
ādyo hiśabdo yasmādityarthe ।
dvitīyaḥ prasiddhau ।
yatkiñcideva phalgvityarthaḥ ।
yacca sāṅkhayādibhiruktaṃ sukhābhāvopapādanāya śarīrāhitarāhityaṃ muktasya, tatsvarūpasukhasyoktatvādvaiyarthyenāpāstam ।
asiddhaṃ ca tadityāśayenāha- śira iti ।
śiraḥkarādyabhāvaśca na muktasya bhavet kvacit ।
NYĀYASUDHĀ
na kevalaṃ sukhādyabhāva iti caśabdaḥ ।
jīvanmuktau śiraḥkarādibhāvo na paramamuktāvityataḥ kvacidityuktam ।
kuta ityata āha- śrutayaśceti ।
śrutayaśca purāṇāni mānamatra bahūni ca ।
NYĀYASUDHĀ
śiraḥkarādyabhāvo netyupasthāpitaṃ śiraādibhāvaṃ atreti parāmṛśati ।
antyaśco yasmādityarthe ।
santīti śeṣaḥ ।
aśarīratvādergatiścokteti ca cārthaḥ ।
tatra tāvatsphuṭārthatvātpurāṇamādāvudāharati na vartata iti ।
na vartate yatra rajastamastayoḥ sattvaṃ ca miśraṃ na ca kālavikramaḥ ।
na yatra māyā kimutāpare hareranuvratā yatra surāsurārcitāḥ ।
śyāmāvadātāḥ śatapatralocanāḥ piśaṅgavastrāḥ surucaḥ supeśasaḥ ।
sarve caturbāhava unmiṣanmaṇipravekaniṣkābharaṇāḥ suvarcasaḥ ।
pravāḷavaiḍūryamṛṇāḷavarcasāṃ parisphuratkuṇḍalamaulimālinām ।
bhrājiṣṇubhiryaḥ parito virājate lasadvimānāvalibhirmahātmanām ।
vidyotamānapramadottamābhiḥ savidyudabhrāvalibhiryathā nabhaḥ ।
śrīryatra rūpiṇyurugāyapādayoḥ karoti mānaṃ bahudhā vibhūtibhiḥ ।
ṛcāṃ tvaḥ poṣamāste pupuṣvān gāyatraṃ tvo gāyati śakvarīṣu ।
brahmā tvo vadati jātavidyāṃ yajñasya mātraṃ vimibhīta u tvaḥ ।
NYĀYASUDHĀ
yatra loke ।
sattvaśabdo anekārthaḥ ।
kvacitprakṛtipariṇāmaviśeṣasya vācakaḥ ।
kvacit sādhutvasya ।
tatra sattvaṃ ca na vidyata ityukte na jñāyate kasya pratiṣedha iti ।
atastayo rajastamasorbhiśraṃ sahacaritamityuktam ।
raja ādiprakaraṇājjñāsyata iti cet ।
śrutyabhāve prakaraṇādyanveṣaṇāt ।
rajaḥprabhṛtīnāmavṛttirnāma bandhakatayā vyāpārābhāvaḥ ।
kālavikramaḥ kālasāmarthyakṛ to bhāvavikāraḥ ।
māyā prakṛtiḥ ।
apare mahadādayo na vartanta iti kimuta vaktavyam ।
hareranuvratā yatra vartante ।
asurāḥ sādhavaḥ santi ।
avadātā nimarlāḥ ।
supeśasaḥ surūpāḥ ।
unmiṣanmaṇipravekaniṣkābharaṇāḥ raśmimadratnapravarahārābharaṇāḥ ।
ruk prabhā ।
varco balam ।
hareranuvratā ityanena sambandhaḥ ।
yo loka evaṃvidhānāṃ mahātmanāṃ lasadvimānāvalibhiḥ parito virājate ।
kecitpravālavarcasa ityādi ।
parisphuratkuṇḍalamaulayaśca te mālinaśceti vigrahaḥ ।
yadvā parisphurantyaśca tāḥ kuṇḍalamaulimālāśceti karmadhārayaṃ vidhāya paścādinirutpādyaḥ ।
vidyotamānāḥ pramadottamāḥ yāsu vimānāvaliṣu tāstathoktastābhiḥ ।
yadvā vidyotamānābhiḥ pramadottamābhirbhrājiṣṇubhiriti vyadhikaraṇatvena yojanā ।
pramadottamāḥ vidyutaḥ ।
vimānāvalayaḥ abhrāvalayaḥ rūpiṇī pratyakṣā ।
mānaṃ pūjā ।
bahudhā sthitābhiḥ vibhūtibhiḥ svamūrtibhiḥ ।
evaṃbhūtaṃ lokaṃ sandarśayāmāseti pūrveṇānvayaḥ ।
kāmānnarūpī carati ।
NYĀYASUDHĀ
kāmānnarūpī caratītyanena"kāmarūpyanusañcaran'; iti śrutimupādatte ।
udāhṛtavākyānāṃ phalamāha- itipūrveti ।
itipūrvaśrutyā purāṇoktibhirapyadoṣaḥ ।
dehaḥ svarūpātmaka eva teṣāṃ muktiṃ gatānāmapi ceyate hi ।
NYĀYASUDHĀ
ityeṣā pūrvā yasyāḥ sā tathoktā ।
dehitve duḥkhādiprasaktyā muktatvavyāghāta ityata uktam- adoṣa iti ।
doṣahetuḥ kathamityata uktam- svarūpātmaka eveti ।
jīvasvarūpamevātmā svarūpaṃ yasyāsau tathoktaḥ ।
kiṃ jīvanmuktānāmityata uktaṃ teṣāmapi ca muktiṃ gatānāmiti ।
purāṇavākye hi śyāmāvadātā ityādinā dehaḥ pratīyate ।
na vartata ityatra ca prakṛtyādyabhāvoktyā paramamuktitvaṃ, dehasya ca svarūpatvaṃ, tata evādoṣatvam ।
śrutāvṛguccāraṇādinā dehitvam ।
atra anumānamapyāha- śira iti ।
śiraḥkarādyairapi muktibhājo yuktā yataste puruṣā idānīm ।
yathetipūrvā anumāśca jīvasvarūpamaṅgādiyugāpayanti ।
NYĀYASUDHĀ
yataste puruṣā ityātmatvādityarthaḥ ।
idānīṃ yatheti ।
asmādādivadityarthaḥ ।
īśvarādīnāṃ pakṣatulyatvānna doṣaḥ ।
pūrvagrahaṇena, muktirdehiniṣṭhā jīvāvasthātvāt saṃsāravadityasya grahaṇam ।
jīvasvarūpaṃ muktajīvasvarūpam ।
aṅgaṃ śarīram ।
ādipadenendriyāṇi ।
āvayantīti karaṇe kartṛtvopacāraḥ ।
āpayantīti kvacitpāṭhaḥ ।
evaṃ sāṅkhayādimatamapākṛtyedānīṃ ye prāg bhinnasya bhinnābhinnasya vā jīvasya muktau parabrahmaṇātyantaikyaṃ bhavatīti manyante teṣāṃ matamapākaroti- neti ।
na brahmarūpatvamamuṣya dehino muktāvapi syāt pramayā kathañcit ।
NYĀYASUDHĀ
kathañcitpramayeti kenāpi pramāṇenetyarthaḥ ।
śrutīnāṃ prāganyathā vyākhyātatvāt ।
yadvā kathañcit kenāpi sādhanena na syāt kutaḥ ।
pramayā muktāvapi bhede pramāṇasadbhāvādityarthaḥ ।
tatpramāṇaṃ paṭhati- sa iti ।
sa brahmaṇā sahito aśeṣabhogān bhuṅkte tathopetya sukhārṇavaṃ tam ।
yattat paraṃ jyotirupetya jīvo nijasvarapūtvamavāpya kāmān ।
bhuṅkte sa daivaṃ puruṣottamo aja ātmeti cokto guṇapūrtihetoḥ ।
setuḥ sa devo akhilamuktibhāgāmutāmṛtasyeṣya iheśitā yat ।
NYĀYASUDHĀ
anena"so aśnute sarvānkāmānsaha brahmaṇā vipaścitā'; iti śrutimupādatte ।
tathāśabdaḥ śrutisamuccaye ।
upetyetyanena
"etamānandamayamātmānamupasaṅkramya'; iti ।
upetya tathāśeṣabhogānbhuṅkta iti vā ।
yattadityanena"paraṃ jyotirupasampadya svena rūpeṇābhiniṣpadyate sa uttamaḥ puruṣaḥ sa tatra paryeti jakṣankrīḍanramamāṇaḥ, paraṃ jyotirupasampadya svena rūpeṇābhiniṣpadyata eṣa ātmā'; iti śrutidvayam ।
yaḥ paraṃ jyotirupasampadyate sa evottamapuruṣa ātmeti cānyathāpratītirarthataḥ śrutī paṭhataiva nirākṛtā ।
parākrāntaṃ cātra sūtrakṛtaiva"anyārthaśca parāmarśaḥ'; iti ।
guṇapūrtihetoḥ iti ātmaśabdavyākhyānaṃ puruṣottamatvasya copapādakam ।
seturityanena"amṛtasyaiṣa setuḥ'; iti ।
utetyanena"utāmṛtatvasyeśāno yadannenātirohati'; iti ।
utetyanena"utāmṛtatvasyeśāno yadannenātirohati'; iti ।
udāhṛtavākyaphalaṃ darśayati- ityādīti ।
ityādivākyairbhagavadvaśaḥ san bhuṅkte'khilān muktigato api bhogān ।
NYĀYASUDHĀ
iti jñāyata iti śeṣaḥ ।
bhagavadvaśa ityupalakṣaṇam ।
tatsamīpaṃ prāpta ityapi grāhyam ।
advaitino bhogaṃ na manyanta ityataḥ so apyatra varṇitaḥ ।
atrānumānamapyāha- kālo apīti ।
kālo apyasau naikyayutaḥ pareṇa jīvasya kālo yata eṣa yadvat ।
ityādikā apyanumāḥ pramāṇaṃ muktau ca jīvasya paratvarodhe ।
NYĀYASUDHĀ
asau mokṣasambandhyapi, jīvasya pareṇa yadaikyaṃ tadyuto na bhavatītyarthaḥ ।
kālo yataḥ kālatvāt ।
eṣa yadvatsaṃsārakālavat ।
anumā api ।
muktāvapi jīvasya parabrahmatvanivāraṇe pramāṇamasti, kiṃ tat anumā iti yojanā ।
ye prāgatyantabhinnasya muktāvaikyaṃ vadanti ।
teṣāmaikyamiti paratvamiti ca yathāśrutaṃ vyākhyeyam ।
ye tu prāgbhedābhedāvupetya muktāvatyantābhedamāhustānpratyaikyādiśabdo atyantābhedaparo vyākhyeyaḥ ।
tathāca na dṛṣṭāntadoṣaḥ ।
jīvaśabdaśca niṣkṛṣṭavyaktiviṣayo varṇanīyaḥ ।
anyathā punardṛṣṭāntadoṣāpatteriti ।
svakīyamādipadaṃ vyākurvannanumānāntaramāha- kathaṃ ceti ।
kathaṃ ca yaḥ pūrvamasau na paścād bhavet sa evetyapi yuktimeti ।
NYĀYASUDHĀ
yo jīvaḥ pūrvaṃ saṃsāre asau paramātmā na bhavati, asau paścānmuktau sa paramātmaiva bhavedityetatkathaṃ yuktimeti ।
anupapannamityarthaḥ ।
atrāpi pūrvavanmatabhedena vyākhyānaṃ kartavyam ।
ata eva sa evetyavadhāraṇam ।
prayogastu prāgeva darśitaḥ ।
apiśabdo anumānasamuccaye ।
asya vyaptimupapādayati- yata iti ।
yato na dṛṣṭaṃ yadabhūnna pūrvaṃ paścāt tadāseti kutaśca kiñcit ।
NYĀYASUDHĀ
yataḥ kāraṇāt yatkiñcidghaṭādikaṃ vastu pūrvaṃ yadghaṭādikaṃ nābhūt ।
yena satā vastvantareṇaikībhūtaṃ na bhavatīti yāvat ।
tat paścātkutaścitkāraṇāttadāsa tenaikyamāpannamityetanna dṛṣṭam ।
naca dṛśyate nāpi drakṣyate ।
tasmāditi pūrveṇa sambandhaḥ ।
etenādadhibhūtasya kṣīrasya paścāddadhibhāvadarśanādvayabhicāra ityasaṅgatam ।
evaṃ bhāskarādimatamapākṛtya ye yādavaprakāśādayaḥ svabhāvata eva paramātmanā bhinnābhinno jīvastasya saṃsāre bheda eva vyakto abhedastvavidyāsidanā'vṛto vartate, muktau tu dvāvapi vyaktau bhavataḥ, ityācakṣate teṣāṃ matamadhunā nirākaroti- naceti ।
nacaiva muktau tu hareḥ pṛthaktavamaikyaṃ tathā syāditi yuktimeti ।
NYĀYASUDHĀ
tathāśabdaḥ samuccaye ।
iti ca mataṃ yuktiṃ naivaitīti sambandhaḥ ।
kutaḥ ।
udāhṛtavacanānāṃ
bhedajñāpakatvenāsmanmatāvirodhitvāt ।
anumānasya cādyasyāsmānpratyasiddhavyāptikatvāt dvitīyasya cātadbhūtasya tadbhāvanirāsahetoḥ siddhasādhanatvādityato anumānāntaramāha- yata iti ।
yato na kutrāpi bhidābhidā ca dṛṣṭā citaścetanayā kutaścit ।
NYĀYASUDHĀ
yataḥ kāraṇāccitaścetanayā cetanasya cetanena bhidābhidā ca kutrāpi deśe kutaścitpramāṇānna dṛṣṭetyanena jīveśvarau na bhinnābhinnau cetanatvāt devadattayajñadattavat ।
īśvaro jīvena bhinnābhinno na bhavati cetanatvādyajñadattavadityādyanumānaṃ sūcitam ।
mokṣavādārthamupasaṃharati- itthamiti ।
itthaṃ matāni bhramajāni ।
NYĀYASUDHĀ
itthamuktaprakāreṇa jainādimatāni bhramajāni ।
upalakṣaṇametat ।
kānicidvipralambhajāni ityapi jñeyam ।
tasmāddheyānīti śeṣaḥ ।
nanu vaktṝṇāṃ kvacidbhramaḥ sambhavatyeva ।
ko doṣa ityata āha- yasmāditi ।
yasmānmokṣaṃ samuddeśyamapi bhrameṇa ।
vidurna samyag ।
NYĀYASUDHĀ
matānāṃ praṇetāra iti śeṣaḥ ।
aprākaraṇikaṃ prasaktānuprasaktyāgatamarthaṃ kathañcidanyathā jānanto api nātīva nindyā bhavanti ।
ete tu pradhānoddeśyamapi mokṣaṃ samyaṅ na viduḥ ।
kintu bhramena vaiparītyena viduḥ ।
tasmāttatpraṇītāni matāni bhramajānīti sambandhaḥ ।
nacātisūkṣmaprameye ajñānaviparyayāveteṣāṃ, kintu gopālāvipālapramukhaiḥ pāmarairapi suvidita ityāśayenāha- yadapīti ।
yadapīha laukikāḥ sukhaṃ mama syācca sadeti jānate ।
NYĀYASUDHĀ
yadyasmādiha prāṇiṣu laukikā vaidikabuddhirahitā api, me sadā sukhaṃ syāditi svoddeśyaṃ jānate hi ।
natu vayameva na mūyāsmetyādi ।
atastebhyo apyete mandā iti ।
tadanena prabandhena pādapratipādyaṃ saṅgatikathanaṃ ca samarthitam ।
। iti śrīmannyāyasudhāyāṃ anyathāmokṣasvarūpanirākaraṇam ।

[ anekalayādhikaraṇa]
। atha śrīmannyāyasudhāyāṃ anekalayādhikaraṇam ।
idānīmetatpādādhikaraṇeṣu pūrvapakṣasiddhāntayuktīrvivakṣuḥ prasaṅgātsiṃhāvalokanena pūrvapādadvayayuktikathanapūrvakamasminpāde cāha- audāyarmiti ।
audāryamuccāvacaśaktirātmasvarapūdārḍhyaṃ ca nijasvabhāvaḥ ।
svātantryamāpūrṇaviśeṣayogyatā virodhahāniśca caturthapāde ।
NYĀYASUDHĀ
caturthapāde tṛtīyādhyāyasya ।
pūrvapakṣayuktaya iti śeṣaḥ ।
vyavasthitistvaviśeṣaḥ sthitiśca niṣedhasāmānyavidhikriyāṇām ।
vibhaktatā cātvarayaiva siddhirvipakṣasamprāptiviruddhahetavaḥ ।
NYĀYASUDHĀ
vipakṣasamprāptikṛtāṃ nirodhāḥ ।
pūrvapakṣasamprāptiṃ kurvantīnāṃ yuktīnāṃ nivārakā hetavaḥ ।
vipakṣasamprāptiviruddhahetava iti kvacitpāṭhaḥ ।
tatra samprāptiśabdaḥ karaṇasādhanaḥ ।
suśakyatā śaśvadatiprasiddhivivekavinyāsavicārasañjñāḥ ।
nānāpravṛttiḥ kṛtakṛtyatā ca vipakṣatarkāḥ samatītapāde ।
NYĀYASUDHĀ
samatītapāde nirantarātītapāde ।
mahāphalatvaṃ praviviktatā ca sandhigrahaḥ sādhanamāptakṛtyam ।
viśeṣakāryaṃ kṛtisaṃsthitiśca suyuktayo nirṇayagāḥ svapakṣe ।
NYĀYASUDHĀ
svapakṣe siddhāntaviṣaye ।
nirṇayagā nirṇayahetavaḥ suyuktayaḥ ।
vyāmiśratā kāryakaratvamarthakḷptiḥ sudārḍhyaṃ paratantratā ca ।
samānadharmaḥ kṛtaśeṣatā ca lokopamā pūrvamatānusārāḥ ।
NYĀYASUDHĀ
pūrvamatānusārā yuktayo asminpāde anusriyanta etābhirityanusārāḥ ।
viśeṣasāmyaśrutirāḍhyatā ca samānalopo mahimā viśeṣaḥ ।
kṛtārthatā śaśvadanupravṛttiḥ siddhāntanirṇītiviśiṣṭahetavaḥ ।
NYĀYASUDHĀ
siddhāntanirṇīterviśiṣyahetavaḥ ।
। oṃ naikasmindarśayato hi oṃ ।
atrāgnau sarve devā vilīyante ।
bhūteṣu devā vilīyante iti śrutidvayavipratipattyā kimagnāvekasminsarve devā vilīyante, uta pañcasvapi bhūteṣviti saṃśaye agnāvekasminneva sarveṣāṃ devānāṃ layaḥ ।
agniśruterniravakāśatvāt ।
bhūtaśrutestu sāvakāśatvāt ।
ekasminnagnau sarveṣāṃ ca laye agneśca vāyau vāyorākāśe sati bhūteṣviti bahuvacanopapatteriti prāpte siddhāntitam ।
naikasminnagnau sarveṣāṃ devānāṃ layaḥ ।
kintu pañcasvapi bhūteṣu ।
kutaḥ ।
"pṛthivyāmṛbhavo vilīyante, varuṇe aśvinau, agnāvagnayo, vāyāvindraḥ, soma ādityo bṛhaspatirityākāśa eva sādhyā vilīyante'; "ṛbhavaḥ pṛthivyāṃ, varuṇa āpaḥ, agnayastejasi, maruto mārute, ākāśe vināyakā vilīyante'; iti śrutī yathāyogaṃ pañcasvapi bhūteṣu devānāṃ layaṃ darśayato hīti ।
atra vāyāvindra iti vāyuśabdo bhūtavāyorapradhānasya vācako vivakṣita iti pratīyate ।
pṛthivyādisaṅkīrtanena bhūta kāraṇāt ।
sūtrakṛtā ca sarveṣu bhūteṣu devānāṃ laya ityatrārthe gṛhīte ayaṃ śrutiḥ ।
bhūteṣu tacchaterityupakramāt ।
tato apyapradhāno vāyuriti pratītinivāraṇāya āha- pradhāneti ।
naikasmin darśayato hi ।
pradhānavāyustviha vāyunāmā bhūteṣvitiproktagato api yuktayā ।
NYĀYASUDHĀ
tuśabdo avadhāraṇe ।
iha śrutau bhūteṣviti proktagato apīti śaṅkābījānuvādaḥ ।
bhūteṣu layaṃ vakṣyāmītyāśayena śrutyā proktaṃ yatpṛthivyādikaṃ tadgato apīti ।
yadvā bhūteṣu devānāṃ laya ityatrārthe proktaṃ sūtrakṛtā gṛhītaṃ
śrutivākyaṃ tadgato apīti ।
kutaḥ ।
yuktyā uttamānāmindrādīnāmadhame bhūtavāyau layānupapatterityarthaḥ ।
pradhānavāyāvapi kathamindrādīnāṃ layopapattirityata āha- yasmāditi ।
yasmācchrutau pavate ceti bhūri prokto ।
NYĀYASUDHĀ
yasmātkāraṇāt"sā vā eṣā devatānādiryo ayaṃ pavate'; iti śrutau caśabdādanyāsvapi śrutiṣu pradhānavāyuḥ bhūritvena sakalajīvottamatvena proktaḥ, tasmāt tasminnindrādīnāṃ pralayopapatteḥ, pradhānavāyustviha vāyunāmeti sambandhaḥ ।
yadvā"eṣa vai brahma yo ayaṃ pavate tametāḥ pañca devatāḥ parimriyante vidyudvṛṣṭiścandramā ādityo agniḥ'; iti śrutiratra vivakṣitā ।
tatra bhūrispaṣṭaṃ sūryādīnāṃ saṃhartā prokta iti ।
evaṃ tarhi bhūtaprakaraṇabādhaḥ syādityata āha- yata iti ।
yato bhūtamānī ca so api ।
NYĀYASUDHĀ
na kevalamapradhānavāyuḥ kintu sa pradhānavāyurapi bhūtamānitvādbhūtanāmā ceti cārthaḥ ।
ataḥ prakaraṇavirodhābhāvātpradhānavāyureveha vāyunāmeti ।
uktameva prapañcayati- mahāmānīti ।
mahāmānī tvalpamānī ca yasmāt tacchabdenāpyucyate tena so api ।
NYĀYASUDHĀ
mahāṃścāsau mānī ceti mahāmānī sarvābhimānīti yāvat ।
yathā samastarāṣṣādhipatī rājā tadantargatasya grāma syādhipatirbhavatyevaṃ sarvābhimānī pradhānavāyuralpasya vāyorbhūtasyābhimānī bhavedeva ।
tacchabdena bhūtaśabdena ।
na kevalaṃ vāyuśabdenetyaperarthaḥ ।
। iti śrīmannyāyasudhāyāṃ anekalayādhikaraṇam ।

[ parālayādhikaraṇa]
। atha śrīmannyāsudhāyāṃ paralayādhikaraṇam ।
। oṃ tāni pare tathā hyāha oṃ ।
itisūtram ।
asyārthaḥ ।
tāni bhūtābhimānipṛbhṛtīni daivāni pare paramātmani līyante tathā hyāha śrutiriti ।
atra sarveṣāṃ devānāṃ paramātmani sākṣāllayaḥ pratīyate ।
tatparihārāya bhāṣyaṃ"prāṇadvāreṇa'; iti ।
tatrāpi prāṇe sarveṣāṃ sākṣāllayaḥ pratīyate ।
ato vispaṣṭaṃ vyācaṣṭe- tasminniti ।
tāni pare tathā hy āha ।
tasmin layaṃ yānti bhūtānyaśeṣakramāvirodhena sa eva viṣṇau ।
NYĀYASUDHĀ
aśeṣakramavirodhena śrutyādyuktaṃ sarvaṃ kramamanusṛtya ।
bhūtāni bhūtādīni daivāni tasmiṃnpradhānavāyau layaṃ yānti ।
sa eva viṣṇau layaṃ yāti ।
yaśca yāvadindra iti śrutāvindrādīnāṃ pradhānavāyau layo abhihitaḥ so api na sākṣādityāha- indrādīnāmiti ।
indrādīnāṃ tatra layaḥ kramaṃ tu proktaṃ viśeṣādanusṛtya nānyat ।
NYĀYASUDHĀ
tatra pradhānavāyau ।
viśeṣāditi tṛtīyārthe pañcamī ।
viśeṣavākyena proktamanusṛtya vyākhyātavyaḥ ।
na tvanyadvayākhyānaṃ sākṣāttatra laya iti ।
viśeṣavākyavirodhāditi bhāvaḥ ।
tameva kramaṃ saṅkṣepeṇa tāvadāha- tasmāditi ।
tasmādaśeṣā girijāṃ praviśya tayaiva rudraṃ saha tena vāṇīm ।
tayā patiṃ prāpya sahaiva tena layaṃ harau yānti samastajīvāḥ ।
NYĀYASUDHĀ
viśeṣapramāṇasya sarvathānusartavyatvāditi bhāvaḥ ।
atra girijāśabdo vāruṇīsauparṇīparo vyākhyeyaḥ ।
tathā rudraśabdaḥ śeṣagaruḍaparaḥ ।
tathāca vakṣyati ।
tayā girijayā sahaiva rudraṃ prāpya, patiṃ vāṇyāḥ ।
samastajīvā ityasyaiva vivaraṇamaśeṣā iti ।
yadvā rudraṃ praviśantītyadhyāhāreṇa vyākhyeyam ।
asyaiva vivaraṇamuttaravākyajātam ।
tatra vāyāvindra iti śrutāvuktānāmindrādīnāṃ caturṇāṃ pṛthivyādīnāṃ bhūtānāṃ ca krameṇaiva vāyau praveśa iti yaduktaṃ tattāvatprapañcyate ।
iha dvau mārgau śeṣamārgo garuḍamārgaśca ।
tatra śeṣamārgamādāvāha- somastviti ।
somastu vārīśayuto aniruddhaṃ viśatyasau kāmamasau ca vāruṇīm ।
sā śeṣadevaṃ sa giraṃ ca saiva vāyuṃ viśatyañja itīha nirṇayaḥ ।
NYĀYASUDHĀ
vārīśayuta ityanenābdevatāyā varuṇasya some laya ityucyate ।
ihendrādicatuṣyaye somasya bhūteṣvapāṃ ca vāyupraveśe nirṇayaḥ ।
prāggirijāṃ rudramityuktam ।
idānīṃ ca giraṃ vāyumiti ।
ete catvāraḥ śabdāḥ prasiddhapadārthakā iti pratītiṃ vārayitumāha- umeti ।
umāgirīśāvapi bhāratīrāviti sma vāg vedagatā bravīti ।
ahīndrapatnīmahipaṃ viriñcapatnīṃ viriñcaṃ ca vimuktikāle ।
NYĀYASUDHĀ
umāgirīśāviti bhāratīrāvityapi ।
īraḥ samīraḥ ।
vāgityetatparyāyasamudāyo gṛhyate ।
pratītārthatve kiṃ bādhakamityata uktam- vimuktikāla iti ।
vimuktipratipādanāvasare ।
etenomādīnāṃ caturṇāmiha janmani muktyabhāvāditi bādhakaṃ sūcitaṃ bhavati ।
vedavākyānusāriṇo vayamapi tathaiva prayuktavantaḥ sma iti bhāvaḥ ।
umādiśabdānāṃ vāruṇyādivṛttau kiṃ nimittamityata āha- ta eveti ।
ta eva yat tatpadamāpnuvanti ।
NYĀYASUDHĀ
yadyasmātta umādyā eva tatpadaṃ vāruṇyādipadamuttarakalpe prāpnuvanti tasmāditi pūrveṇa sambandhaḥ ।
anenomātvādīnāṃ vāruṇītvādīnāṃ caikadravyasambandho lakṣaṇābījamityuktaṃ bhavati ।
prasiddhapadatyāgenāprasiddhapadaprayoge kiṃ
prayojanamityata āha- tatkāla iti ।
tatkāla etān samupāsya jīvāḥ ।
brahmatvakāle praviśanti caitānīti sma vāk tādṛśatāmupaiti ।
NYĀYASUDHĀ
tatkāle umātvādikāle ।
etānumādīndevān ।
brahmatvakāle teṣāmeva vāyvādīnāṃ brahmatvādeḥ kāle ।
etān vāruṇyādīn ।
co yasmādityarthe ।
iti tasmāt ।
vāk vedavāṇī ।
tādṛśatām umādiśabdavattām ।
etaduktaṃ bhavati ।
yo yasminnatiparicayavāṃstasyāśramāntaraprāptyādinā nāmāntare prāpte api prayoga iti kiṃ prayojanānveṣaṇeneti ।
idānīṃ garuḍamārgamāha- sūyar iti ।
sūryo agniyukto gurumāpya tena śakraṃ sahainena suparṇapatnīm ।
tayā suparṇaṃ saha tena vāṇīṃ brahmāṇametadgata eva yāti ।
NYĀYASUDHĀ
agniyukta ityanenāgneḥ sūrye laya ityucyate ।
anenāgnirindra iti śrutiḥ paramparāpekṣetyuktaṃ bhavati ।
etadgato vāṇīgata eva ।
etenendrādiṣvindrādityabṛhaspatīnāṃ, bhūteṣu tejaso, vāyau layo vivṛto bhavati ।
nanvetat"indra umāyāmumā rudre vilīyate'; iti śrutiviruddham ।
umārudraśabdayoḥ svārthaparityāge api vāruṇīśeṣaparatayā vyākhyātatvādityata āha- indreti ।
indrapraveśastu yadocyate atra tadā hyumetyeva suparṇapatnī ।
uktā suparṇaśca girīśanāmnā tato virodhaśca na kaścanātra ।
NYĀYASUDHĀ
yadātadāśabdāvadhikaraṇamātrasyāpalakṣakau yatra śrutau atra umāyāmindrapraveśa ucyate ।
tasyāścomāyā rudre ।
suparṇapatnnayeva ।
girīśanāmnā girīśaparyāyeṇa ।
sauparṇyāmindralayasya balavacchatisiddhatvāditi hiśabdaḥ ।
atra padasādṛśyaṃ pravṛttinimittamiti bhāvaḥ ।
adhunā"tāni pare'; ityuktānāṃ hiraṇyagarbhe layaprakāramāha- bhṛgvādaya iti ।
bhṛgvādayo dakṣamavāpya tena prāpyendrametena suparṇapatnīm ।
viśanti ye manavo rājamukhyā manuṃ praviśyātra gatā mahendram ।
NYĀYASUDHĀ
suparṇapatnnayāḥ suparṇe layaḥ siddha eva ।
indraparyantameva vaktavye adhikavacanamuktadārḍhyārtham ।
evamuttaratrāpi ।
ye manavo vaivasvatādyāḥ ye ca rājamukhyāḥ priyavratādyāste svāyambhuvamanuṃ praviśya atra svāyambhuve manau gatā vartamānā mahendram ।
viśantītyubhayatra sambadhyate ।
bhūteṣu pṛthivyākāśayorlayaprakāro vaktavyastamāha ākāśa iti
ākāśa urvī ca guruṃ praviśya tenaiva yātaḥ puruhūtadevam ।
sanādayo yatayaḥ kāmameva viśanti śiṣṭā api havyavāham ।
NYĀYASUDHĀ
vāyubhūtasya mukhyābhimānī pradhānavāyurityuktam ।
amukhyābhimāninastu"śakraṃ marudgaṇāḥ'; iti layo vakṣyate ।
sanādaya iti ।
sanatkumāravyatiriktāḥ ।
tasya kāmāvatāratvāt ।
kāmasya tu vāruṇyāmukta eva layaḥ ।
śiṣyā uktebhyaḥ ।
etena"agnau sarve devā vilīyante'; ityasya viṣayo darśitaḥ ।
asyāpavādamāha- varṇāśrameti ।
varṇāśramācāraratā manuṣyā dharmaṃ manuṃ so api sameti kāle ।
tameva sarve pitaraḥ surānugāḥ sarve kuberaṃ sa ca somameva ।
NYĀYASUDHĀ
etatprasaṅgānmuktau praveśamātramuktaṃ na tu dehalayaḥ ।
teṣāmutkramaṇasya vidyamānatvāt ।
varṇāśramācāraratā ityanena manuṣyāṇāṃ muktau varṇāśramavattvamastīti sūcayati ।
dharmasya tu svāyambhuve manau laya eva ।
kāle mokṣakāle ।
sarve pitaraḥ taṃ dharmameva saṃyānti ।
sarve surānugā gandharvādyā kuberam ।
upasaṃharati- vimuktīti ।
vimuktikāle praviśantyabhīkṣṇaṃ bhogāṃśca taddehagatāḥ prabhuñjate ।
NYĀYASUDHĀ
evaṃ sarve yathoktaprakāreṇa vimuktikāle praviśantyuttamāniti śeṣaḥ ।
na kevalaṃ praviśanti kiṃ tarhītyata āha- abhīkṣṇamiti ।
āviṣyagrahavadityarthaḥ ।
kimanena praveśenetyata āha- ānandeti ।
ānandasuvyaktiramutra teṣāṃ bhavaty ।
NYĀYASUDHĀ
amutra uttameṣu praveśena ।
praviṣyānāṃ punarnirgamo asti na veti śaṅkāyāmāha- ataśceti ।
ataśceṣyata eva nirgatāḥ ।
krīḍanti ।
NYĀYASUDHĀ
ata ebhya uttamebhyo nirgatāśceti sambandhaḥ ।
iṣyam icchā ।
napuṃsake bhāve ktaḥ ।
nirgatānāṃ punaḥ praveśo asti na vetyata āha- bhūyaśceti ।
bhūyaśca samāviśanti tāneva ।
NYĀYASUDHĀ
tān pūrvapraviṣyāneva ।
nanvevaṃvidhā muktiḥ kvāpi nopalabdhetyata āha- sāyujyamiti ।
sāyujyamidaṃ vadanti ।
NYĀYASUDHĀ
vadanti purāṇādīni ।
sayujāṃ bhāvo hi sāyujyam ।
kimidaṃ sāyujyaṃ sarveṣāmasti ।
neti brūmaḥ ।
tarhi sāyujyahīnānāṃ kīdṛśī vṛttirityata āha- sāyujyeti ।
sāyujyahīnāśca laye tu sarve proktena mārgeṇa viśanti sṛṣṭau ।
bahiśca niryānti ।
NYĀYASUDHĀ
laye tu laya eva ।
viśantyuttamān ।
bahistebhyaḥ ।
etatsāyujyabhājāmapi samānamiti netyāha- tata iti ।
tato anyadāpi sāyujyabhājāṃ bhavati praveśaḥ ।
NYĀYASUDHĀ
tataḥ layakālāt ।
nanvetatsarvaṃ kutaḥ pramāṇātpratipattavyamityata āha- uktamiti ।
uktaṃ samastaṃ paramaśrutau hi proktaṃ ca ।
NYĀYASUDHĀ
asyāsmiṃllaya ityuktaṃ samastam ।
paramaśrutiśca vistarabhayānna paṭhitā ।
caśabda uttaravākyena sambaddhayate ।
pramāṇāntaramāha- sargeti ।
sargakramato viparyayaḥ ।
muktau ।
NYĀYASUDHĀ
muktau sargakramato viparyaya iti ।
yo yasmājjātastasya tasminmuktiriti tāvadaṅgīkaraṇīyamityarthaḥ ।
etaccāpavādābhāve satīti jñeyam ।
tathāca nyāyavivaraṇe ।
kuta etadityata āha- laya iti ।
laye yadvad ।
NYĀYASUDHĀ
sādhāraṇapralaye sargakramādviparyayasya sattvāditi bhāvaḥ ।
etadapi kuta ityata āha- atho iti ।
atho layaśca viparyayeṇetyavadad girāṃ patiḥ ।
NYĀYASUDHĀ
athośabdo arthāntare ।
viparyayeṇa sargakramamapekṣya ।
avadat upapāditavān ।
girāṃ vedavācāṃ prabhuḥ sūtrakāraḥ ।
yathā"viparyayeṇa tu kramo atra upapadyate ca'; iti ।
laye sṛṣṭikramato viparyayaścenmuktau tathā bhāvyamityatra kiṃ niyamākamityata āha- laya iti ।
layo yato muktiriyaṃ surāṇāṃ ।
NYĀYASUDHĀ
yataḥ kāraṇātsurāṇāṃ laya eveyaṃ muktirna tu manuṣyāṇāmiva prāgeva dehādutkrāntiḥ ।
tasmāduktaṃ yuktam ।
sāmānyaviśeṣabhāvānna sādhyaviśiṣyatādoṣaḥ ।
sargaścoktānuguṇa eva śrutyādisiddha iti bhāvaḥ ।
nanu prāṅ muktānāṃ bhogādikaṃ samarthitam ।
idānīṃ tūcyate laya eva muktiriti ।
tatkathaṃ pūrvāparavirodho na bhavatītyata āha- bhoga iti ।
bhogo viśeṣeṇa ca ।
NYĀYASUDHĀ
viśeṣeṇa devapadādapyatiśayena ।
dehahānilakṣaṇā muktirlayānna viśiṣyata ityuktaṃ na tu sarvāpīti bhāvaḥ ।
ata eva prāgiyamityuktam ।
bhogaśca muktiriti sūtrakārānuktaṃ kasmādupasaṅkhayeyamityata āha- yamiti ।
yaṃ vadiṣyati ।
NYĀYASUDHĀ
yaṃ bhogaṃ caturthapāde sūtrakāro vakṣyati muktitvena saḥ ।
pramāṇāntaraṃ cāha- uktaśceti ।
uktaśca bimbapratibimbabhāvaḥ piṅgaśrutāvuktalayānusārataḥ ।
NYĀYASUDHĀ
bimbapratibimbabhāvo devānāmuktalayānusārata iti ।
yasminyasyāsmābhirlaya uktaḥ sa bimbaḥ aparaḥ pratibimba ityuktamastītyarthaḥ ।
tataḥ kimityata āha- bimba iti ।
bimbe layo yanniyataśca muktau cidātmanāṃ tadvaśatā ca sarvadā ।
NYĀYASUDHĀ
mokṣānantaramapi sarvadā ।
etaduttaratropayogi ।
prasaṅgādihoktam ।
yadyasmānmuktau pratibimbasya bimbe layo niyataḥ pramāṇaprasiddhaḥ, tāni cānyatra tasmāduktaṃ yuktamiti ।
yaduktaṃ sarveṣāṃ bhūtānāṃ prāṇe layastasya viṣṇāviti tadasat ।
"prāṇastejasi tejanaḥ parasyāṃ devatāyām'; iti śrutivirodhāt ।
bimbe pratibimbasya laya iti cāsat ।
nahi prāṇastejābhūtasya pratibimba ityata āha- tejo abhidhāmiti ।
tejo abhidhāṃ tu śriyamāpya viṣṇumagre tataḥ putratayaiva vāyuḥ ।
āptaḥ prasūtaḥ punareva viṣṇuṃ praviśya muktaḥ praḷaye atra tiṣṭhati ।
NYĀYASUDHĀ
vāyuḥ pralaye tejo abhidhāṃ śriyamāpya tatra līno bhūtvā viṣṇumāptaḥ ।
sṛṣṭikāle jāte agre sarvebhyaḥ pūrvaṃ, tato viṣṇoḥ, putratayā hiraṇyagarbhatvena prasūtaḥ ।
punareva pralaye muktau viṣṇuṃ praviśya atra viṣṇau tiṣṭhati ।
idamuktaṃ bhavati ।
tejaḥśabdasya lakṣmīvācitvānnoktavirodhaḥ ।
evaṃ tarhi"vilīno hi prakṛtau saṃsārameti'; iti śrutervāyoḥ saṃsāraprasaṅga iti cenna ।
iṣṭatvāt ।
hiraṇyagarbhatvena punajarnanāṅgīkārāt ।
evamapi brahmavido muktyabhāvaprasaṅga iti cenna ।
hiraṇyagarbhatvānantaraṃ muktisvīkārāditi ।
idaṃ ca prāṇaśabdasya vāyuvācitvapakṣamādāyoktam ।
hiraṇyagarbhavācitvapakṣe tu bhāṣyoktaṃ draṣṭavyam ।
muktānāṃ svastottamadevatāḥ praviśyāvasthānamityuktam ।
naitāvadeva ।
kintu bhagavatpraveśo apyasti ।
uktaśca bhogo nānandasya janakaḥ kintu vyañjaka eva ।
ānandastu svarūpabhūta ityāha- sarve apīti ।
sarve api te muktagaṇā amandasāndraṃ nijānandamaśeṣato api ।
bhuñjanta evāsata īśadehe laye atha sarge bahireva yānti ।
NYĀYASUDHĀ
sarve apītyukte devānāṃ prakṛtatvātta eveti pratītiṃ vārayitumaśeṣato apītyuktam ।
bhuñjantaḥ anubhavantaḥ ।
śiṣṭā havyavāhamityasyāpavādāntaramāha- prayātīti ।
prayāti dharmaṃ nirṛtistu śakraṃ marudgaṇāḥ pārṣadāstathaiva ।
sarve aniruddhaṃ pṛtanādhipādyās ।
NYĀYASUDHĀ
nirṛtistu dharmaṃ prayāti ।
marudgaṇāḥ śakraṃ prayānti ।
tathāśabdaḥ samuccaye ।
pṛtanādhipādyā viṣvaksenādyāḥ sarve bhagavataḥ pārṣadā aniruddhaṃ prayānti ।
dehalayārthamiti śeṣaḥ ।
aniruddhasya tu kāme laya ukta evetyevārthaḥ ।
atra pramāṇamāha- tureti ।
turaśrutirhīttham ।
NYĀYASUDHĀ
ata evaitattatraiva noktaṃ paramaśrutāvanuktatvāt ।
pādārthamupasaṃharati- iyamiti ।
iyaṃ vimuktiḥ ।
NYĀYASUDHĀ
devādīnāṃ dehalayarūpā vimuktirukteti ।
। iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā kṛtāyāṃ ṭīkāyāṃ viṣamapadavākyārthavivṛtau caturthe adhyāye atrotkramaṇacaraṇaḥ paryavasitaḥ ।
mārgo gamyaṃ cāsminpāda ucyata iti bhāṣyam ।
tatprāk prasaṅgādvivṛtamapīhāvaraprāptau viśeṣato vivṛṇoti- utkrānteti ।
utkrāntamārgaśca vimuktagamyaṃ pādoditam ।
NYĀYASUDHĀ
ye śarīrādutkrāntā mānuṣāsteṣāṃ mārgo bhagavallokagamanārthaḥ ।
gamyamapi teṣāmeveti pratītinirāsāyoktam- vimukteti ।
ye karmaṇo dehācca vimuktāsteṣāṃ sarveṣāmapi gamyam ।
idamubhayametatpādoditam ।
atrādhikaraṇeṣu pūrvapakṣayuktiḥ siddhāntayuktīścāha- sukrameti ।
sukramavikramau ca ।
NYĀYASUDHĀ
sāntānikaṃ prāptirabhīṣyatā ca saukayarmityanyamatasya tarkāḥ ।
viśeṣasamprāptirurutvamāptiḥ kramānurāgaḥ kathitānuvṛttiḥ ।
siddhāntanirṇītikarāḥ ।
NYĀYASUDHĀ
anyamatasyeti jātāvekavacanam ।
siddhāntanirṇītikarāstarkā iti śeṣaḥ ।
oṃ apratīkālambanānnayatīti bādarāyaṇa ubhayathā ca doṣāttatkratuśca oṃ ।
vimuktagamyaṃ pratipādayitumidaṃ sūtram ।
tadbhāṣye na vispaṣṭamityataḥ spaṣṭīkariṣyanpratīkaśabdārthaṃ tāvadāha- pratīkamiti ।
apratīkālambanān nayatīti bādarāyaṇa ubhayathā ca doṣāt tatkratuś ca ।
pratīkaṃ dehādikaṃ ।
NYĀYASUDHĀ
ādipadena manaḥprabhṛtīnāṃ bhagavatpratimānāṃ grahaṇam ।
yadyapi sūtre apratīkālambanānāṃ gamyamuktaṃ pratīkālambanānāṃ tu pariśeṣasiddham ।
tathāpyaspaṣṭaspaṣṭīkaraṇārthaṃ pravṛttatvādabhāvasya bhāvapūrvakatvācca pariśeṣasiddhamevārthamādāvāha- tadgatamiti ।
tadgatameva ye narāḥ ।
upāsate te purataḥ samāpnuyurbrahmāṇamasmānmatimāpya viṣṇum ।
prāpsyanty ।
NYĀYASUDHĀ
pratīkagatameva viṣṇum ।
te pratīkālambanāḥ ।
purataḥ prāk pralayakālāt ।
asmāt brahmaṇaḥ ।
matiṃ bhagavajjñānaviśeṣam ।
prāpsyanti pralaye ।
idānīṃ sūtritāmapratīkālambanānāṃ gatiṃ prapañcayati- ata iti ।
ato anye api tamāpya tasmāddhariṃ gatā muktibhājaḥ parānte ।
NYĀYASUDHĀ
pratīkālambanebhyo anye vyoptopāsakā apratīkālambanāḥ ।
prathamatastaṃ viṣṇumāpyāpi parāntakāle ।
tasmādviṣṇostaṃ brahmāṇamāpya hariṃ gatā bhavantīti ।
। iti śrīmatpūṇarpramatibhagavatpādasukṛteranuvyākhyānasya praguṇajayatīrthākhyayatinā kṛtāyāṃ ṭīkāyāṃ viṣamapādavākyārthavivṛtau caturthādhyāye a smingamanacaraṇaḥ paryavasitaḥ ।
। iti śrīmannyāyasudhāyāṃ caturthādhyāyasya tṛtīyaḥ pādaḥ ।
। atha śrīmannyāyasudhāyāṃ caturthādhyāyasya caturthaḥ pādaḥ ।
pādapratipādyaṃ tatsaṅgatiśca prasiddhaivetyataḥ pūrvottarapakṣayuktirevāha- atikrameti ।
atikramoktiḥ kṛtirarthalābhaḥ parā gatiḥ pāragatistadokaḥ ।
samastakāryaṃ vaśitā ca viśvasambhāvanā yuktayastvanyapakṣe ।
sāmānyarūpaṃ pratibhānamuktirāścaryatākṛtrimatāstadoṣaḥ ।
viśeṣakḷptiḥ kṛtaniḥśramaśca māhātmyamityeva sunirṇayārthāḥ ।
NYĀYASUDHĀ
anyapakṣe pūrvapakṣeṣu ।
sunirṇayaḥ siddhāntanirṇayaḥ arthaḥ prayojanaṃ yāsāṃ tāḥ sunirṇayārthā yuktayaḥ ।
। oṃ ata eva cānanyādhipatiḥ oṃ ।
idaṃ sūtraṃ kaścidvayākhyāti ।
ata eva cāvandhyasaṅkalpatvā danyānadhipatirvidvānbhavati ।
nāsyānyo adhipatirbhavatītyartha iti ।
tadidamasaditi bhāvenāha- ananyeti ।
ata eva cānanyādhipatiḥ ।
ananyabhṛtyatvamihoditabhyastvanyasya bhṛtyatvanivāraṇāya ।
NYĀYASUDHĀ
iha sūtre muktasyānanyādhipatiriti yadananyabhṛtyatvamuktaṃ tattūditebhyā ye yasya muktasyādhipatitvenoditāḥ śāstre tebhyaḥ anyasya bhṛtyo na bhavati mukta iti pratipādanāya ।
natu sarvathā adhipatinivāraṇāya ।
kutaḥ ।
ananyapadaprayogāt ।
anyathāpatirityakṣyat ।
itaścaivamevetyāha- patimiti ।
patiṃ yadeṣāmapi viṣṇumāha hyutāmṛtatvasya patitvavāgdhareḥ ।
NYĀYASUDHĀ
yat yasmāddhareramṛtatvasyota yatpatitvaṃ tasya vāk"utāmṛtatvasyeśānaḥ'; iti śrutiriti yāvat ।
viṣṇumeṣāṃ muktānāṃ patimāha ।
tato apyukta eva sūtrārtho nāpara iti ।
anumānenāpyetamarthaṃ samarthayate- ete apīti ।
ete apicānyādhipatitvayuktā viṣṇvanyacittvena yathā pumāṃsaḥ ।
prasiddhibhājastviti cānumaiva hyabhīṣyasiddhayai bhavatīha niścayāt ।
NYĀYASUDHĀ
api ceti pramāṇasamuccaye ।
ete muktāḥ ।
anyo adhipatiryeṣāṃ te anyādhipatayaḥ ।
teṣāṃ bhāvo anyādhipatitvaṃ tena yuktāḥ ।
viṣṇvanyatvena cittvena jīvatvena ca ।
tuśabdo viśeṣārthaḥ ।
parakīyavyākhyānānusāreṇānyādhipatitvayuktā iti pratijñātam ।
svamate tvadhipatiyuktā ityeva pratijñeti ।
yadi kaścidudāhṛtaśrutyarthe vipratipadyeta tasyānumānenaivāla mityanumaiva ceha mukteṣvabhīṣyasyādhipatisāhityasya siddhayai bhavatīti ।
katham ।
vyāptipakṣadharma tayoḥ pramitatvāditi hiśabdaḥ ।
muktā adhipatirahitā muktatvādavandhyasaṅkalpatvādīśvaravadityanumānapratirodha iti cenna ।
mūlaprakṛtāvanaikāntyāt ।
vipakṣe bādhakābhāvācca ।
tadidamuktaṃ niścayāditi ।
na kevalaṃ muktānāṃ bhagavānadhipatiḥ kiṃ tvanye api yathāsambhavaṃ bhavantītyāśayavānāha- mukteti ।
muktasvakīyāvarayantṛtāsti muktāvapi brahmapurassarāṇām ।
NYĀYASUDHĀ
brahmapuraḥsarāṇāmapi muktau muktāśca te svakīyāḥ svaiḥ saha muktiṃ gatāśca ca te avarāśca muktasvakīyāvarāstānniyantṛtāsti ।
amuktānprati yantṛtā sarvathā nāsti ।
yathā'ha sūtrakāraḥ"vikāravatir ca'; iti ।
mukteṣvapi kalpāntare muktānsvakalpe mukteṣvapyuttamānsamāṃśca prati nāstītyato muktetyādyuktam ।
anena parodāhṛtaśrutīnāṃ gatiścoktā bhavati ।
kuta etadityata āha- aneneti ।
anena devena tathāmunā ca hīṣye parārvāktanalokināmiti ।
phalaṃ śrutirjñānata āha ।
NYĀYASUDHĀ
anena cakṣurantasthena devena prasannena tathāmunā'dityāntargatena ca parārvāktanalokavartināṃ muktānāmīṣye īśitā bhavatīti śrutirjñānato muktaniyantṛtvaṃ phalamāha- hīti ।
atrāmunā paralokināṃ, anena arvāktanalokināmiti jñeyam ।
anena"atha ya evaṃ vidvān'; ityādyāṃ"so amunaiva ye cāmuṣmātparāñco lokāstāṃścāpnoti devakāmāṃśca, athānenaiva ye caitasmādarvāñco lokāstāṃścāpnoti manuṣyakāmāṃśca'; iti śrutimupādatte ।
nanvasyāṃ śrutāvuktamidaṃ jñānaphalaṃ muktigatamityetatkuta ityata āha- muktāviti ।
muktāvetacca sarvāśubhanāśaliṅgāt ।
NYĀYASUDHĀ
etacca sarvalokāptilakṣaṇaṃ phalaṃ muktāveva ।
"udeti ha vai sarvebhyaḥ pāpmabhyo ya evaṃ veda'; iti sarvapāpakṣayaliṅgāt ।
nahi mukteritatraitatsambhavati ।
prārabdhapāpasya āmokṣaṃ vidyamānatvāt ।
yadidaṃ sarvalokādhipatyaṃ muktau phalamuktaṃ tatsarveṣāmapi muktānāmiti pratītinirāsāyāha- loketi ।
lokādhipatyaṃ ca vidhātureva sarvātmanā ।
NYĀYASUDHĀ
sarvātmanā lokādhipatyaṃ ca muktasya vidhātureva ।
anyeṣāṃ yathāyogyamiti bhāvaḥ ।
svakīyetyuktamanusandheyam ।
atra pramāṇamāha- ityāheti ।
ityāha turaśrutiśca ।
NYĀYASUDHĀ
sā cānyatra draṣṭavyā ।
caśabdo vakṣyamāṇayuktisamuccayārthaḥ ।
śrutyantaramapyevameva vyākhyeyamityāha- sarva iti ।
sarve baliṃ devagaṇā vahantītyetacca nānyasya hi yuktimeti ।
NYĀYASUDHĀ
"sa veda brahma, sarve asmai devā balimāvahanti'; iti śrutyuktaṃ muktasya sarvadevapūjyatvaṃ cānavadhikaṃ vidhātureva na sarveṣāmuktaśruterevetyarthaḥ ।
ito apyevamityāha- neti ।
pūjakā api hi devā muktā eva ।
amuktānāṃ muktasambandhasya nivāritatvāt ।
tathāca sarve devā muktāḥ sarvairmuktairdevaiḥ pūjyanta ityuktaṃ syāt ।
etacca vyāhatam ।
tata eva na syottamatvasyādhamatvasya kvāpyadarśanāt ।
ata ukta eva śrutyarthaḥ ।
syādetat ।
tāṃścāpnotītyukta āptā sarvāśubhanāśaliṅgādbhavatu muktaḥ ।
tasya cātra lokāptirevocyate ।
natu svakīyāvarayantṛtetyata āha- loka iti ।
lokā itīhāpi tu lokināṃ vaco ।
NYĀYASUDHĀ
iha śrutau lokā iti padaṃ tāvallokināṃ vacaḥpratipādakam ।
na kevalamāptā muktaḥ ।
lokapadamapi lokiviṣayamityapiśabdaḥ ।
tuśabdo vṛttiviśeṣadyotakaḥ ।
yathā mañcaśabdo mañcastheṣu puruṣeṣu vidyate tathā lokaśabdo api lokastheṣu puruṣeṣviti ।
atra lakṣaṇābījasambandhastu sphuṭa eva ।
lākṣiṇikaprayogaprayojanaṃ vācyamityata āha- loka iti ।
lokā iti hyeva ravaḥ prajāsu ।
prayujyate sarvajanaiḥ sadaiva ।
NYĀYASUDHĀ
hiśabdaḥ prasiddhau ।
prayojanānusandhānena vinetyevaśabdaḥ ।
ravaḥ śabdaḥ ।
prajāsu prajāviṣaye ।
rūḍhalakṣaṇaiṣā tatra kiṃ prayojanānveṣaṇeneti bhāvaḥ ।
athavā kiṃ lakṣaṇayā ।
yato vācaka eva lokaśabdo janānāmiti bhāvenāha- lokā iti sarvajanairiti śabdaśaktijñaiḥ ।
prakārāntareṇa lokaśabdasya puruṣavācitvamāha- taditi ।
tanmānino lokapadena coktāḥ ।
NYĀYASUDHĀ
lokābhimāninaḥ ।
abhimānyadhikaraṇanyāyeneti bhāvaḥ ।
astu lokaśabdasya janeṣu vṛttistathāpyasyāṃ śrutau tadvivakṣā kuto jñāyate ।
na tāvatāpīṣyasiddhiḥ ।
muktaviṣayatāyāṃ pramāṇābhāvāt ।
āptireva cehocyate natu tanniyamanamityata āha- tadgā iti ।
tadgāstu muktā iha lokaśabdā anyonyanāthā iti paiṅgināṃ śrutiḥ ।
NYĀYASUDHĀ
tuśabdo avadhāraṇe ।
iha ye cāmuṣmādityasyāṃ śrautau tadgāḥ parāvaralokagatāḥ muktā eva loka iti śabdo eṣāṃ te lokaśabdāḥ ।
te cānyonyanāthāḥ uttamā adhamānāṃ svīyānāṃ niyāmakā ityevametacchativyākhyānarūpā paiṅgiśrutirasti ।
yadyapi muktasya vikārāvartivyāpāraniṣedhādevaitatsiddham ।
tathāpi dārḍhyāya śrutyudāharaṇam ।
etena lakṣaṇāpakṣe mukhye bādhakaṃ coktaṃ bhavati ।
abhimānipakṣe tu bhūtapūrvagatyā mukteṣu lokaśabdo vyākhyeyaḥ ।
prakārāntareṇāsyāṃ śrutau muktasya muktaniyāmakatvaṃ pratipādayannāha- aloketi ।
alokaśabdena vimuktibhājo vācyāḥ ।
NYĀYASUDHĀ
lokadoṣātītatvādvidehatvādveti bhāvaḥ ।
tataḥ kiṃ prakṛta ityata āha- padamiti ।
padaṃ tādṛgapīha yuktam ।
NYĀYASUDHĀ
iha parāñco lokā arvāñco lokā ityatra tādṛgaloka ityapi padaṃ chettuṃ yuktam ।
lokālokaśabdayoḥ saṃhitāyā ḥ samānarūpatvāditi bhāvaḥ ।
yogavṛttyāpi lokaśabdasya mukteṣu vṛttiḥ sambhavatītyāha- loketi ।
lokābhidhāścāpi yato hi muktāḥ prakāśarūpāḥ satataṃ ca sarve ।
NYĀYASUDHĀ
yataḥ sarve api muktāḥ satatamapi prakāśarūpāḥ prasiddhāstato api lokābhidhāḥ ।
lokateḥ pacādyaci kṛte rūpametat ।
darśanaṃ prakāśa iti ca nārthāntaram ।
yaduktaṃ prāglokābhimānino ye muktāsta iha lokaśabdārthā iti tadasat ।
te hi uttamāḥ ।
naca tanniyamanaṃ muktānāṃ sambhavatītyato moktaṃ vismārṣīrityāha- brahmaiveti ।
brahmaiva lokādhipatirvimukto bhavediti prāha turaśrutiśca ।
NYĀYASUDHĀ
tathāca nānupapattiriti ।
evaṃ svamatena śrutiṃ vyākhyāya yatpareṣāṃ vyākhyānamādityamaṇḍale parameśvaramupāsīnasya viduṣaḥ paralākādhipatyaṃ bhavati cakṣuṣyupāsīnasyārvāktanalokādhipatyaṃ bhavatīti tannirākaroti- naceti ।
naceha vijñānaphalaṃ samuktaṃ lokādhipatyaṃ ।
NYĀYASUDHĀ
iha śrutau ।
lokādhipatyaṃ vijñānaphalaṃ samuktamiti vyākhyānaṃ na yuktam ।
kuta ityata āha- ravīti ।
ravibimbato harau ।
uktaṃ pṛthak tacca puraiva yasmād ।
NYĀYASUDHĀ
caśabdena cakṣurgate ceti samuccinoti ।
yasmāt kāraṇāt tat lokādhipatyaṃ puraiva pūrvavākya eva ravibimbage harau cakṣurantargate ca pṛthak vibhāgenoktam ।
ādityagataṃ prakṛtya"sa eṣa ye cāmuṣmātparāñco lokāsteṣāṃ ceṣye manuṣyakāmānāṃ ca'; iti ।
tasmānneti ।
etaduktaṃ bhavati ।
na samastalokādhipatyaṃ viduṣo yujyate ।
tasya bhagavaddharmatvenātraivoktatvāditi ।
bhagavaddharmo api viduṣo bhavatītyaṅgīkāre ko doṣa iti cet ।
tatkiṃ bhagavān svīyasarvalokādhipatyaṃ parityajya viduṣe dadātīti ।
uta vidvāṃsamavāntareśvaraṃ karotīti ।
atha vidvāṃstādātmyaṃ prāpnotīti ।
nādyaḥ ।
bhagavadaiśvaryasya samastaśrutyādau nityatvāvagamāt ।
kiṃ caikasmai viduṣe dattasvādhipatyo magavānanyasmai kiṃ dadyāt ।
sarvapāpakṣayaliṅgavirodhācca ।
ata eva na dvitīyaḥ ।
hiraṇyagarbhe tadyujyata iti cenna ।
pāpma śabdena prakṛtderbandhasya vivakṣitatvāt ।
ata evoktaṃ sarvāśubheti ।
"tasyoditi nāma'; iti hi parameśvarasyocchabdaṃ nāmatvenoktvā tasya nirvacanaṃ kriyate"sa eṣa sarvebhyaḥ pāpmabhya udite'; iti ।
tatroditatvamevocchabdātharḥ ।
kasmādityapekṣāyāṃ yogyaṃ kimapi grāhyam ।
naca tatpāpameveti niyāmakamasti ।
ataḥ sarvamapyaśubhaṃ tatra vivakṣitam ।
tadeva ca viduṣaḥ phalamucyate ।
tṛtīyaṃ nirākaroti- bheda iti ।
bhedo amunetyādi ca samyaguktaḥ ।
NYĀYASUDHĀ
viduṣaḥ ।
parameśvarāditi śeṣaḥ ।
ādipadenānenetyasya grahaṇam ।
kriyāviśeṣaṇaṃ caitat ।
bhedaśceti sambandhaḥ ।
samyagiti ।
spaṣṭam ।
nahi tadātmā tatprasādāttaddharmā bhavati ।
bhavedetadyadyamunānenetyetadamunā devena prasannena nimitteneti vyākhyāyeva ।
nacaivam ।
kiṃ nāma ।
amunā rūpeṇāmuṣya tādātmyaṃ prāpyeti ।
nacaivaṃ sati bhedoktirastītyata āha- tvapratyayamiti ।
tvapratyayaṃ cāpyatihāya naiva rūpeṇa teneti bhavedihārthaḥ ।
NYĀYASUDHĀ
caśabdastatsamānārthapratyayāntarasamuccayārthaḥ । apiśabdo rūpeṇeti padasya ।
tena ityamunā anenetyubhayorgrahaṇam ।
atihāya pravṛttāyāmiha śrutau ।
bhave dayaṃ parasyasyābhilāṣaḥ śrutistu na tathā vakti ।
yadi khalvadastvenādastayedaṃtvenedaṃtayeti bhāvavācī pratyayaḥ syāt ।
yadi vā munā rūpeṇātmanā, anena rūpeṇātmaneti padaṃ syāt ।
tadā pratīmo ayamarthaḥ śrutyabhipreta iti ।
nacaitadastīti ।
nanu bhāvapradhānā nirdeśā bahulamupalabhyate ।
tato vināpi pratyayena so artho bhaviṣyati ।
sopaskarāṇi ca vākyāni bhavanti ।
tato rūpeṇetyādipadādhyāhāro vā kariṣyate ।
ko doṣa iti cenna ।
niścite hi vākyārthe tadupapadyate ।
naca tanniścāyakamatrāstītyāśayavāndoṣāntaramāha- bhavatīti ।
bhavatyasāvityaṇuśabdamatra vihāya vākyāni bahūni doṣaḥ ।
NYĀYASUDHĀ
yadyasyāṃ śrutau tādātmyaprāptyā tadīyaṃ sarvalokādhipatyamasya bhavatītyartho vivakṣitaḥ syāt ।
tarhyatraitadarthapratipādane ayaṃ vidvānasau paramātmā bhavatītyetāvadeva vaktavyam ।
natu so amunaivetyādikam ।
tādātmyaprāptau taddharmar sya svataḥ siddhatvāt ।
ayamasau bhavatītyalpaṃ śabdaṃ vihāya bahūni vākyāni prayuñjānāyāḥ śruterakuśalatvadoṣaḥ syāt ।
nahi kaścidalpīyasā prayatnena siddhatyarthe mahāntaṃ prayatnamātiṣṭhamā no mahadbhirādriyate ।
kiṃ cātra parameśvaraḥ saguṇo vā vivakṣito nirguṇo vā ।
ādye na viduṣastattādātmyamasti ।
pareṇā nabhyupagatatvāt ।
na dvitīyaḥ ।
nirguṇasyā'dityādiparicchedānupapatteḥ ।
aiśvaryāsambhavācca ।
naca tadbhūyaṃgatasya sarvalokādhipatyaṃ bhavatīti ।
apavyākhyānanirākaraṇamupasaṃharanpādārthaṃ saṅkṣepeṇāha- ata iti ।
ato jagadvayāpṛtimanta eva brahmādayaḥ pūrṇaguṇāḥ krameṇa ।
amandamānandamajasrameva bhuñjanta ātmīyamajāt samāsate ।
NYĀYASUDHĀ
jagacchabdena svī yāvaramuktā gṛhyante ।
jagadvayāpāravarjamityetanmuktetarajagadviṣayam ।
ato na tadvirodha ityetadapyanena sūcayati ।
anyathā svāvaramuktanimakā evetyavakṣyat ।
tathācānanyādhipatipadamuktārthameveti bhāvaḥ ।
ātmīyaṃ natu parameśvaram ।
ajāt parameśvarāttamavihāyetyarthaḥ ।
tatprasādāditi vā ।
। iti śrīmannyāyasudhāyāṃ ananyādhipatitvādhikaraṇam ।
evaṃparisamāpitagrantho bhagavānācāryaḥ svapratipāditaprakāraṃ svasyātiviśadānādisāvarjñapradaṃ nirupādhikaparamapremāspadaguṇagaṇaṃ puruṣottamaṃ paunaḥpunyena praṇamati- nama iti ।
namo namo aśeṣaviśeṣapūrṇaguṇaikadhāmne puruṣottamāya ।
bhaktānukampādatiśuddhasaṃviddātre anupādhipriyasadguṇātmane ।
NYĀYASUDHĀ
aśeṣaviśeṣaiḥ pūrṇā ye guṇāsteṣāṃ pradhānāśrayāya, bhakte mayyanukampādanukrośāt ।
ata eva tācchīlikasya tṛnaḥ prayogaḥ ।
sadguṇānuvādenānupādhipriyatvaṃ tādātmyaṃ ca vidhīyata iti na punaruktiḥ ।
yathā bhagavatsvarūpavijñānaṃ samastapuruṣārthasādhanaṃ tathā svasvarūpavijñānamapītyataḥ tadāviṣkurvannāha- yasyeti ।
yasya trīṇyuditāni vedavacane rūpāṇi divyānalaṃ baṭ tad darśatamitthameva nihitaṃ devasya bhargo mahat ।
vāyo rāmavaconayaṃ prathamakaṃ pṛkṣo dvitīyaṃ vapurmadhvo yattu tṛtīyametadanumā granthaḥ kṛtaḥ keśave ।
NYĀYASUDHĀ
yasya vāyordevasya vedavacane baḷitthetyādāvalaṃ divyānyadbhutāni trīṇi rūpāṇyuditāni ।
amunā vāyunāyaṃ keśave viṣaye granthaḥ kṛta ityanvayaḥ ।
kīdṛśaṃ tasya mūlarūpaṃ kathaṃbhūtāni ca tāni trīṇi rūpāṇītyata uktam- baḍityādi ।
yasya tanmūlarūpaṃ baṭ balātmakaṃ darśataṃ jñānarūpaṃ ca ।
dṛśerauṇaśadiko atacpratyayaḥ ।
anena vāyuśabdo niruktaḥ ।
vaśabdo balavācī ।
ayatiḥ gatyarthaḥ ।
gatyarthāścāvagatyarthāḥ ।
tata uṇ ।
vaścāsau āyuśceti vāyuriti ।
kiñca bhargo bharaṇagamanayoḥ kartṛ ।
hubhṛñ bharaṇe, gamḷ gatau, ābhyāmasunpratyayo ḍicca ।
idamapi vāyuśabdavyākhyānam ।
vā gatigandhanayorityataḥ kṛvāpājimisvadisādhyaśūbhya uṇityuṇ ।
anekārthatvāddhātūnāṃ vātirbharaṇe api vartate ।
api ca mahat śreṣṭham ।
vayaḥ śreṣṭhatva ityasmāduṇ ।
na kevalaṃ mūlarūpamevaṃ kintu yasyāvatāreṣu nihitaṃ rūpamitthameva ।
yasya prathamakaṃ prathamaṃ rūpaṃ rāmaviṣayāṇi vacāṃsi mūlarāmāyaṇādīni rāmavacāṃsi teṣāṃ nayaṃ nīyante śiṣyeṣu pravartyante aneneti ।
erajityac ।
yasya dvitīyaṃ vapuḥ pṛkṣaḥ ।
pṛcchabdaḥ pṛtanāvācī prasiddhaḥ ।
tasminkarmaṇyupapade kṣai kṣaya ityetasmāt āto anupasarge ka iti kaḥ ।
upapadatakāralopaśchāndasaḥ ।
puṃliṅgaṃ ca śrutyanusāreṇa ।
asunvā pratyayaḥ ।
kidita napuṃsakamevedam ।
ripupṛtanākṣayakārītyarthaḥ ।
yasya tṛtīyaṃ vapuḥ etanmadhvaḥ ।
madhuśabdaḥ sukhavācī ।
"madhuta dyaurastu naḥ pitā'; iti prayogāt ।
vaśabdaḥ śāstrāparaparyāyatīrthavācī ।
vāteravagatyarthātkaraṇe ghañarthe kavidhānamiti kaḥ ।
sukhasādhanaṃ tīrthamasyeti ।
svarityatrevokāralopaḥ ।
bhagavatsvarūpapratipādanenaiva granthopasaṃhāraḥ samucita ityāśayavānnityāparokṣaṃ bhagavantaṃ sambodhya stauti- niḥśeṣamiti ।
niḥśeṣadoṣarahitakalyāṇākhilasadguṇa ।
bhūtisvayambhuśarvādivandyaṃ tvāṃ naumi me priyam ।
। iti śrīmadānandatīrthabhagavatpādācāryaviracite śrīmadbrahmasūtrānuvyākhyāne caturtho adhyāyaḥ ।
NYĀYASUDHĀ
bhūtiḥ mahālakṣmīḥ ।
vacanaprasūnamālā jayatīrthākhyena bhikṣuṇā racitā ।
dhriyatāṃ hṛdaye sadaye kamalāmahilena pūruṣeṇa ।
na vaiduṣyabhrāntyā naca vacanacāturyakudhiyā na mātsaryāveśānnaca capalatādoṣavaśataḥ ।
paraṃ śraddhājāḍyādakṛṣi kṛtimācāryavacasi skhalannapyetasmājjagati nahi nindyo asmi viduṣām ।
anuvyākhyāmṛtāmbhodheḥ samutpannātinirmalā ।
iyaṃ nyāyasudhā bhaumairvibudhaiḥ sevyatāṃ sadā ।
iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā ।
kṛtāyāṃ ṭīkāyāṃ viṣamapadavākyārthavivṛtau caturthe adhyāye asmiṃścaramacaraṇaḥ paryavasitaḥ ।
। iti śrīmannyāyasudhāyāṃ caturtho adhyāyaḥ sampūrṇaḥ ।