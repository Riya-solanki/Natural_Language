Vimalakīrtinirdeśasūtra

āryavimalakīrtinirdeśo nāma mahāyānasūtram

buddhakṣetrapariśuddhinidānam namaḥ sarvātītapratyutpannānāgatebhyo buddhabodhi- sattvāryaśrāvakapratyekabuddhebhyaḥ ।

evaṃ mayā śrutam- eakasmin samaye bhagavān vaiśālyāṃ viharati sma āmrapālīvane mahatā bhikṣusaṃghena sārdham aṣṭābhirbhikṣusahasraiḥ, sarvairarhadbhiḥ kṣīṇāsravairniḥkleśairvaśībhūtaiḥ suvimuktacittaiḥ suvimuktaprajñairājāneyairmahānāgaiḥ kṛtakṛtyaiḥ kṛtakaraṇīyairapahṛtabhārairanuprāptasvakārthaiḥ parikṣīṇabhavasaṃyojanaiḥ sabhyagājñāsuvimuktacittaiḥ sarvacetovaśitāparamapāramitāprāptaiḥ ।

dvātriṃśadā ca bodhisattvasahastraiḥ sārdham- abhijñānābhijñātairbodhisattvairmahābhijñāparikarmaniryātairbuddhādhiṣṭhānādhiṣṭhitairdharmanagarapālaiḥ saddharmaparigrāhakairmahāsiṃhanādibhirdaśadikṣu sugarjitanādairanadhyeṣitaṃ sarvasattvānām kalyāṇamitrabhūtaistriratnagotrānācchedyakāribhirnibṛtamārapratyarthikaiḥ sarvaparapravādyanabhibhūtaiḥ smṛtibuddhyavabodhasamādhidhāraṇīpratibhānasampannaiḥ sarvāvaraṇaparyutthānavigatairanāvaraṇavimokṣa upasthitairanācchedyapratibhānairdānadamaniyamasaṃyamaśīlakṣāntivīryadhyānaprajñopāyakauśalyapraṇidhānabalajñānapāramitāniryātairanupalabdhidharmakṣāntisamanvāgatairavaivartikadharmacakrapravartayadbhiralakṣaṇamudrāmudritaiḥ sarvasattvendriyajñānakuśalaiḥ sarvaparṣadanabhibhūtasya baiśāradyena bikrāmibhirmahāpuṇyajñānasaṃbhārasaṃcitavadbhiḥ sarvalakṣaṇānuvyaṃjanālaṃkṛtakāyairvariṣṭharūpadhāribhiścālaṃkārāpagataiḥ sumerūnnataśikhara iva yaśaḥkīrtyabhyudgatairvajradṛḍhādhyāśayena buddhadharmasaṃghe abhedyaśraddhāpratilabdhairdharmaratnaraśmyāmṛtavṛṣṭiṃ supravarṣayadbhiḥ sarvasattvānāṃ śabdavāgaṃgasvaraśabdaviśuddhyupetasvarairgambhīradharmapratītyasamutpāde pratipadyāntānantadṛṣṭivāsanānāṃ saṃdhisamantacchedairnirbhayasiṃhasadṛśairghoṣābhinirnādibhirmahādharmameghasvaranādibhiḥ samavisamadharmasamatikrāntairdharmaratnasya prajñāpuṇyasaṃbhārasamudāgamasya mahāsārthavāhaiḥ; utthāpanasya ca śāntasūkṣmaślakṣṇasya ca durdṛśasya duravagāhyasya dharmasya naye vicakṣaṇaiḥ; sarvasattvāgamanirgamasattvāśayagatyanupraveśa jñānaviṣayasamarpitaiḥ; asamasamabuddhajñāne abhiṣekeṇābhiṣiktairdaśabala vaiśāradya āveṇikabuddhadharme adhyāśayena pratipannaiḥ; sarvāpāyabhairavadurgati binipātabhayasya parikhāyā uttīrya, saṃcintya sambhavasya gatyutpattideśikairmahāvaidyarājaiḥ sarvasattvavinayasya vidhividvadbhiḥ sarvasattvānāṃ sarvakleśarogāvabodhaiḥ; yathāyogaṃ dharmabhaiṣajyayuktisuprayuktavadbhirguṇānant ākarasamarpitairanantabuddhakṣetrāṇi guṇavyūhena svālaṃkṛtavadbhiramoghadarśanaśravaṇairabandhyapādotsargaiḥ; koṭinayutaśatasahasrāprameyakalpe pi guṇān parivarṇayet, guṇaugho ananto adhigataḥ । tadyathā-

samadarśināma bodhisattvena ca samāsamadarśinā ca samādhivikurvitarājena ca dharmeśvareṇa ca dharmaketunā ca prabhāketunā ca prabhāvyūhena ca ratnavyūhena ca mahāvyūhena ca pratibhānakūṭena ca ratnakūṭena ca ratnapāṇinā ca ratnamudrāhastena ca nityapralambahastena ca nityotkṣiptahastena ca nityatapasā ca nityanandahāsendriyeṇa ca prāmodyarājena ca devarājena ca praṇidhānavyasanānuprāptena pratisaṃvitprasādhanaprāptena ca gaganagaṃjena ca ratnapradīpadhareṇa ca ratnavīreṇa ca ratnanandinā ca ratnaśriyā cendrajālena ca jālinīprabheṇa cānupalabdhidhyānena ca prajñākūṭena ca ratnamuktena ca mārahantrā ca vidyuddevena ca bikurvaṇarājena ca nimittakūṭasamatikrāntena ca siṃhagarjitābhyavaghoṣaṇasvareṇa ca giryagrasamudghātarājena ca gandhahastinā ca gandhakuṃjaranāgena ca nityodyuktena cānikṣiptadhureṇa ca pramatinā ca sundarajātena ca padmaśrīgarbheṇa padmavyūhena cāvalokiteśvareṇa ca mahāsthāmaprāptena ca brahmamajālakena ca ratnaśvetāsanena ca mārajitā ca samakṣetrālaṅkāreṇa ca maṇiratnacchatreṇa ca maṇicūḍena ca maitreyeṇa ca mañjuśrīkumārabhūtena ca tairityādibhirdvātriṃśadā bodhisattvasahasraiḥ 

catuṣka mahādvipāśoka- -nāmalokadhātorbrahmaśikhyādayo daśasahasram brahmaṇāṃ bhagavato darśanāya vandanāya paryupāsanāya dharmaśravaṇāya cāgatāḥ । te api tasyāṃ parṣadyeva saṃnipatitāḥ । nānācatuṣkamahādvīp api dvādaśasahasraṃ śakrāṇām āgatam । te api tasyāṃ parṣadyeva saṃnipatitāaḥ । evam anyacca maheśākhyamaheśākhyā brahmā kauśikaśca lokapāladevanāgayakṣagandharvāsuragarūḍakinnaramahoragā api tasyāṃ parṣadyeva saṃnipatitā abhūvan । evameva catuṣpariṣad bhikṣubhikṣuṇyupāsakopāsikā api tatra saṃnipatitā āsuḥ ।

atha bhagavāṃśrīgarbhe siṃhāsane niṣaṇṇo anekaśatasahasraparṣadā parivṛtaḥ puraskṛto dharma deśayati sma । sumerūriva parvatarājaḥ samudrābhyudgataḥ sarvāḥ parṣado abhibhūya bhāsate tapati virocate sma śrīgarbhe sihāsane niṣaṇṇaḥ ।

tato licchavikumāro ratnākaro bodhisatvo licchavikumārāṇām pañcaśatamātrañca saptaratnacchatraṃ samādāya, vaiśālyā mahānagaryā niśvarya, yenāmrapālīvanaṃca yena bhavavāṃstenopasaṃkrāntāaḥ । upasaṃkramya bhagavataḥ pādayoaḥ śirasā vanditvā, bhagavati saptakṛtvaḥ pradakṣiṇīkṛtya te ratnacchatraṃ yathā dhāriṇo bhagavantam abhitrāyante sma । abhipālayitvaikānte sthuaḥ ।

tāni niryātitāni ratnacchatrāṇi samanantaraṃ sadyo buddhānubhāvenaikībhūtvā, tena ratnacchatreṇāyaṃ sarvatrisāhasramahāsāhasralokadhātuaḥ saṃchāditaḥ pratibhāti sma । sa trisāhasramahāsāhasralokadhātupariṇāhaśva tasyaiva mahāratnacchatrasya madhye prabhāsito asmin trisāhasramahāsāhasralokadhātau kecana - syuaḥ sumeruḥ parvatarājaśva himavantaparvataśca mucilindaparvataśva mahāmucilinda parvataśca gandhamādanaśca ratnaparvatacca kālaparvataśca cakravāḍaśca mahācakravāḍaśca- sarve te api tasyaiva mahāratnacchatrasya madhye prabhāsitā । yadasmin trisāhasramahāsāhasralokadhātau kiṃcij syāt mahāsamudrasarastaḍāgapuṣkaraṇīnadīkunadīpalvalanimnaṃ- sarvam tadapi tasyaiva mahāratnacchatrasya madhye prabhāsitam । asmin trisāhasramahāsāhasralokadhātāvādityacandravimānāśva tārakārūpāṇi devabhavanāni ca nāgapurāṇi ca yakṣagandharvāsuragaruḍakiṃnaramahoragāvāsāśva caturmahārājaprāsādāśva grāmanagaranigamarāṣṭrarājadhānyo yāvatakāḥ syuḥ; sarvāstā api tasyaivaikākino mahāratnacchatrasyābhāsaṃ gacchanti sma । daśadigloke bhagavatām buddhānāṃ yā dharmadeśanotpannā, sāpi tasmādekākino mahāratnachatrān nirgate svare nadati sma ।

atha bhagavato asmin evaṃ rūpe mahāprātihārye dṛṣṭe, sā sarvāvatī parṣadāścaryaprāptābhūt । tuṣṭodagrāttamanāḥ pramuditā prītisaumanasyajātā tathāgatam abhivandyānimiṣābhyāṃ netrābhyāṃ paśyatyasthāt ।

tato ratnākaro licchavikumāro bhagavata idaṃ evaṃ rūpaṃ mahāprātihārya dṛṣṭvā, dakṣiṇaṃ jānumaṇḍalaṃ pṛthivyāṃ pratiṣṭhāpya, yena bhagavāṃstenāṃjaliṃ praṇamya, bhagavantam ābhirgāthābhirabhyanandat-

"viśālanetra śuddharucirapadmadalavat । śubhābhiprāya śamathapāragata paramaprāpta ।। kuśalakarmācitavanaprameyaguṇasāgara । namastubhyaṃ śramaṇāya śāntimārgasaṃniśritāya ।। puruṣavṛṣabhasya yūyannāyakasyarddhividhim paśyata । sugatasya sarvāṇyapi kṣetrāṇi pravaravyaktāni dṛśyante ।। tava dharmakathodārāmṛtagā । tāni sarvāṇyasmin gaganatale dṛśyante ।। tavottamadharmarājyam idam, dharmarāja । jinena ca jagadbhayo dharmadhanam pradalitam ।। dharmaprabhedanavijñāya paramārthasaṃdarśakāya । dharmeśvarāya dharmarājāya tubhyaṃ śirasā namaḥ ।। aastināstya pagatāḥ sarva ime dharmā hetūn pratītyasamutpannāḥ । eṣvātmavedakakārakā na santi । kuśalapāpakarma kiṃcidavipraṇāśam' iti vacanenopadarśayasi ।। tvayā munīndra, mārātibalabalaṃ saṃjitya । paramapraśāntabodhyamaraṇakṣemaṃ prāptam ।। tattatra nirvedanacittamano apracāraiaḥ । sarvatīrthikakugaṇairajñātam ।। adbhutaṃ dharmarājadevamanuṣyāṇāmabhimukham । triparivarta bahvākāraṃ praśāntasvabhāvaviśuddhaṃ dharmacakraṃ pravartayasi । tadanantaraṃ triratnam upadiśyate ।। ye dharmaratnena suvinītāḥ । te avitarkā nityapraśāntāḥ ।। tvaṃ hi jātijarāmaraṇāntago vaidyo varaḥ । aprameyaguṇasāgarāya śirasā namaḥ ।।

satkārasukṛtaissumerurivāprakampyaḥ । śīlavatsu ca duḥśīleṣu ca samam maitrī ।। samatāsaṃprasthito manaśvākāśavat । asmai sattvaratnāya kuryāt pūjānna kaḥ? mahāmune imā hi parṣadaḥ saṃnipatitāḥ । tava mukhaṃ suprasādamanasā prekṣante ।। sarvairapi jinaḥ svābhimukhe dṛṣṭaḥ । taddhruvam jinasyāveṇikabuddhalakṣaṇam ।। bhagavata ekavāk pravartitā, paraṃ tu । parṣadbhirnānāvākṣu vijñāyate ।। vijñāyate sarvajagatā svakārtho yathā । taddhruvam jinasyāveṇikabuddhalakṣaṇam ।। tenaikavāksvavaghoṣaṇakāryeṇa । kecit vāsanāparibhāvitāḥ kecit pratipannaḥ ।। vimatyākāṃkṣāḥ, tā nāyakaḥ pratiprasrabhbhayati ma । taddhruvam jinasyāveṇikabuddhalakṣaṇam ।। daśabalanāyakavikrāmiṇe tubhyaṃ namaḥ । namaste abhayāya bhayavipramuktāya ।। āveṇikadharmānavasyaṃ supratipannāya । sarvajagannetre tubhyaṃ namaḥ । namaḥ sarvasaṃyojanabandhanacchedakāya ।। pāragatāya sthalasthitāya namaḥ । khinnajagattārakāya tubhyaṃ namaḥ । namaḥ saṃsāraprabṛttyām apratiṣṭhitāya ।। sattvagatisaṃprasthitaḥ sarvasahacaraḥ । paraṃ tu sarvagativimuktamanaḥ ।। pariśuddhapadmamudake jātamudakena paryanupaliptam । munipadmena śūnyatā bhāvitā dhruvam ।। sarvākāranimittāni saṃpravāntāni । tvaṃ kasmiṃśvit praṇidhānakārī nāsi ।। pariśuddhasya buddhasya mahānubhāvo acintyaḥ । ākāśasadṛśam apratiṣṭhitaṃ vandāmyaham" ।।

atha bhagavantaṃ tābhirgāthābhirabhinandya, ratnākareṇa licchavikumāreṇa bhagavantam evamuktam- "bhagavan, ebhyo licchavikumārebhyaḥ paṃcaśatamātrebhyaḥ sarvebhyo anuttarasamyak saṃbodhyāṃ saṃpratipannebhyo abodhisattvānāṃ pariśuddhaṃ buddhakṣetraṃ kim'- iti pariśuddhaṃ buddhakṣetraṃ pṛcchadbhyo bhagavatā tathāgatenaibhyo bodhisattvebhyaḥ pariśuddhaṃ buddhakṣetraṃ sūktam deśitaṃ syāt ।

evamukte, bhagavān ratnākarāya licchavikumārāya sādhukāram adāt- "sādhu sādhu kumāra । sādhu tvaṃ pariśuddaṃ buddhakṣetram ārabhya, tathāgatam pṛcchasi । tena hi kumāra tvaṃ śṛṇu sādhu ca suṣṭhu ca manasi kuru । bodhisattvānām pariśuddhaṃ buddha kṣetram ārabhya bhāṣiṣyehaṃ te" । -"sādhu bhagavan" । -ityuktvā licchavikumāro ratnākaraśva paṃcamātrāṇi licchavikumāraśatāni bhagavate pratyaśrauṣuaḥ ।

bhagavāṃstānevam āmantrayate sma- "kulaputra, sattvakṣetraḥ hi bodhisattvasya buddhakṣetram । tatkasya hetoaḥ? yāvadbodhisattvaḥ sattvānupabṛṃhayati tāvadbuddhakṣetrasya parigrāhakaḥ । īdṛśasya buddhakṣetrasya parigrāhako yathā sattvā vinītā bhavanti । buddhakṣetrapraveśaṃ yathā sattvā buddhajñānapraveśaṃ gacchantyevaṃ rūpaṃ buddhakṣetram parigṛhṇāti । evaṃ rupaṃ buddhakṣetram parigṛhṇāti yathā buddhakṣetrapraveśam- āryajātendriyotpādaṃ sattvā gacchanti । tat kasya hetoḥ? kulaputrāḥ, bodhisattvānāṃ buddhakṣetraṃ hi sattvārthakriyotpattihetoaḥ । ratnākara, tadyathā- ākāśasame kicit kartukāmastathā kuryāt kiṃcāpyākāśe hi karaṇe cālaṃkāre ca tathā na yujyate । ratnākara sarvadharmān ākāśamān jñātvā, bodhisatvo yathā sattvaparipācanārthāya buddhakṣetraṃ kartukāmastathā buddhakṣetraṃ kuryāt kiṃcāpi buddhakṣetram ākāśe hi karaṇe na yujyate, alaṃkāre na yujyate ।

"ratnākara, atha cāśayakṣetraṃ hi bidhisattvasya buddhakṣetraṃ; tadbodhiprāptibuddhakṣetre śāṭhyamāyāpagatāḥ sattvā upapatsyante । kulaputra, adhyāśayakṣetraṃ hi bodhisattvasya buddhakṣetraṃ; tadbodhiprāptibuddhakṣetre sarvakuśalamūlasaṃbhāropacitavantaḥ sattvā upapatsyante । prayogakṣetraṃ hi bodhisattvasya buddhakṣetraṃ; tadbodhiprāptibuddhakṣetre sarvakuśaladharmopasthitāḥ sattvā upapatsyante । bodhisattvasyodāracittotpādo bodhisattvasya buddhakṣetraṃ; tasmistadbodhiprāptibuddhakṣetre mahāyānāṃprasthitāḥ sattvā upapatsyante । dānakṣetraṃ hi bodhisattvasya buddhakṣetraṃ; tasmiṃstadbodhiprāptibuddhakṣetre sarvasvaparityāginassattvā upapatsyante । śīlakṣetraṃ hi bodhisattvasya buddhakṣetraṃ; tasmistadbodhiprāptibuddhakṣetra sarvāśayasahagatā daśakuśalakarmapathaparirakṣantaḥ sattvā upapatsyante । kṣāntikṣetraṃ hi bodhisattvasya buddhakṣetraṃ; tasmiṃstadbodhiprāptibuddhakṣetre dvātriṃśallakṣaṇalaṃkṛtāḥ kṣāntidamaparamaśamathapāramitāḥ sattvā upapatsyante । vīryakṣetraṃ hi bodhisattvasya buddhakṣetraṃ; tasmistadbodhiprāptibuddhakṣetre sarvakuśaladharmeṣvārabdhavīryāḥ sattvā upapatsyante । dhyānakṣetraṃ hi bodhisattvasya buddhakṣetraṃ; tasmistadbodhiprāptibuddhakṣetre smṛtisaṃprajanyasamāhitāḥ sattvā upatsyante; prajñākṣetraṃ hi bodhisattvasya buddhakṣetraṃ; tasmiṃstadbodhiprāptibuddhakṣetre samyaktvaniyatasattvā upapatsyante । catvāryapramāṇāni hi bodhisattvasya buddhakṣetraṃ; tasmiṃstadbodhiprāptibuddhakṣetre maitrīkaruṇāmuditopekṣāvihāriṇassattvā upapatsyante । catvāri saṃgrahavastūni hi bodhisattvasya buddhakṣetraṃ; tasmiṃstadbodhiprāptibuddhakṣetre sarvavimuktiparigṛhītāḥ sattvā upapatsyante । upāyakauśalyaṃ hi bodhisattvasya buddhakṣetraṃ; tasmiṃstadbodhiprāptibuddhakṣetre sarvopāyacaryāvicakṣaṇāḥ sattvā upapatsyante । saptatriśadbodhipakṣyadharmā hi bodhisattvasya buddhakṣetraṃ; tasmistadbodhiprāptibuddhakṣetre smṛtyupasthānasamyakpradhānarddhipādendriyabalabodhyaṃgamārgapratipattijñāḥ sattvāupapatsyante । pariṇāmanā cittaṃ hi bodhisattvasya buddhakṣetraṃ; tadbodhiprāptibuddhakṣetre sarvaguṇālaṃkārā āvirbhavanti । aṣṭākṣaṇapraśāntyupadeśo hi bodhisattvasya buddhakṣetraṃ; tadbodhiprāptibuddhakṣetre sarvāpāyā atyantasamucchinnāḥ; aṣṭākṣaṇā apagatā bhavanti । pratyātmaśikṣāpadasthitiśva parasyāpacyanālāpo hi bodhisattvasya buddhakṣetraṃ; tasmiṃstadbodhiprāptibuddhakṣetra āpattiśabdo api tu na nadyate । daśakuśalakarmapathapariśuddhirhi bodhisattvasya buddhakṣetraṃ; tasmiṃstadbodhiprāptibuddhakṣetre dhruvāyurmahābhogabrahmacaryasatyānuvartanavacanālaṃkāra- mañjuvākyābhedyaparṣannirbhinniniveśanakauśalyerṣyā- viprayogāvyāpādacittasamyagdṛṣṭisamanvāgatāḥ sattvā upapatsyante ।

"evaṃ, hi kulaputra, yādṛśo bodhisattvasya bodhicittotpādastādṛśo apyāśayaḥ । yādṛśa āśayastādṛśo api prayogaḥ । yāvat prayogastāvaccādhyāśayaḥ । tāvadadhyāśayastāvacca nidhyaptiaḥ । yāvannidhyaptiatāvacca pratipattiaḥ । yāvat pratipattistāvacca pariṇāmanā । yāvat pariṇāmanā tāvaccopāyāḥ । yāvadupāyās tāvacca pariśuddhakṣetram । yathā pariśuddhakṣetram, pariśuddhasattvāstathā । yathā pariśuddhasattvāstathāpi pariśuddhajñānam । pariśuddhajñānaṃ yathā, tathāpi pariśuddhaśāsanam । yathā pariśuddhaśāsanaṃ, tathā ca pariśuddhajñānasādhanam pariśuddhajñānasādhanaṃ yathā, tathā punaḥ pariśuddhasvacittam ।

tasmāt, kulaputra, bodhisattvena buddhakṣetrapariśuddhaniśvikīrṣayā svacittaparyavadāpanāya prayattavyam । tat kasya hetoḥ? yathā bodhisattvasya cittaṃ pariśuddham, tādṛśe buddhakṣetram pariśuddham bhavati" ।

tato buddhānubhāvenāyuṣmataḥ śāriputrasyaitadabhūt- ayadi yathā cittaṃ pariśuddham, tādṛśe bodhisattvasya buddhakṣetram pariśuddhaṃ bhavet, bhagavataḥ śākyamunerbodhisattvacaryā carataḥ, tasya cittanna pariśuddhaṃ kim, yathā buddhakṣetram evaṃ rupam pariśuddhanna dṛśyate'?- tasyaitadabhūt ।

atha bhagavānāyuṣmataḥ śāriputrasya cetasaiva cetaḥ parivitarkam ājñāyāyuṣmantaṃ śāriputrametadavocat- "śāriputra, tat kiṃ manyase? sūryaśva candraḥ kinna pariśuddhau, yathā jātyandhairna dṛśyete?"- abravīt- "no hīdaṃ, bhagavan । tairjātyandhairduṣkṛtam, na tu sūryeṇa ca candreṇa hi duṣkṛtam" । -avocat- "tathā hi, śāriputra, kenacit sattvena tathāgatasya buddhakṣetraguṇālaṅkāravyūho na dṛśyate, sa sattvājñānena hi doṣaḥ, na tu tathāgatena tasmin doṣaḥ । tathāgatasya buddhakṣetraṃ hi pariśuddham, kiṃ tu tvayā tanna dṛśyate" ।

tato brahmā śikhyāyuṣmantaṃ śāriputramevamabravīt- "bhadanta śāriputra, tathāgatasya buddhakṣetranna pariśuddham' iti mā bravīḥ । bhadanta śāriputra, pariśuddhaṃ bhagavato buddhakṣetram; tad yathā- paranirmitavaśartidevānām, bhadanta śāriputra, āvāsavyūho yathā, bhagavataḥ śākyamunerbuddhakṣetravyūho api mayedṛśo dṛśyate"

tataḥ śāriputraḥ sthaviro brahmāṇaṃ śikhinamevamabravīt । "brahman, ahaṃ tvimāṃ mahāpṛthivīmutkūlanikūlakaṇṭakaprapātaśikharaśvabhragūthoḍigalla prākīrṇām paśyāmi" ।

brahmā śikhyabravīta- "tathā hīdṛśaṃ buddhakṣetraṃ pariśuddhanna dṛśyate । bhadanta śāriputra, utkūle nikūle citte buddhajñānāyāśayo niyatamapariśuddhaḥ । yebhyaḥ kebhyaśvit, bhadanta śāriputra, sattveṣu samacittatā ca buddhajñānāyāśayaḥ pariśuddhastairhīdaṃ buddhakṣetram pariśuddhaṃ dṛśyate" ।

atha bhagavānimaṃ trisāhasramahāsāhasralokadhātum pādāṅguṣṭhenāhanti sma । samanantarahato ayaṃ lokadhāturanekaratnakūṭamanekaratnaśatasahasrasaṃbhāro anekaratnaśatasahasraprativyūho bhūtastad yathā- ratnavyūhasya tathāgatasyānantaguṇaratnavyūho lokadhāturiva, ayaṃ ca lokadhātustādṛśaḥ । tataḥ sāpi sarvāvatī pariṣadāśvaryaprāptā ratnapadmavyūhāsana ātmānamapi ca niṣaṇṇām cintāṃ karoti sma ।

atha bhagavānāyuṣmantaṃ śāriputramavocat- "nanu tvaṃ, śāriputra, imaṃ buddhakṣetraguṇavyūhaṃ paśyasi?" abravīt- "dhruvam paśyāmi, bhagavan । sandṛśyanta ime adṛṣṭāśrutapūrvā vyūhāḥ" । abhāṣata- "śāriputra, idaṃ hi buddhakṣetrannityamīdṛśam, ki tu hīnasattvaparipācanārthāya tathāgato buddhakṣetremevaṃ bahudoṣaduṣṭaṃ deśayati । śāriputra, tadyathāpi nāma devaputrā ekasmin ratnabhājane bhojanaṃ bhakṣanti, api tu yathā- puṇyasaṃnicayabhedena divyāhārāmṛtapratyupasthitāḥ, evameva, śāriputra, sattvā ekasmin buddhakṣetra utpannā yathā-pariśuddhirbuddhānāṃ buddhakṣetraguṇavyūham paśyanti" ।

asmin buddhakṣetraguṇālaṅkāravyūhe dṛśyamāne, caturaśītyā prāṇisahasrai- ranuttarasamyaksambodhicittānyutpāditānyabhūvan । ye kecana licchavikumārāṇām pañcaśataṃ licchavikumāreṇa sārdhamupasaṃkrāntāḥ te apyānulomikīm kṣāntim prāpnuvan ।

atha bhagavāṃstā ṛdvividhīaḥ piṃḍayati sma; tataśva tadbuddhakṣetraṃ bhūyaḥ pūrvasvabhāvamāpannaṃ dṛśyate sma ।

tatra śrāvakayānidevamanuṣyāṇāmetadabhūt- aanityā vata saṃskārāḥ' । viditveti dvāṃtriśade prāṇisahasrebhyaḥ sarvadharmeṣu virajo vigatamalaṃ viśuddhaṃ dharmacakṣuḥ; aṣṭābhyo bhikṣusahasrebhyo anupādāyāśravebhyaścittāni vimuktānyabhūvan । catuśītyāpi buddhakṣetrodārādhimuktikaprāṇisahasraiḥ, sarvadharmān viṭhapana-pratyusthānalakṣaṇān viditvā, anuttarasabhyaksambodhicittānyutpāditāni ।

buddhakṣetrapariśuddhinidānasy aparivartaḥ prathamaḥ ।

acintyopāyakauśalyam

api ca tena kālena vaiśālyāmmahānagaryām eko vimalakīrtirnāma licchavirāsīt, pūrvajinakṛtādhikāro avaropitakuśalamūlo anekabuddhaparyupāsitaḥ kṣāntipratilabdhaḥ pratibhānalabdho mahābhijñāvikrīḍito dhāraṇīpratilabdho vaiśāradyaprāpto nihatamārapratyarthiko gambhīradharmanetrī supratipannaḥ prajñāpāramitā niryāta upāyakauśalyagatiṃgataḥ pratibhānavat sattvāśayacaryāvijñaḥ sattvendriyavarāvarajñānaniryāto yathāpratyarhaṃ dharmaśāstā । asmin mahāyāne prayatya, jñātaḥ suniśvitaḥ karmakaro buddhasyeryāpathe vihārī paramabuddhisāgarānugataḥ sarvabuddhaiḥ saṃstutaḥ stobhitaḥ praśaṃsitaḥ sarvaśakrabrahmalokapālanamaskṛtaḥ saḥ ।

upāyakauśalyena sattvaparipācanārthāya vaiśālyāmmahānagaryā viharan, anāthadaridrasattvasaṃgrahāyākṣayabhogaḥ । duḥśīlasattvasaṃgrahāya pariśuddhaśīlaḥ । dviṣṭātidviṣṭavyāpādi duaḥśīlakrodhanasattvasaṃgrahāya kṣāntidamaprāptaḥ । alasasattvasaṃgrahāyottaptavīryaḥ । vikṣiptacittasattvasaṃgrahāya dhyānasmṛtisamādhivihārī । dauṣprajñasattvasaṃgrahāya prajñāviniścayalābhī । yadyapyavadātavastrapariveṣṭitāḥ śramaṇacarita sampannaḥ । gṛhāvāse yadyapi viharan, kāmarūpārūpadhātvasaṃsṛṣṭaḥ । putradārāntaḥpure api nityam brahmacārī । parivāraparivṛto yadyapi dṛśyamānaḥ pravivekacārī । bhūṣaṇālaṃkṛto dṛśyamānaḥ, kiṃ tu lakṣaṇopetaḥ । yadyapyāhārapānabhojanaṃ dṛśyamāno bhuñjan, sadā dhyānasya prītibhojanaṃ paribhuṅkte sma । sarvakrīḍādyūtakoṇeṣu dṛśyamāno api, krīḍādyūtaraktān sattvān paripācayati sma nityamamoghacārī । sarvapāṣaṇḍikān yadyapi gaveṣī, buddhe abhedyābhiprāyasampannaḥ । laukikalokottaramantraśāstravijñāno api sadā dharmasammodanandādhimuktaḥ । saṃsargasamantamadhye dṛśyamāno api, sarvamadhye pramukhaḥ pūjitaḥ ।

lokasāmagrīkaraṇārthāya jyeṣṭhamadhyakumārāṇāṃ sahāyībhāvaṃ gacchati sma dharmabhāṇakaḥ । sarvavyavahārapratipanno yadyapi, lābhabhoganirākāṅkṣaḥ । sattvadharṣaṇārthāya sarvapathacatvaraśṛṅgāṭakeṣu dṛśyamāno api, sattvarakṣaṇārthāya rājakāryeṣu ca prayuktaḥ । hīnayānādhimuktivāraṇāthārya mahāyāne ca sattvaparigrahārthāya sarvadharmaśravaṇikasaṃvācakeṣu dṛśyate sma । bālaparipācanārthāya sarvalipiśālāgāmyapi । kāmādīnavasamprakāśanārthāya gaṇikāgārāṇyapi sarvatrāvakrāmī । smṛtisampratiṣṭhāpanārthāya sarvamadyavikrayagṛhāṇi cāvakramati sma ।

dharmaśreṣṭhopadeśakāraṇācchreṣṭhyantare api śreṣṭhisammatīyaḥ । sarvagrāhakādānaparicchedakāraṇādgṛhapatyantare ca gṛhapatisammatīyaḥ । kṣāntisauratyabalapratiṣṭhāpanakāraṇāt kṣatriyāntare kṣatriyasammatīyaḥ । mānamadadarpapraṇāśanakāraṇād brāhmaṇāntare api brāhmaṇasammatīyaḥ । sarvarājakāryadharmānurūpājñākāraṇādamātyāntare cāmātyasammatīyaḥ । rājabhogaiśvaryasaṅgavivartanakāraṇātkumārāntare ca kumārasammatīyaḥ । kumārīparipācanakāraṇād antaḥpure api kañcukisammatīyaḥ ।

prākṛtasya puṇyaṃ viśeṣeṇādhyālambanato janakāyena sārdhaṃ sāmagrīmāpannaḥ । īśvarādhipataya upadeśakāraṇācchakrāntare ca śakrasammatīyaḥ । jñānaviśeṣaśāsanakāraṇādbrahmāntare api brahmasammatīyaḥ । sarvasattvaparipācanāl lokapālasammatīyaḥ । tathā hi licchavirvimalakīrtirapramāṇopāyakauśalyajñānasampanno vaiśālyāmmahānagaryāṃ viharati sma ।

sa upāyakauśalyenātmānaṃ glānanibhaṃ deśayitvā, tasya rogapraśnārthāya vaiśālyā mahānagaryā rājāmātyadhipakumāramaṇḍalabrāhmaṇagṛhapatiśreṣṭhinaigamajānapadāḥ, no hīdaṃ- prāṇinām bahusahasraṃ rogapṛcchanāyāgatam । tebhyastatra samāgatebhyo licchavirvimalakīrtirimameva caturmahābhūtakāyam ārabhya, dharmaṃ deśayati sma-

"mitrāḥ, ayaṃ hi kāya evamanitya evamadhruvo anāśvāsaḥ । evaṃ durbalo asārastathā hi luptaḥ parīttakālo duḥkho bahurogo vipariṇāmadharmaḥ । mitrāḥ, tathā hyasmin kāye bahurogabhājane hi- tasmin paṇḍito asaṃvāsikaḥ ।

"mitrāḥ, ayaṃ kāyo dhāraṇan- na kṣamamāṇaḥ phenapiṇḍopamaḥ । ayaṃ hi kāyo acirasthitiko budbudopamaḥ । ayaṃ kāyaḥ kleśatṛṣṇotpanno marīcyupamaḥ । asāro ayaṃ kāyaḥ kadalīstambhopamaḥ । asthirasnāyubandho vatāyaṃ yantropamaḥ । ayaṃ kāyo hi viparyāsotpanno māyopamaḥ । abhūtadarśanaṃ hyayaṃ kāyassvapnopamaḥ । pratibimbopamo ayaṃ kāyaḥ pūrvakarmapratibimbo dṛśyamānaḥ । ayaṃ kāyaḥ pratyayādhīnaḥ, pratiśrutkopamastat । vikṣiptacitto hyayaṃ kāyaḥ patanalakṣaṇo meghopamaḥ । ayaṃ kāyaḥ kṣaṇavināśanasahagataścānavasthito vidyuttulyaḥ । asvāmiko ayaṃ hi kāyo nānāpratyayotpannaḥ ।

"nirvyāpāro hyaṃ kāyaḥ pṛthivīsadṛśaḥ । āpasadṛśo ayaṃ kāyo anātmakaḥ । ayaṃ kāyastejassadṛśo nirjīvaḥ । ayaṃ kāyo vāyusadṛśo niṣpudgalaḥ । ākāśasadṛśo ayaṃ kāyo niḥsvabhāvaḥ ।

"ayaṃ kāyo mahābhūtasthāno abhūtaḥ । ātmātmīyarahito ayaṃ kāyaḥ śūnyaḥ । tṛṇakāṣṭhābhittiloṣṭapratibhāsopamo ayaṃ kāyo jaḍaḥ । ayaṃ hi kāyo vātayantrasamanvāgamena otpanno vedanārahitaḥ । ayaṃ hi pūyamīḍhasaṃcitaḥ kāyastucchaḥ । nityalepaparimardanabhedanavidhvaṃsanadharmo ayaṃ kāyo riktaḥ । ayaṃ hi kāyaścaturadhikacatuḥśatarogopadrutaḥ । sadā jarābhibhūto hyayaṃ kāyo jarodapānasadṛśaḥ । maraṇānto ayaṃ kāyo antāniśritaḥ । ayaṃ hi kāyaḥ skandhadhātvāyatanaparigṛhīto vadhakāśiviṣaśūnyagrāmopamaḥ । tasmin yuṣmābhirevaṃkāye nirvidudvegayorutpāditayostathāgatakāyādhimuktirutpādayitavyā ।

"mitrāḥ, tathāgatakāyo hi dharmakāyo jñānajaḥ । tathāgatakāyaḥ puṇyajo dānajaśśīlajassamādhijaḥ prajñājo vimuktijo vimuktijñānadarśanajo maitrīkaruṇāmuditopekṣotpannodānadamasaṃyamotpanno daśakuśalakarmapathajaḥ kṣāntisauratyajasthiravīryakuśalamūlajo dhyānavimokṣasamādhisamāpattijaśśrutaprajñopāyajassaptatriṃśadbodhipākṣikadharmajaśśmathavipaśyanājo daśabalajaścaturvaiśāradyajo aṣṭādaśāveṇikabuddhadharmajassarvapāramitotpanno abhijñā- vidyotpannassarvākuśaladharmaprahāṇasarvakuśaladharmasaṃgrahajaḥ satyajassamyaktvajo apramādajaḥ ।

"mitrāḥ, tathāgatakāyo hyapramāṇakuśalakarmajaḥ । tasmin yuṣmābhiravaṃkāye adhimuktirutpādayitavyā । sarvasattvakleśarogaprajahanārthāya ānuttarasamyaksambodhicittamutpādayitavyam" ।

evameva licchavirvimalakīrtistathā hi tasmai rogapraśnagaṇāya, yathā bahuśatānāṃ sattvasahasrāṇāmanuttarasamyaksambodhicittamutpāditam, tathā hyevaṃ dharmaṃ deśayati sma ।

acintyopāyakauśalyasya parivarto nāma dvitīyaḥ ।

śrāvakabodhisattvapreṣaṇoktam

tato licchavervimalakīrteretadabhūt- "mayi glāne duaḥkhite ca mañcasyopari sanne, tathāgatenārhatā samyaksambuddhena, mānna samanvāhṛtyānukampānnopādāya, rogapṛcchananna kiñcidapyutsṛṣṭam" iti ।

atha bhagavāṃl- licchavervimalakīrterīdṛśaṃ cittasaṅkalpaṃ buddhvā, āyuṣmantaṃ śāriputramāmantrayate sma- "śāriputra, licchavervimalakīrte rogapṛcchanāya gaccha" ।।

evamukte, bhagavantamāyuṣmāṃśāriputra etadavocat- "bhagavan, licchavervimalakīrte rogapṛcchanagamanannotsahe । tat kasya hetoḥ? bhagavan, abhijānāmi-

"ekasmin samaya ekasmin vṛkṣa mūle mām pratisaṃlīnaṃ licchavirvimalakīrtirapi, yena tasya vṛkṣasya mūlaṃ tenopasaṃkramyaitadvadati sma- abhadanta śāriputra, yathā tvaṃ pratisaṃlīnastādṛśe pratisaṃlayane na pratisaṃlayitavyam' ।

"'yathā traidhātukakāyaśca cittaṃca na prajñāyete, tathā hi pratisaṃlaya । yathā nirodhānnottiṣṭhati sarvatrāpīryāpathamāvirbhavati, tathā hi pratisaṃlaya । yathā prāptilakṣaṇānutsṛjanātāyām pṛthagjanalakṣaṇamevāpi dṛśyate, tathā hi pratisaṃlaya । yathā punastava cittamadhyātmamanavasthitam, bāhyarūpe api nānuvicarati, tathā pratisaṃlaya । yathā sarvadṛṣṭigateṣvacalo api ca saptatriṃśadbodhipākṣikadharmābhāsaṃ gacchati, tathā hi pratisaṃlaya । yathā saṃsārāvacarakleśāprahāṇe nirvāṇasamavasaraṇamapi gacchati, tathā hi pratisaṃlaya । bhadanta śāriputra, ya evam pratisaṃlayane pratisaṃlīnāḥ, tān bhagavān pratisaṃlayana āmantrayate sma' ।

"ityukte, bhagavan, taṃ dharmameva śrutvā, tasmai prativādavisarjanasyāsamarthastūṣṇībhūto abhūvam । etasmāt kāraṇāt tasya satpuruṣasya rogapṛcchanagamanannotsahe" ।

atha bhagavānāyuṣmantam mahāmaudgalyāyanam āmantrayate sma- "maudgalyāyana, licchavervimalakīrte rogapṛcchanāya gaccha" । maudgalyāyano api tvavocat- "bhagavan, tasya satpuruṣasya rogapṛcchanagamanannotsahe । tat kasya hetoaḥ? bhagavan, abhijānāmi-

"ekasmin samaye vaiśālyā mahānagaryā ekasmin vīthīdvāre gṛhapatibhyo dharmamadeśayam । tasmin samipe licchavirvimalakīrtirupasaṃkramya, māmetadvadati sma- abhadanta maudgalyāyana, yathāvadātavastrebhyo gṛhibhyo deśayasi, tathā hi dharmo avyapadeśyaḥ । bhadanta maudgalyāyana, sa dharmo yathādharma darśayitavyaḥ ।

"'dharmo hi, bhadanta maudgalyāyana, niḥsattvaḥ sattvarajo apagataḥ । nirātmakaḥ rāgarajo apagato nirjīva upapatticyutyapagataḥ yo anāśravaḥ, pūrvāntāparāntaparicchinnaḥ । śāntopaśamalakṣaṇas rāgarahitaḥ anālambanagāmī a nakṣarassarvavācchinno anabhilāpyassarvataraṃgarahitaḥ । sarvānugata ākāśasamo varṇaliṅgākāravigataḥ sarvacaraṇāpagato mamābhāvo mamakārāpagatas । avijñaptikaścittamanovijñānavigataḥ, pratipakṣābhāvakāraṇādatulyaḥ । hetupratikūlaḥ pratyayāvyavasthitaḥ ।

"'dharmadhātusamavasaraṇāt- sarvadharmān hi samādadhātyananugamananayena tathatānugataḥ । atyantākampyaḥ; ataḥ sthito bhūtakoṭyāṃ ṣaḍviṣayeṣvāśrayarahitatvenākampyaḥ, apratiṣṭhitena yatra yatra gamanāgamanavyapagataḥ, śūnyatāsamavasaraṇaḥ । animittena susphuṭitaḥ । apraṇihitalakṣaṇa eva, kalpanā apanayāpagataḥ । apakārarahitaḥ aprakṣepa utpādavyayāpagato anālayaścakṣuḥśrotraghrāṇajihvākāyamanaḥ paddhatisamatikrānto anunnato anavanato avasthito acalabhūtaḥ ।

"'sarvacaryāvigate, bhadanta mahāmaudgalyāyana, evaṃ dharme deśanā katham bhavati? bhadanta mahāmaudgalyāyana, sāpi dharmadeśanā nāmāropitavacanam । yacchravaṇam, tadapyāropitaśravaṇam । bhadanta maudgalyāyana, yatrāropitavacanannāsti, nāsti tatra dharmadeśanā, śravaṇaṃ ca jñānaṃ ca na staḥ । tadyathāpi nāma māyāpuruṣeṇa māyāpuruṣebhyo dharmo deśyeta ।

"'anena cittasthānena dharmo darśayitavyaḥ- tvayā sattvendriyakauśalyam karaṇīyam । prajñācakṣuṣā sudarśinā ca mahākaruṇābhimukhībhūtena ca mahāyānavarṇavādinā ca buddhakṛtajñena ca pariśuddhāśayena ca dharmaniruktivijñānena triratnagotrācchinnakaraṇārthāya tvayā dharmo darśayitavyaḥ' ।

"ityukte, bhagavan, tathaivam taddharmopadeśena tasyā gṛhapatipariṣado aṣṭābhirgṛhapati śatairanuttarasamyaksaṃbodhicittamutpāditam । ahaṃ tu, bhagavan, pratibhānāpagato abhūvam । etasmātkāraṇāttasya satpuruṣasya rogapṛcchanagamanannotsahe" ।

tato bhagavānāyuṣmantaṃ mahākāśyapamāmantrayate sma- "kāśyapa, licchavevimalakīrte rogapṛcchanāya gaccha" । mahākāśyapo api tvavocat "bhagavan, tasya satpuruṣasya rogapṛcchanagamanannotsahe । tat kasya hetoḥ? abhijānāmi- "ekasmin samaye mama daridravīthyāṃ piṇḍapātāya sthitaṃ licchavirvimalakirtiḥ, tenopasaṃkramya, etadvadati sma- atathā hi mahāsattvagṛhā hitvā, daridragṛhāṇi gacchato bhadantasya mahākāśyapasya bhavantyekadeśamaitrī ।

"'tasmāt, mahākāśyapa, dharmasamatāyāṃ sthātavyam । sarvakāle sarvasattvāntsamanvāhṛtya, piṇḍapātaḥ paryeṣṭitavyaḥ । nirāhārāhāraḥ paryeṣṭitavyaḥ । paripiṇḍagrāhavinodanārthāya piṇḍapātāya caritavyam । śūnyagrāmādhiṣṭhitena tvayā grāmaṃ praveṣṭavyam । puṃstrīparipācanārthāya grāmaṃ praveṣṭavyam । buddhavidyayā tvayāntargṛhe gantavyam ।

"'anādānena piṇḍapāta upādeyaḥ, jātyandhopamena rūpāṇi draṣṭavyāni, pratiśrutkānibhāḥ śabdāḥ śrotavyāḥ, vāyutulyā gandha ghrātavyāḥ, avijñaptikena rasā anubhavitavyāḥ, jñānasparśābhāvena spraṣṭavyāni sparṣṭavyāni, māyāpuruṣasya vijñānena dharmā veditavyāḥ । yau na ca svabhāvo na ca parabhāvastau nojjvalau । yadajvalanam, tanna śāmyati ।

"'yadi, sthavira mahākāśyapa, aṣṭamithyātvāvyatikramaṇe cāṣṭavimokṣasamāpattyāṃca mithyātvasamatayā samyaktvasamatām praviśase, ekapiṇḍapātamapi sarvasattvebhyo dadat, sarvabuddhebhyaśca sarvāryebhyo apyanuprayacchasi copanābhya, purata ātmanā bhojanaṃ dṛṣṭaṃ syāt, yathā na ca kleśasaṃprayukto na ca kleśavipramuktastathā hi paribhokṣyasi; na samāhito vā samutthito va paribhokṣyasi saṃsāranirvāṇāpratiṣṭhitaḥ ।

"'bhadanta, ye kecana tubhyaṃ piṇḍapātaṃ dadati, tebhyo mahāphalaṃ vālpaphalaṃ vā na bhavataḥ, na ca madhya viśeṣa vā । buddhapravṛttiṃ samavasaranti, na tu śrāvakagatiṃ । sthavira mahākāśyapa, tathā hyamogharāṣṭrapiṇḍam paribhokṣyasi' ।

"ityukte, bhagavan, ahamimaṃ dharmopadeśaṃ śrutvā, āścaryādbhutaprāptaḥ sarvabodhisattvebhyaḥ praṇāmamakārṣam । ayadi gṛhastho apyevaṃpratibhānasaṃpannaḥ ko anuttarasamyaksaṃbodhicittannotpādayed' [iti] cintayitvā, pūrvam mahāyāne aprāpte, tadarvāṃmayā na kaścitsattvaḥ śrāvakapratyekabuddhayānayorviveśitaḥ । bhagavan, etasmātkāraṇāttasya satyuruṣasya rogapṛcchanagamanannotsahe" ।

atha bhagavānāyuṣmantaṃ subhūtimāmantrayate sma- "subhūte gaccha" । subhūtirapi tvavocat- "bhagavan, notsahe ।

"ekasmin samaye vaiśālyāmmahānagaryāṃ licchavervimalakīrtergehaṃ piṇḍapātāyāgatasya licchavirvimalakirtirme pātramiṣṭvā, praṇītāhāreṇa pūrayitvā, etadvadati sma-

"'bhadanta subhute, tvaṃcedāmiṣasamatayā sarvadharmasamatānvayaśca sarvadharmasamatayā buddhadharmasamatānvayaḥ, sāmpratamimaṃ piṇḍapātaṃ bhuṃdhi । bhadanta subhūte, yadi tvaṃ lobhadveṣamohānna pratinisṛjya taissārthaṃ tvapratiṣṭhitaḥ; satkāyadṛṣtyanuccālya, ekāyanamārgaṃ gataḥ; tvayāpi tvavidyābhava tṛṣṇayorahatayorvidyāvimuktī punaranavaropite, paṃcānantariyāṇi ca tava vimuktiśca samāni, tvanna ca vimukto na cāpi baddhaḥ, tvayā catvāryāryasatyāni na ca dṛṣṭāni satyaṃca nādṛṣṭam, phale tvaprāpte pṛthagjano api nāsi, pṛthagjanadharmāt punaranivṛttastvanna cāryo na cānāryaḥ, bhūyo api sarvadharmapratisaṃyuktastu sarvadharmasaṃjñāvipramuktaḥ, ।

"' tvayā śāstā cādṛṣṭo aśrutaśca dharmārdhaśca saṃgho aparyupāsitaḥ । ye te ṣaṭ śāstāraḥ yadidam- pūraṇaḥ kāśyapaḥ, maskarī gośālīputraḥ, saṃjayī vairāḍīputraḥ kakudaḥ kātyāyanaḥ, ajitaḥ keśakambalaśca nirgrantho jñātiputras- tān bhadantasya śāstṝnniśrāya, tvam pravrajita ।

"'yena te ṣaṭ śāstāro gacchanti ten āryaḥ subhūtirapi gāmi; sarvadṛṣṭigateṣu praviśan, tvamapi tvantamadhyāpratilabdhaḥ; tvaṃ punaraṣṭākṣaṇapratipannaḥ kṣaṇāprāptaḥ, saṃkleśasambhūtastvaṃ vyavadānānupagataḥ; yatsarvasattvānāmaraṇaṃ, tadbhadantasyāraṇaṃ ;tvaddāne aviśodhite, bhadanta, ye kecittubhyaṃ piṇḍapātaṃ dadati, te paraṃ tu vinipātakarāḥ; tvaṃ sarvamārasahagataśca sarvakleśāstvatsahāyībhavaṃ gatāḥ; yaḥ kleśasvabhāvaḥ so api bhadantasya svabhāvo bhavati, tvayā sarvasattvaghātakacittam upasthāpitam, tvayā sarvabuddhānudhvaṃsanam, sarvabuddhadharmākīrti kṛtvā, saṃghe cāpratisaraṇastvañcenna kadāci parinirvāsi, tata imaṃ piṇḍapātaṃ bhuṃdhi ।

"ityukte, imaṃ tannirdeśaṃ śrutvā, bhagavan, mām ataṃ kim bhāsiṣye ahaṃ, kiṃ vakṣyāmi, kiṃ karaṇīyam?' cintayamānaṃ, daśadikṣu tamobhūtāsu, tat pātramutsṛjya, gehāt pratiniḥsarantaṃ licchavirvimalakīrtiretadvadati sma-

"'bhadanta subhute, akṣarebhyo abhayenedaṃ pātraṃ pratīccha । bhadanta subhūte tat kiṃ manyase tathāgatasya nirmāṇe taduktaṃ syāt, tasmāt kiṃ bhaverbhītaḥ?'- taṃ- ano hīdaṃ kulaputra' ityavacam । sa māmabravīt- abhadanta subhūte, māyānirmāṇasvabhāvebhyaḥ sarvadharmebhyo mā bhaiṣiḥ । tat kasya hetoḥ? teṣu sarveṣvapi vacaneṣu tatsvabhāveṣu tasmāhu nāma paṇḍitā akṣareṣvasaṅgāstebhyo atrastāḥ tat kasya hetoḥ? teṣu sarveṣvakṣareṣu hyanakṣareṣu, sthāpayitvā, vimokṣaḥ sarvadharmā hi vimokṣalakṣaṇāḥ । a

"asminnirdeśe deśite, devaputrāṇāṃ dviśataṃ dharmeṣu virajaṃ vītamalaṃ viśuddhaṃ dharmacakṣuśca devaputrāṇāṃ pañcaśatamanulomikīm kṣānti prāpnuvanti sma । ahaṃ tu pratibhānāpagatastasmai punarvisarjanasyāsamartho । etasmāt kāraṇāt, bhagavan tasya satpuruṣasya rogapṛcchanagamanannotsahe । "

tato bhagavānāyuṣmantaṃ pūrṇamaitrāyaṇīputramāmantrayate sma- "pūrṇa, gaccha" । - pūrṇo api tvavocat- "bhagavan notsahe ।

"ekasmin samaye mām mahāvanasyaikasmin pṛthivīpradeśe sthitamādikarmikebhyo bhikṣubhyo dharma deśayantaṃ licchavirvimalakīrtistenāgata edad vadati sma-

"'bhadanta pūrṇa, samāpattimanuprāpyaiṣāṃ bhikṣūṇāñcittam paśya, ca dharma prativedasyasva । mahāratnabhājanaṃ pūtikenaudanena mā pīparaḥ । eṣāṃ bhikṣūṇām, jānīhi, adhyāśayaḥ kīdṛśaḥ । vaiḍūryamaṇiratnaṃ kācakamaṇinā mopamāhi ।

"'bhadanta pūrṇa, sattvendriyeṣvaniściteṣu, prādeśikendriyam mopasaṃhara । avraṇasya vraṇam mā prasūṣva । mahāmārgāvatārārthik vīrthīmañjarīm mā parigrahīaḥ । mahāsamudreṇa gokhurapadaṃ mā pīparaḥ । sumeru sarṣapaphale mā nikṣipa । dinakarasya prabhāṃ khadyotakena mā nirākuru । samyaksiṃhanādārthika śṛgālarutam mā parigrahīḥ ।

"'bhadanta pūrṇa, eṣāṃ sarvabhikṣūṇāṃ hi mahāyānasampratipannanāṃ bodhicittaṃ bhrāntaṃ kevalam; bhadanta pūrṇa, ebhyaḥ śrāvakayānam mā prakāśaya । śrāvakayānaṃ hyabhūtam; sattvendriyakramajñāna ime śrāvakā mayā jātyandhasadṛśā matāḥ' ।

"atha licchavau bimalakīrtau tena kālena tādṛśaṃ samādhi samāpanne, yathā tebhyo bhikṣubhyo vividhapūrvanivāsānusmṛtirbhavati, tebhyaḥ samyaksambodhyarthāya buddhānām pañcaśatam paryupāsitebhyaḥ kuśalamūlasamanvāgatebhyaḥ sva bodhicittamabhimukhībhūtvā, te satpuruṣasya pādayoaḥ śirasā praṇipatya pragṛhītāñjalayo abhūvan । punaste anuttarasamyaksambodhyā avinivartanīyā bhavanti, tasmiṃstathā dharma darśitavati, bhagavan, cintayatomamaivamabhūt-

"'śrāvakeṇa, paracittāśayānavivicya, na kasmaiciddharmo nirdeśyaḥ । tat kasya hetoaḥ? śrāvakastu sarvasattvavarāvarendriyavijño nāsti' yathā tathāgatorhan samyaksambuddhastathā nityasamāhito nāsti' । bhagavan, etasmātkāraṇāttasya satpuruṣasya rogapṛcchanagamanannotsahe । "

tato bhagavānāyuṣmantam mahākātyāyanamāmantrayate sma- "kātyāyana, gaccha" । kātyāyanastvavocat- "bhagavan, notsahe ।

"ekasmin samaye bhagavatā bhikṣubhyo avavādakasūtre amantrite, tasya sūtrasya vacananirṇayāya māṃ dharma tadyathā - aanityatāduḥkhanairātmya śāntyartham' deśayamānaṃ licchavirvimalakīrtistenopasaṃkramya, etadvadati sma -

"'bhadanta mahākātyāyana, pracārasamprayuktāmutpādabhaṅgasahagatāṃ dharmatāṃ mā śādhi । yadatyantato anutpāditam, notpadyate, sañjanitanna bhaviṣyati; aniruddham, na nirudhyate, niruddhanna bhaviṣyati, tadhyanityatāyā arthaḥ । yaḥ pañcaskandheṣu śūnyatādhigamenānupapattyavabodhārthaḥ, sa hi duḥkhasyārthaḥ । yātmanairātmyayorabhāvatā, sā nairātmyasyārthaḥ । yatsvabhāvaparabhāvāpagataṃ, tadhyajvalanam, yadajvalanam, tanna śāmyati; yadapraśāntam, tacchāntyā arthaḥ' ।

"asminupadeśe deśite, teṣāṃ bhikṣuṇāmanupādāyāsravebhyaścittāni vimuktānyabhūvan । bhagavan, etasmāt notsahe" ।

atha bhagavanāyuṣmantamaniruddhamāmantrayate sma- "aniruddha, gaccha" । aniruddho api tvavocat- "bhagavan, notsahe । ।

"ekasmin samaye māmekasmimsḥcaṃkramaṇe caṃkramyamāṇaṃ, yenāhaṃ tenāgamya, śubhavyūho nāma mahābrahmā brahmaṇāṃ daśasahasreṇa sārdha taṃ deśamavabhāsya, mama pādau śirasābhivandya, ekānte sthita etadavocat- abhadantāniruddha, tvaṃ bhagavatāgradivyacakṣurvānākhyātaḥ; āyuṣmato aniruddhasya divyacakṣuṣā kiyadarvāg dṛśyate?'- tam evamavacam- amitra, tadyathāpi nāma puruṣasya cakṣurvataḥ karatale saṃnihitamāmlaphalaṃ dṛśyate, tathā bhagavataḥ śākyamunerbuddhakṣetram, trisāhasramahāsāhasralokadhātum paśyāmī'ti ।

"māmetadvadantaṃ licchavirvimalakīrtistaṃ deśamupasaṃkramya, mama pādau śirasābhivandya, etadavocat- abhadantasyāniruddhasya divyacakṣuḥ kimabhisaṃskāralakṣaṇaṃ vānabhisaṃskāralakṣaṇaṃ vā? tadyadyabhisaṃskāralakṣaṇam, syād bāhya pañcābhijñāsamam । yadyanabhisaṃskāra, anabhisaṃskāraḥ syādasaṃskṛtaḥ । sa darśanasyāśaktaścet, sthaviraḥ katham paśyet?'

"ityukte abhūvaṃ tūṣṇībhūtaḥ । sa brahmā tu tasmātsatpuruṣādimaṃ nirdeśaṃ śrutvā, āścaryaprāpto abhivandanaṃ kṛtvā, etadabravīt- aloke divyacakṣurvānasti kaḥ?'- āha- abhagavanto buddhā hi loke divyacakṣurvantaḥ; te hyanupatasamāhitasthāne sarvabuddhakṣetrāṇi saṃpaśyantyubhābhyām aprabhāvitāḥ' ।

"atha brahmā daśa parijanasahasrāṇīmaṃ nirdeśaṃ śrutvā, adhyāśayenānuttarasamyaksaṃbodhicitaṃ saṃjanayante sma । te mahyaṃca tasmai satpuruṣāya namaskṛtvā, abhivandya, tatraivāntaradhāyiṣuḥ । ahaṃ tu pratibhānāpagato abhūvam ।

tato bhagavānāyuṣmantamupālimāmantrayate sma- "upāle,gaccha" । - upāliaḥ punaravocat- "bhagavannotsahe ।

"ekasmin samaye dvau bhikṣū āpattimāpannau bhagavati lajjamānau bhagavatsamīpamanupasaṃkramya, tāvubhau yenāham tenopasaṃkramya, māvevaṃ vadataḥ- abhadantopāle, āvamāpattimāpannou ca lajjamānau bhagavatsamīpaṃ tvanupasaṃkramya, āyuṣmānupālirāvayoaḥ saṃśayaṃ prativinodayatu, āvāmāpattyāḥ praṇayatu' ।

"ityukte, bhagavan, yena tābhyāṃ bhikṣubhyāṃ dharmakathāmadeśayam tena sa licchavirvimalakīrtirapyupasaṃkramya, māmetadvadati sma-

"'bhadantopāle, tvayānayorbhikṣvorāpattirbhūyo dṛḍhā na kartavyā, nāvila kartavyā; anayorāpattivipratisāraṃ prativinodaya । bhadantopāle, āpattirhyadhyātmamapratiṣṭhitā, bahirdhāvyativṛttā; ubhayeṣvasatsu ca nopalabhyate । tat kasya hetoaḥ? bhagavānavocat cittasaṃkleśena sattvasaṃkleśaḥ; cittavyavadānena viśuddhiriti-

"'subhāṣitārthe, bhadantopāle, cittamadhyātmaṃ vā bahirdhā vā nāsti; ubhayeṣvasatsvapi nopalabhyate । cittaṃ yathā tathāpyāpattiaḥ । yathāpattistathāpi sarvadharmāḥtathatāyā nātikrāmaṇti ।

"'bhadantopāle, yaścittasvabhāvaḥ- sa bhadantasya vimuktacittasya cittasvabhāvo yena kena cittasvabhāvena ki kadācana saṃkliṣṭo abhūt?' abravam-ḥ ano hīdaṃ' । - āha- abhadantopāle, sarvasattvacittaṃ hi tatsvabhāvaḥ ।

"'bhadantopāle, saṃkalpo hi kleśaḥ, nirvikalpo avikalpanā svabhāvaḥ । viparyāsaḥ saṃkleśa, aviparyāsaḥ svabhāvaḥ । ātmasamāropaḥ saṃkleśaḥ, nairātmyaṃ svabhāvaḥ ।

"'bhadantopāle, sarvadharmā hyupapadya, vinaśyanto apratiṣṭhitā māyābhravidhudupamāḥ । sarvadharmā anavasthitāḥ kṣaṇamātramapi na tiṣṭhanti । sarvadharmā hi svapnamarīcinibhā abhūtadarśanam । sarvadharmā udakacandrapratibimbakalpāś cittasaṃkalpāt samuchritāḥ । yaiḥ kaiścana tathāhi prajñāyate, te vinayadharā nāmocyante; ye kecanaivaṃ dāṃtāste sudāṃtāḥ' ।

"atha tau bhikṣū etadavadatām- aayaṃ gṛhapatiaḥ suprajñāvān; vinayadharāṇāṃ bhagavataiṣa hyagra ākhyāto bhadantopālistādṛśaḥ nāsti' । tābhyāmevamavacam- abhikṣū, imaṃ yuvāṃ gṛhapatimmā pratijānītam । tat kasya hetoḥ? sthāpayitvā tathāgatam, ye kecanāsya pratibhānapratiprasrabdhyāḥ samarthāḥ śrāvakā vā bodhisattvā vā, te kecinna vidyante । asya prajñālokastajjātīyaḥ' ।

"tatastau bhikṣū vicikitsām pratinisṛjya, tatraivādhyāśayenānuttarasamyaksambodhicittaṃ saṃjanayamānau, taṃ satpuruṣamabhivandya, etadavadatām- asarvasattvā api caivaṃrūpaṃ pratibhānaṃ labheran', iti ।

atha bhagavānāyuṣmantaṃ rāhulamāmantrayate sma- "rāhula, gaccha" । rāhulastvavocat- "bhagavān, notsahe ।

"ekasmin samaye anekalicchavikumārā yenāhaṃ tenopasaṃkramya, māmevaṃ vadanti sma- abhadanta rāhula, tvaṃ bhagavato asi putraḥ । cakravartirājyaṃ hitvā, pravrajya, ki tvayopalabdham, pravrajyāyā guṇānuśaṃsaṃ kim?' ityukte, māṃ tebhyo yathāyogam pravrajyāguṇānuśaṃsaṃ deśayantaṃ licchavirvimalakīrtirapi, yenāhaṃ tenopasaṃkrānto mahyannamaskṛtvā, etadavocat-

"'bhadanta rāhula, yathā pravrajyā guṇānuśaṃsaṃ deśayasi tathā na deśayeḥ । tat kasya hetoḥ? pravajyā hi guṇarahitā, anuśaṃsāpagatā । bhadanta rāhula, yasmai saṃskṛtam pravartate tasmai guṇānuśaṃsam; pravrajyā tvasaṃskṛtayogaścāsaṃskṛte guṇānuśaṃsannāsti ।

"'bhadanta rāhula, arūpiṇī hi pravrajyā rūpāpagatā, avarāgrāntadṛṣṭivigatā nirvāṇapathaḥ, paṇḍitairvarṇitā, āryaiḥ parigṛhītā sarvamāraparājayakarā, pañcagati niaḥsaraṇam, pañcacakṣuḥ śodhanā, pañcabalaprāptiḥ, pañcendriyāśrayaḥ; anyebhyo apīḍā pāpadharmāsaṃsṛṣṭā paratīrthikasudamanaṃ, prajñaptisamatikrāntā kāmapaṃke gambhīraḥ, ādhāraṇarahitā mamābhāvā vītāhaṅkārā; anupādānam, anupāyāsaḥ, saṃkṣobhapratiniḥsargaḥ, svacittavinayaśca paracittarakṣaṇam, śamathasāmagrī, sarvatra niravadya - sā hi pravrajyā nāma । ye kecana tathā hi pravrajitāste supravrajitāḥ ।

"'kumārāḥ, etādṛśe svākhyāte dharme pravrajata । buddhotpādo durlabhaḥ, kṣaṇasampadapi ca durlabhā, durlabhā punarmanuṣyagatiaḥ' ।

"te kumārā etadavadan- agṛhapate, asmābhiryathā śrutam tathāgatena - mātāpitṛbhyāmanutsṛṣṭaḥ pravrājako na ti । sa tānabravīt- akumārāḥ, anuttarasamyaksambodhicittaṃ saṃjanayamānāḥ prayatnena pratipatsyatha । yūyaṃ tattvataḥ pravrajitāścopasampannāḥ' ।

"atha trisahasraṃ dviśataṃ licchavikumārā anuttarasamyaksambodhicittamutpādayanti sma । bhagavan, etasmātnotsahe" ।

tato bhagavānāyuṣmantamānandamāmantrayate sma- "ānanda,gaccha" । ānanda; punaravocat- "bhagavan,notsahe ।

"ekasmin samaye bhagavataḥ kāya eko rogo niścārya, tasmai kṣīramākāṅkṣamāṇo ahamekasya brāhmāṇamahāśālakulasya dvārasamīpe pātradhārī sthito । licchavirvimalakīrtirapi taddeśamupasaṃkramya, mahyannama skṛtvā, evaṃ vadati sma-

"'bhadantānanda, kimartham kalyameva pātramādāya, asya kulasya dvārasamīpe sthito asi?'- tamevamavacam- abhagavataḥ kāya eko rogo niścārya, tasmai kṣīreṇa prayojanāttad paryeṣa' ityavādiṣam । sa māmetadavocat-

"'bhadantānanda, evammā vagdhi । bhadantānanda, tathāgatasya hi kāyo vajrakaṭhinaḥ, sarvākuśalavāsanāprahīṇaḥ । tasmai sarvakuśaladharmopetāya rogaḥ kuto bhavet? ātaṃkastasmai kutaḥ?

"'bhadantānanda, bhagavate anudhvaṃsanākaraṇāya tūṣṇīm pratigaccha । kañcidanyametanmā vagdhi । mahāmahaujaskā devaputrāśca buddhakṣetrasamāgatā bodhisattvā hi śroṣyanti । bhadantānanda, yadi parīttakuśalamūlopetaścakravartirājo apyarogaḥ, tasmā apramāṇakuśalamūlasahagatāya bhagavate rogaḥ kutaḥ? tat sthānanna bidyate ।

"'bhadantānanda, māṃ lajjitakaraṇāya pratigaccha । anyatīrthikāḥ, mīmāṃsakāḥ, paribrājakāḥ, nirgranthāḥ, ājīvikāśca hi śroṣyanti । ta evam- aaho yadyeṣāṃ śāstā svāturatrāṇasyāpyasamarthaḥ, sattvāturāṇāṃ trāṇamiva kutaḥ śakrotī' cintayiṣyanti । bhadantānanda, praticchādayamāno antardhānaṃ gaccheḥ, kaścicchṛṇuyāt ।

"'bhadantānanda, tathāgatā hi dharmakāyaḥ, na āhārapoṣitaṃ deham । tathāgatāḥ sarvalokadharmasamatikrānto lokottarakāyaḥ । tathāgatasya kāyo anupadravo vinivṛttāsravaḥ । tathāgatasya kāyo hyasaṃskṛtaḥ sarvasaṃskārāpagataḥ । bhadantānanda, īdṛśāya vyādhimeṣṭum, ayuktiścāsadṛśam' ।

"'ityukte, tatra akim mayā bhagavato mithyā śrutam, mithyodgṛhītam?' cintayamāno atilajjito bhūtvā, athāntarīkṣātsvaramaśrauṣam- aānanda, gṛhapatiryathā deśayati, tattathā; api tu bhagavati pañcakaṣāya kāla utpanne, ataḥ sattvā hīnena pradānacaritena damyāḥ । tataḥ, ānanda, alajjitaḥ kṣīramāhṛtya pratigacche a-tyavādīt ।

"bhagavan, licchavervimalakīrteḥ praśnasamādhānopadeśastādṛśo । etasmādbhagavan, notsahe" ।

evameva pañcaśatamātrāḥ śrāvakā anutsahamānāḥ "svapratibhānam" bhagavantamavocan । yallicchavinā vimalakīrtinā saha kathitaṃ, tatsarvaṃ bhagavantamavocan ।

atha bhagavān bodhisattcaṃ maitreyamāmantrayate sma - "maitreya, gaccha" । maitreyastvavocat- "bhagavan, notsahe ।

"ekasmin samaye santuṣitadevaputragaṇena tuṣitavaṃśadevaputraiḥ sārdha, bodhisattvamahāsattvānāmavaivartikabhūmimārabhya, tathā hi dharmakathāṃ kathayamānaḥ, tena licchavirvimalakīrtirūpasaṃkramya, māmetadavocat-

"'maitreya, yadi tvaṃ bhagavatānuttarāyāṃ samyaksambodhyāmekajātipratibaddho vyākṛtaḥ, sa maitreyaḥ kayā jātyā vyākṛtaḥ? atītena kim? aho svidanāgatena? aho svitpratyupannena? tatra yātītajātiḥ, sā hi kṣīṇā । yadanāgatam, tadananuprāptam । pratyutpannajātyāṃ tu sthānannāsti । tad yathā bhagavatā- atathā hi bhikṣo, ekakṣaṇe tvaṃ jāyase, jīryase, mriyase, cyavase, upapadyasa' iti subhāṣitam । anutpāde niyāmāvakrāntiḥ, ajātikhyākṛtā ।

"'anutpadyamānaścennābhisambudhyase; maitreya, kathaṃ vyākṛto asi? tathatājātyā vā tathatānirodhena vā? tathatotpādanirodhāpagatā, anupatsyamānā cānirotsyamānā ।

"'yā sarvasattvānāṃ, sarvadharmāṇāñca sarvāryāṇāṃca tathatā, sā hi, maitreya, tavāpi tathātā । tvañcedevaṃvyākṛtaḥ, sarvasattvā apy- vyākṛtāḥ । tat kasya hetoḥ? tathatā hi dvayāprabhāvitā, nānātvāprabhāvitā । tena hi, maitreya, yadā tvaṃ bodhimabhisambhotsyase, tadā sarvasattvā api tādṛśāṃ bodhimabhisambhotsyante । tat kasya hetoḥ? bodhirhi sarvasattvānvayā । maitreya, yadā tvaṃ parinirvṛtastadā sarvasattvā api parinirvāyiṣyanti । tat kasya hetoḥ? sarvasattvāḥ aparinirvṛtāḥ, tathāgataḥ aparinirvṛtaḥ । sarve te sattvāḥ suparinirvṛtāstena hi nirvāṇajātīyā dṛśyante । maitreya, tasmādimān devaputrān mā vipralambhasva, mā vañcayasva ।

"'bodhyānna kaścit pratiṣṭhite vivartate । tasmānmaitreya, imān devaputrāṃstāṃ bodhisaṅkalpadṛṣṭimutsarjaya । bodhinna kāyena nāpi cittenābhisambudhyati । bodhirhi sarvanimittavyūpaśamaḥ । bodhiḥ sarvālambanāropa rahitā, sarvamanasikārapracārāpagatā, sarvadṛṣṭigataparicchinnā, sarvaparitarkavigatā; bodhiḥ sarveñjitacetaścalanavisaṃyuktā, sarvapraṇidhānāpravṛtā, sarvodgrahaṇavirahitā, aśleṣapratipannā, dharmadhātuniśrayaniśritā, tathatānvayā bhūtakoṭyavasthitā manodharmābhāvenādvayā, ākāśasamasamā, utpādavyayasthityanyathātvābhāvenāsaṃskṛtā ।

"'bodhiḥ sarvasattvānāñcittacaryādhyāśayaparijñā, āyatanānāṃ dvārābhūtā sarvavāsanāpratisandhikleśavipramuktāsaṃsṛṣṭā, sthānāsthānavisaṃyogena viṣayāpratiṣṭhitā, - a-samantatodeśānavasthitā, prādurbhāvinī tathatānupasthitā । bodhirnāmamātrā, tannāmāpyacalam । āyūhaniryūhavigatā bodhirataraṅgā । bodhirnirupāyāsā, prakṛtyā pariśuddhā, prabhāsaḥ svabhāvaviśuddhā । bodhiranudgrahaṇā svanālambanā, sarvadharmasamatādhigamenābhinnā । bodhirudāharaṇa viśleṣeṇānupamā, suduravabodhā-yataḥ sūkṣmā ।

"'bodhiścedākāśasvabhāvena sarvatragā, sā hi kāyena vā cittena vābhisambuddhanāy āsamarthā । tat kasya hetoḥ? kāyo hi tṛṇakāṣṭhakuḍyapathapratibhāsanibhaḥ । cittamarūpamasanidarśanamaniśrayamavijñaptikam" ।

"bhagavan, asminupadeśe prakāśite, tasyāḥ pariṣado dve śate devaputrāṇāmanutpattikadharmakṣāntim prāpnuvan । ahaṃ tvapagatapratibhāno abhūvam । etasmātnotsahe" ।

tato bhagavālliṃcchavikumāraṃ prabhāvyūhamāmantrayate sma- "prabhāvyūha, gaccha" । prabhāvyūho apyavocat- "bhagavan, notsahe ।

"ekasmin samaye vaiśālyā mahānagaryā nirgato ahaṃ licchaviṃvimalakīrtim praviśantaṃ samāgamam । sa māmabhivādya, etadavādiṣam- agṛhapate, kuta āgataḥ?' sa māmabravīt- aāgato bodhimaṇḍāt' । tamabravam- atadvodhimaṇḍannāma kimadhivacanam?' -sa māmetadavocat- akulaputra, bodhimaṇḍannāmatadhyakṛtrimakāraṇādāśayamaṇḍam, vyāpārakarmottāraṇakāraṇāttad hi yogamaṇḍam, viśeṣādhigamakāraṇāttad hyadhyāśaya maṇḍam, samavismāraṇakāraṇāttad hi bodhicittamaṇḍam ।

"'vipākāpratikāṅkṣaṇatākāraṇāttad hi dānamaṇḍam; tacchīlamaṇḍaṃ praṇidhānaparipūraṇāt; sarvasattveṣu pratighacittābhāvena kṣāntimaṇḍam; avinivartanīyakāraṇādvīryamaṇḍam; cittakarmaṇyatākāraṇād dhyānamaṇḍam; pratyakṣadarśanāt prajñāmaṇḍam ।

"'sarvasattveṣu samacittakāraṇānmaitrīmaṇḍam; sarvopakramasahanakāraṇāt karuṇāmaṇḍam; dharmānandābhiratyadhimuktikāraṇānmuditāmaṇdam; anunaya pratighapratinisargāt tadhyupekṣāmaṇḍam ।

"ṣaḍabhijña abhijñāmaṇḍam, nirvikalpādvimokṣamaṇḍam, sattvaparipācanādupāyāmaṇḍam, sarvasattvasaṃgrahakāraṇātsaṃgrahavastumaṇḍam, pratipattisākhyāpārācchravaṇamaṇḍam, yoniśaḥ pratyavekṣaṇānnidhyaptimaṇḍam, saṃskṛtāsaṃskṛtaprahāṇakāraṇādvodhipākṣipākṣikadharmamaṇḍam, sarvalokāvaṃcanātsatyamaṇḍam, avidyāsravakṣayājjarāmaraṇaṃ yāvadāsravakṣayakāraṇāt pratītyasamutpādamaṇḍam, yathābhūtamabhisambodhikāraṇātsarvakleśapraśamamaṇḍam ।

"sarvasattvaniḥsvabhāvāt tadhi sarvasattvamaṇḍam, śūnyatābhisambodhikāraṇāttad hi sarvadharmamaṇḍam, acalakāraṇātsarvamārapramardanamaṇḍam, praveśaviyogāttraidhātukamaṇḍam, abhayāsantrāsakāraṇāt siṃhanādanādino vīryamaṇḍam, sarvatrāninditakāraṇāttad hi sarvabalavaiśāradyāveṇikabuddhadharmamaṇḍam, kleśāśeṣakāraṇāttraividyatāmaṇḍam, sarvajñajñānasamudāgamāt tadhyekacittakṣaṇe sarvadharmaniravaśeṣādhigamamaṇḍam ।

"'yāvattathā hi, kulaputra, bodhisattvāḥ pāramitāsamanvāgatāḥ, sattvaparipācanasamarpitāḥ, saddharmādhāraṇapratisaṃyutāḥ kuśalamūlasahagatānāṃ sarvāṇi pādaniḥkṣepaṇotkṣepaṇāni, bodhimaṇḍādāgatānī, buddhadharmebhya āgatāni, buddhadharmeṣu pratiṣṭhitāni' ।

"bhagavan, asminnirdeśe deśite, devamanuṣyāṇāṃ pañcaśatamātreṇa bodhicitta utpādite, ahaṃ tu tato apagatapratibhāno abhūvam ।

atha bhagavān bodhisattvaṃ jagatīṃdharamāmantrayate sma- "jagatīṃdhara,gaccha" । -jagartīdharastvavocat- "bhagavan,notsahe ।

"ekasmin samaye svasthāne sthitikāle yenāhaṃ, māraḥ pāpīmānapsarasāṃ dvādaśasahasraiḥ parivṛtaḥ śakrasya veṣeṇa tūryañca saṅgītimupādāya, tenopasaṃkramya mama pādau śirasābhivandya, sa saparivāro mām puraskṛtavānekānte asthāt ।

"tantu śakram devendraṃ cintayamānastametadavacam- akauśika, tubhyaṃ svāgatam । sarvakāmaraseṣvapramādaṃ kuru । kāyajīvabhogāt sārādānānityatāsaṃkalpaṃ bahulīkuru' ।

"atha sa māmetadavādīt- asatpuruṣa, imāni dvādaśasahasrāṇyapsarasām madgṛhāṇa ca imāstava parivāraṃ kurva-' iti vadati sma । tamevam- akauśika, ayogyavastu śramaṇāya śākyaputrāya mā dāḥ । tadhyasmabhyamayogyam' ityavadam । tasyāṃ kathāyāṃ kathitāyām, sa licchavirvimalakīrtirupasaṃkramya, māmevam- akulaputra, asmiñśakra evaṃ saṃjñāmmotpādaya । ayaṃ hi māraḥ pāpīmān । tvayi viḍambanārthamāgataḥ, śakro nāstī'- tyavadīt ।

"atha licchavirvimalakīrtistaṃ māraṃ pāpīmantamevam- amāra pāpīman imā apsarasaḥ śramaṇāya śākyaputrāyāyogyāḥ; tena mahyaṃ tāḥ prayacche'- tyavocat । tato mārasya pāpīmato bhayabhītasya saṃvignasya- aayaṃ licchavirvimalakīrtirmadvañcanāyā āgacchatī'-tya । antardhānaṃ kartukāmaḥ so asamarthaḥ; sarvarddhividhīrdarśayitvā, punarantardhānasyāsamartho abhūt ।

"athāntarīkṣād ghoṣoniścarati sma- apāpīman, imā apsaraso asmai satpuruṣāyopanāmaya, purataśca svasthānaṃ gantuṃ śakṣyasi' । -tato māraḥ pāpīmān bhayabhīto anākāṅkṣamāṇastathā tā apsarasa upanāmayati sma ।

"atha vimalakīrtistā apsarasaḥ pratigṛhya tā etadabravīt- ayūyam pāpīmatā mahyaṃ dattāḥ; tenānuttarasamyaksambodhicittamutpādayata' । sa tābhyo bodhiparipākāvahānulomikābh kathāmakārṣīt; tāśca bodhicittamutpādayanti sma । tataḥ sa punastāsu- ayūyametarhi bodhicittamutpādya, ito dharmasammode hṛṣṭādhimokṣayata, kāme ca hṛṣṭā mādhimokṣayate a tyājñāpayati sma । tā abruvan- asā dharmasammodaratiḥ kim?'

"so abravīt- a ratirbuddhe abhedyaśraddhā, dharmaśravaṇachando ratiḥ, saṅghaparyupāsane ratiḥ, nirmāṇatā ca gurusatkāre ratiḥ, dhātusamudaye ca viṣayāsthāne ca ratiḥ ghātakopamaskandhaprekṣaṇe ratiḥ, sarpaviṣamadhātuprekṣaṇe, śūnyagrāmanibheṣvāyataneṣu vivekaratiḥ, bodhicittasaṃrakṣe sattvahitaṅkararatiḥ, dānasaṃvibhāge śīlāsraṃsaneratiḥ, kṣāntyāṃ kṣamaṇadame, vīrye kalyāṇasampratipattyāṃ, dhyānaparibhoge ca prajñāyām kleśanirābhāse ca bodhyāmudāraratiḥ, māranigraharatiḥ, kleśasaṃvadhe buddhakṣetraviśodhane, lakṣaṇānuvyañjanasamutthāpanatārthaṃ sarvakuśalasannicaye, gambhīradharmaśravaṇātrāsaratiḥ, triṣu vimokṣamukheṣu paricayakaraṇe nirvāṇādhyālambane bodhimaṇḍālaṅkāre cākālaprāptyai nirvyāpāre ca sabhāgajanāya sevane cāsabhāgeṣvadveṣe cāpratighe ratiḥ, kalyāṇamitrebhyaḥ sevane, pāpamitravivarjane ca dharme cādhimuktiḥ, sā śraddhā, prāmodyaratiśropāyasaṃgraharatiścāpramāde bodhipakṣayadharmaniṣevaṇe ca ratiḥ । evaṃ hi bodhisattvadharmasammodābhiradhimuktiḥ' ।

"atha māraḥ pāpīmāṃstā apsarasa etadabravīt- aidānīmasmākamāvāsaṃ gacchata । -tā abruvan- atvayā vayamasmai gṛhapate dattāḥ; tena sābhprataṃ dharmasammodābhiratyadhimuktiḥ karaṇīyā kāme tvabhiratyadhimuktirakaraṇīyā । tato māraḥ pāpīmālliṃcchavi vimalakīrtimetadavocat- ayadi bodhisattvo mahāsattvaḥ sarvasvaparityāgī ca cittagrāhako nāsti, gṛhapate, imā apsarasāḥ preṣaya' । vimalakīrtirabravīt- aimāḥ preṣyāḥ; tena pāpīman saparivāro apagaccha । sarvasattvadharmāśayaḥ paripūryatām' । atha tā apsaraso vimalakīrtaye abhivandanaṃ kṛtvā, etadavadan- agṛhapate, kathamasmābhirmārasthāne viharitavyam? "avocat- abhaginyaḥ, astyakṣayapradipo nāma dharmamukham । tena pratipadyata । tadapi, bhaginyaḥ, kim? yadidam-yadyapyekapradīpāt pradīpānāṃ śatasahasrāṇi prajvālitāni, sa pradipa'pacayanna gacchati । evameva,bhaginyaḥ, ekabodhisattvaḥ sattvānāṃ bahuśatasahasrāṇi bodhyāṃ sthāpayitvā, sa bodhisattvo anapacayacittasmṛtiḥ, paryanapacaya uparivardhate । tathā ca sarvakusahaladharmā yathā yathānyebhyeḥ paribhāvitāś cākhyātāḥ, śāsanaṃ tathā tathā sarvakuśaladharmairvivardhate । tadhyakṣayapradīpo nāma dharma mukham । tasmin mārasthāne viharamāṇā apramānṇadevaputradevakanyānāṃ bodhicittamadhimucyadhvam । evaṃ hi syāta tathāgatakṛtajñāḥ, sarvasattvopajīvyāḥ a । tatastā apsaraso licchavervimalakirteḥ pādau śirasābhivandya, māreṇa saha pratyagacchan । bhagavan, licchavervimalakīrtestadvikurvaṇaviśeṣaṇaṃ dṛstvā, etasmāt notsahe" । atha bhagavaṃśresthiputraṃ sudattam āmantrayate sma- "kulaputra gaccha " । sudattaḥ punaravocat- "bhagavan, notsahe । " ekasmin samaye mām matpitṛniveśane mahāyajñakaraṇārthāya sarvaśramaṇabrāhmaṇebhyaḥ sarva daridraduḥkhitakṛpaṇavanīyakavihvalībhūtebhyaḥ saptadivasaṃ dānaṃ dadaṃ, tasmin mahāyajñakaraṇe antimadivase licchavirvimalakīrtistāmmahāyajñabhūmimupasaṃkramya, etadavadīt- aśresthiputra, yathā tvaṃ yajñaṃ karoṣi tathā hi yajñaṃ mā kuruḥ, dharma yajñaṃ kuru । alaṃ ta āmiṣayajñena । tametadavadam - taddharmayajñaṃ kathaṃ deyam? a

"sa māmabravīt- ayena kena dharma yajñenāpūrvamacaramaṃ sattvā paripacyante, tadhi dharma yajñam । tadapi kiṃ? yaduta- bodhivyupahārasya mahāmaitri, saddharmasaṃgraheṇābhinirhṛtā mahākaruṇā, sarvasattvaprāmodyapalambhenābhinirhṛtā mahāmuditā, jñānasaṃgraheṇābhinirhṛtā mahopekṣā-

a aśāntidamenābhinirhṛtā dānapāramitā, duḥśīlasattvaparipācanenābhinirhrritā śīlapāramitā, nairatmyadharmeṇābhinirhṛtā kṣāntipāramitā, bodhyārambheṇābhinirhṛtā vīryapāramitā, kāyacittavivekenābhinirhṛtā dhyānapāramitā, sarvajñajñānenābhinirhṛtā prajñāpāramitā- " a sarvasattvaparipācanenābhinirhṛtā śūnyatābhāvanā, saṃskṛtapariśodhanenābhinirhṛtānimittabhāvanā, saṃcityopapattyābhinirhṛtāpraṇihitabhāvanā-

"' saddharmaparyudgrahaṇenābhinirhṛto balaparākramaḥ, saṃgrahavastunābhinirhṛtaṃ jīvitendriyam, sarvasattvabhṛtyaśiṣyabhavenabhinirhṛtā nirmāṇatā, asarātsāropādānenābhinirhṛtaḥ kāyajīvabhogalābhāḥ, ṣaḍanusmṛtyābhinirhṛta smṛtiḥ, saṃmodanīyadharmeṇābhinirhṛta āśayaḥ, sampratipatyābhinirhṛtājīvapariśuddhiḥ, śraddhāprāmodyasevanenābhinirhṛtamāryaparyupāsanam, anāryāpratighenābhirhṛto adhyāśayaḥ, pratipatyābhinirhṛtaṃ śravaṇakauśalyam, araṇādharmāvabodhenābhinirhṛta āraṇyāvāsaḥ, buddhajñānapratilābhenābhinirhṛtaṃ pratisaṃlayanam, sarvasattvakleśavimuktiyogenābhinirhṛtā yogācārābhūmiḥ-

"'lakṣaṇānuvyañjanabuddhakṣetrālaṅkārasattvaparipācananenābhinirhṛtaḥ puṇyasambhāra, sarvadharmeṣvanupādeyāheyaikanayajñānenābhinirhṛtaḥ prajñāsambhāraḥ, sarvakleśāvaraṇākuśaladharmaprahāṇenābhinirhritaḥ sarvakuśalamūla sambhāraḥ, sarvajñajñānādhigamena ca kuśaladharmeṇa cābhinirhṛtaḥ sarvabodhipakṣadharmasamutpādaḥ- tadhi, kulaputra, dharmayajñam । tasmin dharmayajñe pratiṣṭhito bodhisattvo yajñadāyakaḥ, yajñasukāraka, sadevake loke bhavati dakṣiṇīyaḥ a ।

" bhagavan, tasmin gṛhapatāvimamevaṃnirdeśaṃ deśitavati, tasyā brāhmaṇa pariṣado brāhmaṇānāṃ dviśatānāmanuttarasamyaksambodhicittamutpannam ।

"ahamapi śrāddha āścaryaprāptaḥ satpuruṣasya pādāvabhivandya,matkaṇṭhādavatārya śatasahasramūlyaṃ muktāhāramanuprayacchāmi sma । sa na pratīcchati sma । atha khalvahametadavocam- a pratigṛhāṇa tvamim muktāhāraṃ, yaṃ cādhimucyase tasmai dehī' ti । sa taṃ muktāhāraṃ pratigṛhya ca dvau pratyaṃśau kṛtvā caikaṃ pratyaṃśaṃ tasmin yajñasthāne sarvalokaninditebhyo nagaradaridrebhyo dadāti sma; dvitiyaṃ pratyaṃśaṃ duṣprasahāya tathāgatāya niryātayāmāsa । evam rūpaṃ prātihāryaṃ darśayati sma, yathā sarvābhiḥ parṣadbhirmarīcirnāma lokadhāturduṣprasaho nāma tathāgataśca dṛśyete sma । sa ca muktahāra stasya duṣprasahasya tathāgatasya murdhnimuktāhārkūṭāgāraḥ saṃsthito abhūccaturasraścatuḥsthūṇaḥ samabhāgaḥ suvibhakto darśanīyo vicitraḥ ।

"sa evaṃ rūpaṃ prātihāryaṃ darśayya, vacanametadavocat- "' dāyako yo dānapatiryathā tathāgataṃ, tathā nagaradaridrān dakṣiṇīyān sañjānāti cāsaṃbhinnaṃ samamahākaruṇācittena vipākapratikāṅkṣī parityāgī, sa hi dharma yajña pariniṣpanna a iti ।

"atha te nagaradaridrās tat prātihāryaṃ dṛṣtvā, taṃ dharmopadeśamapi śrutvā, anuttarasamyaksambodhicittamutpādayanti sma । bhagavan, etasmāt kāraṇāttasya satpuruṣasya rogapṛcchanagamannotsahe " ।

tathā hi sarve te bodhisattvā mahāsattvā api, yā tena satpuruṣeṇa sahāvakāśakathā" ye nanopadeśā uktāḥ tatsarvaṃ deśayanto gamannotsahante sma ।

śrāvakabodhisattvapreṣaṇoktasya parivartastṛtīyaḥ ।

glānasaṃmodana 

tato bhagavān maṃjuśrīm kumārabhūtamāmantrayate sma- "maṃjuśrīḥ, licchavervimalakīrte rogapṛcchanāya gaccha" । maṃjuśrīrapyavocat-

"bhagavan, licchavirvimalakīrtirdurāsado gambhīranaye pratibhānapratipannaḥ, vyatyastapadapuṣkalapadaniṣpādanakuśalaḥ, anācchedyapratibhānassarvasattveṣvapratihatabuddhisamarpitaḥ, sarvabodhisattvakarmaniryātaḥ, sarvabodhisattvapratyekabuddhaguhyasthāne supratipannassarvamārasthānavinivartakuśalaḥ, mahābhijñāvikrīḍita upāyaprajñāniryāto advayadharmadhātvasaṃbhedagocarasya varāgraprāpto dharmadhātvekavyūhānantākāravyūhadharmadeśanākovidaḥ, sarvasattvendriyasamprāpakavyūhajño vicakṣaṇaḥ, upāyakauśalyagatigataḥ praśnanirṇayapratilabdhaḥ । sa parīttavarmasannāhasantoṣasyāsamarthaḥ, ki tu buddhādhiṣṭhānena tena gato yathābhūtaṃ yathānubhāvaṃ bhāṣitukāmo " ।

atha tasyām pariṣadi teṣāṃ bodhisattvamahāśrāvakaśakrabrahmalokapālānāṃ ca devaputrāpsarasāmetabhūt- " maṃjuśrīḥ kumārabhūtaścā satpuruṣastāvubhāvabhilāpinau, tatra mahādharmakīrtikathā niyataṃ bhaviṣyatī" -ti । tato bodhisattvānāṃ lakṣaṃ śrāvakāṇāṃca pañcaśatamātraṃ bahuśakrabrahmalokapālāśca bahuśatasahasrāṇī devaputrāṇāṃca dharmaśravaṇārthaṃ maṃjuśriyaḥ kumārabhūtasya pṛṣṭhito agacchan । atha maṃjuśrīḥ kumārabhūtaḥ sarvaistairbodhisattvamahāśrāvakaśakrabrahmalokapāladevaputraiḥ parivṛtaḥ puraskṛto vaiśālīmmahānagarīm praviśati sma ।

tato licchaveivimalakīrteretadabhūta- "maṃjuśrīḥ kumārabhūtaśca bahuparivāra āgacchanti; tenedamme gṛhamadhiṣṭhā śūnyaṃ -" iti । tadgṛhaṃ śūnyaṃ adhyatiṣṭhat । tatra dvāriko api nābhavat । maṃco yasmin vimalakīrtiglānaḥ śāyī, āsīdekāsanam । taṃ sthāpayitvā tatra maṃco vā pīṭhikā vāsanaṃ kiñcinnādṛśyata ।

atha maṃjuśrīḥ saparivāro yena vimalakīrterāvāsastenāgacchat; upasaṃkramya ca praviśya, tadgṛhaṃ śūnyamadrākṣīt । tatra dvāriko api nābhavat । tasmāt, vimalakīrtiḥ śāyyāsīt, ekākimaṃcāganyamañcaṃ pīṭhikaṃ vāsanaṃ vā nādrākṣīt । tato licchavirvimalakīrtirmajuśriyam kumārabhūtamadarśat; dṛṣṭvaidavocat- "maṃjuśrīḥ, ehi svāgataḥ, maṃjuśrīḥ, ehi susvāgataḥ । pūrvamanāgato adṛṣṭo aśruto dṛśyase" । maṃjuśrīrabravīt- "gṛhapate, yathā vadasi tathā yadāgatam, tadhi punarnāgacchati । yad gataṃ tadapi punarna gacchati । tat kasya hetoḥ? anāgata āgamo api na prajñāyate, gate api gamananna prajñāyate, yatkāraṇād yaddṛṣṭam, tat punarapi draṣṭavyannāsti ।

"kaccitte, satpuruṣa, kṣamaṇīyaṃ, kaccid yāpanīyaṃ, kaccitte dhāvato na kṣubhyante, kaccid duḥkhā vedanāḥ pratikrāmanti nābhikrāmanti? bhagavānapi - ananu tubhyamalpābādhatā, alpātaṃkatā, alpāturaḥ laghūttthānatāpi, yātrābalasukhānavadya sukhasparśavihāra a tyakhyat । gṛhapate, ayaṃ te rogaḥ kasmādutpannaḥ? utpannaḥ kiyacciraṃ? kimāśritaḥ? kadā śāmyati?"

vimalakīrtiravocat- "maṃjuśrīḥ, avidyā ca bhavatṛṣṇa yāvat, tāvadayamme rogo api । yāvat sarvasattvānāṃ rogaḥ, tāvadapi me roogaḥ । yadā sarvasattvā vītarogāḥ, tadā rogo mamāpi na sambhavati । tat kasya hetoḥ? maṃjuśrīḥ, bodhisattvasya saṃsārasthānaṃ hi sattvāḥ); rogo hi saṃsārasthānam । yadā sarvasattvā vītarogāḥ, tadā bodhisattvo apyarogo bhavati ।

"maṃjuśrīḥ, tadyathāpi nāma śreṣṭhina ekaputro glāno bhavet; tadvādhakāraṇādubhāvapi mātāpitarau glānau bhavataḥ । yāvatsa ekaputro arogo abhūtaḥ, tāvadubhāvapi mātāpitarau duḥkhitau bhavataḥ । maṃjuśrīḥ, evameva bodhisattvaḥ sarvasattveṣv ekaputra iva priyaḥ; sarvasattveṣu glāneṣu so api glāno bhavati । sattve aroge, so apyaglānaḥ । yadapi, maṃjuśrīḥ- aayaṃ te rogaḥ kasmādutpanna?' iti vadasi-bodhisattvānāṃ hi rogo mahākaruṇāyāḥ sanbhavati" ।

maṃjuśrīravocat- "gṛhapate, kimasmiṃste śūnyāgāre na kaścit parivāro asti?"-abravīt- "maṃjuśrīḥ, sarvabuddhakṣetrāṇyapi śūnyāni" । - abhāṣata- "kena śūnyāni?"-āha- "śūnyatayā śūnyāni" । -abhāṣata- "śūnyatāyāṃ śūnyam kīm?" -āha- "saṅkalpo hi śūnyatā śūnyaḥ" । -abhāṣata- "śūnyatā ki saṅkalpāyāsamarthā?" -āha- "tasmin parikalpe śūnye, śūnyatā hi śūnyatāyāṃ nirvikalpā" । -abhāṣata- "gṛhapate a śūnyatā yatrānveṣṭuṃ ?" -āha- "maṃjuśrīḥ, śūnyatānveṣṭuṃ dviṣaṣṭidṛṣṭigatebhyaḥ" । -abhāṣata- "dviṣaṣṭodṛṣṭigatāni kuto anveṣṭuṃ ?" -āha- "tānyanveṣtuṃ tathāgatasya vimuktyāḥ" । - abhāṣata- "iyaṃ tathāgatasya vimuktiḥ kuto anveṣṭuṃ ?" -āha- "anveṣṭuṃ sarvasattvānām prathamacittacaryāyāḥ ।

"maṃjuśrīḥ yat akinte na kaścit parivāro astī?' -ti vadasi- sarvamārāśca sarvaparapravādinaḥ santi me parivāraḥ । tat kasya hetoḥ? mārā hi saṃsārasya varṇavādinaḥ, saṃsāraśca bodhisattvasya parivāraḥ । parapravādiṣu dṛṣṭigatānāṃ varṇavādoiṣu, bodhisattvaḥ sarvadṛṣṭigatebhyo aniṃjyaḥ । tasmāt sarvamārāśca sarvaparapravādino mama parivāraḥ" ।

maṃjuśrīrabhāṣata- "gṛhapate, rogaste kīdṛśaḥ?" - āha- "ārupyo asanidarśanaḥ" । -abhāṣata- "sa rogaḥ kiṃ kāyāpratisaṃyukta āhosviccittapratisaṃyuktaḥ?" -āha- "kāyavivekatayā kāyapratisaṃyukto nāsti, cittamāyādharmatayā cittapratisaṃyukto nāsti" । -abhāṣata- "gṛhapate, eṣāṃ caturṇā, yadidam-pṛthivyaptejovāyvākāśadhātūnām, ko dhāturhanyate?" -āha- "maṃjuśrīḥ, yaḥ kaśca sarvasattvānāṃ rogadhātuḥ, tenāhamapi glānaḥ । maṃjuśrīḥ, katham bodhisattvena glāno bodhisattvaḥ sammodpanīyaḥ?"

maṃjuśrīrabhāṣata "kāyo anitya iti-, na hi nirvidvirāgena । kāyo duḥkha iti-nirvāṇarasena hi na । kāyo nairātmya iti-atha ca punaḥ sattvaparipācanena । kāyaḥ śānta eveti-kintūpaśamena nāsti । sarvaduścarit upanīte, saṃkrāntyā na । svātureṇānyeśu glāneṣu sattve kāruṇyapūrvāntaparyānta duḥkhānusmṛtisattvārtha kāryānusmṛtikuśalamūlasākṣātkārādiviśuddhyatṛṣṇānityodyogaṃ samārabhya, sarvarogābhāvakāraṇabhaiṣajyarājo bhaved-iti । tathā hi bodhisattvena glāno bodhisattvaḥ saṃmodapanīyaḥ" । maṃjuśrīrabhāṣata- "kulaputra, glānena bodhisattvena kathaṃ svacittaṃ nidhyāyitavyam?"

vimalakīrtirāha- "maṃjuśrīḥ, glānena bodhisattvena hi svacittamevaṃ nidhyāyitavyam-vyādhiḥ pūrvāntābhūtaviparyāsakarmaparyutthānānniśrarati । abhūtasaṃkalpakleśotpanno ya āturo nāma dharmaḥ, ta paramārthata iha na kiṃcidupalabhyate । tat kasya hetoḥ? ayaṃ kāyaścaturmahābhūtebhyo bhūtaḥ; eṣu dhātuṣu kaścadadhipatirvā janako vā nāsti । asmin kāye anātmake, ātmābhiniveśaṃ sthāpayitvā, iha paramārthato yo rogo nāma so anupalambhaḥ; tasmādātmani hyabhiniveśe asati, rogamūlājñāyāṃ viharitavyam-iti; tena, ātmasaṃjñāyāṃ pratiprasrabdhāyāṃ, dharmasaṃjñotpādayitavyā ।

"ayaṃ hi kāyo anekadharmasaṃnipātaḥ; utpadyamāno dharmā evopadyante; nirudhyamāno dharma eva nirudhyante । dharmāḥ parasparanna vedayanti na jānanti । te dharmā utpattyāmevam- aahamupapadya' iti-na cintayanti; nirodha'pyevam-'ahanniridhya' iti-na cintayanti ।

"tena dharmasaṃjñājñākaraṇārtha cittamutpādayitavyam- ayanmayaivaṃ dharmeṣu saṃjñāyate, tadapi viparyāsaḥ । viparyāso hi mahārogaḥ । mayā rogavisaṃyogaḥ karaṇīyaḥ, vyādhiprahāṇāyodyogaḥ karaṇīyaḥ' । tatra tadvyādhivarjanaṃ kim? yaduta-ahaṃkāramamakāravarjanam । tadahaṃkāramamakāravarjanaṃ kim? yaduta-devayavisaṃyogaḥ । tatrā dhyātmabahirdhāsamudācārābhāvaḥ kim? yaduta-samatāyā acalaṃ, svacalaṃ, vyacalam । "samatā kim? matsamatāyā yāvannirvāṇasamatām । tat kasya hetoḥ? yadidam-mannirvāṇayorubhayorapi śūnyatākāraṇāt । tābhubau kena śūnyau? nāmavyavahārobhau śūnyau; tasmāttāvapariniṣpannau । tathā hi tena samatādarśanena roga evānanyaḥ । śūnyatānyathākāre asati, roga eva śūnyatā ।

"vedanā nirvedana draṣṭavyā । tena vedanānirodho na sākṣātkaraṇīyaḥ । parisamāptabuddhadharma ubhe vedane utsṛjet, kiṃ tu sarvadurgatisattveṣu mahākaruṇānutthāpanannāsti; tathā hi karaṇīyaṃ, yathaiṣu sattveṣu yoniśo nidhyaptyā vyādhirnirākṛto bhavati ।

"eṣu kaściddharmo nopasaṃhartavyo vā nirākaraṇīyo vā । tadādhāraparijñānārtha, yasmād roga utpannaḥ, teṣu dharmo deśayitavyaḥ । sa ādhāraḥ kim? yadidam-adhyālambanam ādhāraḥ । adhyālambanādhāre yāvadālamambanam, tāvad rogādhāraḥ । kasminadhyālambanam? traidhātukādhyālambanam । adhyālambanādhāraparijñā kim? yadutanālambanaṃ cānupalabdhiḥ । yānupalabdhistadhyanadhyālanbanam । anupalabdhiḥ kim? yadidam-ātmadṛṣṭiśca paradṛṣṭiḥ-ubhe dṛṣṭī nopalabhyete । ato anupalabdhirnāmocyate ।

"maṃjuśrīḥ, ātureṇa tathā hi bodhisattvena jarāvyādhimaraṇajātivarjanāya svacittaṃ nidhyāyitavyam । maṃjuśrīḥ, bodhisattvānāṃroga evaṃ rūpaḥ । yadyevanna bhavet, vyavasāyo nirārthako abhaviṣyat । tadyathāpi nāma pratyarthikopaghātena vīro nāmocyate, evameva jarāvyādhimaraṇaduḥkhaśamanena bodhisattvo nāmocyate ।

"tena glānena bodhisattvenaivaṃ - ayathā mama rogo abhūto asan, tathā hi sarvasattvānāṃ rogo apyabhūto asan-' ityupalakṣitavyam । evaṃ prekṣamāṇaḥ so anuśaṃsadarśanābhraṣṭaḥ sattveṣu mahākaruṇāmutpādayati, sthāpayitvā cāgantukakleśaprahāṇāya sattveṣvabhiyogamahākaruṇāmutpādayati । tat kasya hetoḥ? anuśaṃsadarśanapatitayā mahākaruṇayā hi jātiṣu bodhisattvo nirvidyate । anuśaṃsadarśanaparyutthānāpagatayā mahākaruṇā bodhisattvo jātiṣu na nirvidyate । dṛṣṭiparyutthāne samuttiṣṭhati, sa na jāyate । cittaparyutthānāpagato jāyamānaḥ sa mukta iva jāyate, sa mukta ivotpadyate । mukta iva jāyamāno mukta ivotpadyamāno buddhasattvabandhanamuktidharmadeśanāyai samarthaśca pratibalo bhavati । yadidam bhagavatā-ātmanā baddhena paraṃ bandhanādvimocayet, tadhi sthānanna vidyate । ātmanā muktena paraṃ bandhanādvimocayet, tatsthānaṃ vidyata-iti bhāṣitam । tasmād bodhisattvo muktyai kuryānna bandhanāya ।

"tatra bandhanaṃ kim? kimmuktiḥ? anupāye bhavamuktiparigraho bodhisattvasya bandhanam । upāyena bhavapravṛttyavakrāṃtirmuktiḥ । anupāyena dhyānasamādhisamāpattyāsvādo bodhisattvasya bandhanam । upāyena dhyānasamādhyāsvādo muktiḥ । upāyenānuddiṣṭa prajñā hi bandhanam । upāyena niṣṭhitaprajñāḥ muktiḥ । prajñānuddiṣṭopāyo bandhanam । prajñayā niṣṭhitopāyo muktiḥ ।

"tatropāyānuddiṣṭaprajñābandhanaṃ kim? yaduta-śūnyatānimittāpraṇihitanidhyaptiśca lakṣaṇānuvyaṃjana buddhakṣetrālaṃkārasattvaparipācanānidhyaptirhyupāyānuddiṣṭaprajñā ca bandhanam । tatropāyaniṣṭhitaprajñāmuktiḥ kim? yadutalakṣaṇānuvyaṃjanabuddhakṣetrālaṅkārasattvaparipācanacittanidhyaptiśca śūnyatānimittā praṇihitaparijayakaraṇam, idaṃ hyupāyaniṣṭhitaprajñā ca muktiḥ । tatra prajñānuddiṣṭopāyabandhanaṃ kim? yadidaṃ-sarvadṛṣṭikleśaparyutthānānuśayānunayapratighāvasthitasya sarvakuśalamūlavyāpārabodhyapariṇāmanā hi prajñānuddiṣṭopāyaśca bandhanam । tatra prajñāniṣṭhitopāyamuktiḥ kim? yadidam- tayā sarvadṛṣṭikleśaparyutthānānuśayānuśayānunayapratighaparivarjakasya sarvakuśalamūlavyāpārabodhipariṇāmanayāparāmṛṣṭiḥ, sā hi bodhisattvasya prajñāniṣṭhitopāyaśca muktiḥ ।

"maṃjuśrīḥ, tatra glānena bodhisattvenaivaṃ teṣu dharmeṣu nidhyāyitavyaṃ-yaḥ kāyacittaroge anityatāduḥkhaśūnyananairātmyasaṃbodhaḥ, sa tatprajñā । yaḥ kāyasya rogavivarjanenānutpādśca saṃsārāsraṃsane sattvārthaprayogānuyogaḥ, ayaṃ hi tadupāyaḥ । bhūyo api yaḥ akāyacittarogāḥ parasparaṃ paraṃparayā na ca navā na ca jīrṇā avabodhaḥ, sa tatprajñā । yacca kāyacittarogopaśamanirodhayoranutthāpanaṃ, tattadupāyaḥ ।

"maṃjuśrīḥ, tathā hi glānena bodhisattvena svacittaṃ nidhyāyitavyam; kiṃ tu tena nidhyaptyanidhyaptyorna biharitavyam । tat kasya hetoḥ? yadi nidhyaptyāṃ biharet, sa hi pṛthagjanasya dharmaḥ । athānidhyaptyāṃ biharet, sa śrāvakadharmaḥ । tasmād bodhisattvena nidhyaptyanidhyaptyorna viharitavyam । yattatrāpratiṣṭhitaṃ, tadvodhisattvagocaraḥ ।

"yaḥ pṛthagjanagocaraścāryagocaraśca nāsti, sa hi bodhisattvagocaraḥ । yaḥ saṃsāragocare api kleśagocarastu nāsti, sa bodhisattvasya gocaraḥ । yo nirvāṇāvabodhagocare apyatyantaparinirvāṇagocarastu nāsti, sa bodhisattvasya gocaraḥ । yaścaturmāradeśanāgocare api sarvamāraviṣayasamatikrāntagocaraḥ, sa bodhisattvasya gocaraḥ । yaḥ sarvajñajñānaiṣaṇāgocare apyakālajñānaprāptigocarastu nāsti, sa hi bodhisattvasya gocaraḥ । yaścatuḥsatyajñānagocare apyakālasatyapratipādanagocarastu nāsti, sa hi bodhi sattvasya gocaraḥ । yo adhyātmapratyavekṣaṇagocare api saṃcintyabhavapratikāṃkṣiparigrahagorastu nāsti, sa bodhisattvasya gocaraḥ । yo anutpādapratyavekṣaṇagocara'pi niyataprāptyavakrāntigocarastu nāsti, sa bodhisattvasya gocaraḥ । yaḥ pratītyasamutpādagocare api sarvadṛṣṭiviṣyagocarastu nāsti, sa bodhisattvasya gocaraḥ । yaḥ sarvasattvasaṃsargagocare api kleśānuśayagocarastu nāsti, pe । yo viveka-gocare api kāyacittakṣayasthānagocarastu nāsti, pe । yasraidhātukagocare api dharmadhātuvyavacchedakaraṇāgocarastu nāsti, pe । yaḥ śūnyatāgocare api gūṇasarvathaiṣaṇāgocarastu, pe । yo animittagocare api pramocayitavya sattvāvalambanavyavasāyagocarastu, pe । yo apraṇihitagocare api saṃcintyabhavagatidarśanagocarastu, pe । yo anabhisaṃskāragocare api sarvakuśalamūlābhisaṃskārāsraṃsanagocarastu, pe । yaḥ ṣaṭpāramitāgocare sarvasattvacittacaryāpārāyaṇagocaraḥ, pe । yaḥ ṣaḍabhijñāgocare api kṣīṇāasravagocarastu nāsti, pe । yaḥ saddharmasthānagocare kumārgānupalabdhigocaraḥ, pe । yaścaturapramāṇagocare api brahmalokajātyasaṃsargagocarestu, pe । yaḥ ṣaḍanusmṛtigocare sarvāsravagocaro nāsti, pe । yo dhyānasamādhisamāpattigocare api samādhisamāpattivaśenānutpādagocarastu, pe । yaḥ smṛtyusthānagocare api kāyavedanācittadharmātirekagocarastu nāsti, pe । yaḥ pradhāna gocare kuśalākuśaladvayālambanagocaro nāsti, pe । ya ṛddhipādanirhāragocare apyanābhogarddhipādavaśagocaraḥ, pe । ya paṃcendriyagocare sarvasattvendriyavarāvarajñānagocaraḥ, pe । yaḥ paṃcabalāvasthānagocare tathāgatasya daśabalābhiratigocaraḥ, pe yaḥ saptabodhyaṃgapariniṣpannagocare buddhipravicayajñānakauśalyagocaraḥ, pe । yo mārgāśrayagocare api kumārgānupalabdhigocarastu, pe ।

yaḥ śamathavipaśyanāsamagrārambhagocare apyatyantopaśamāpatanagocarastu, pe ।

yaḥ sarvadharmānutthāpanalakṣaṇāvabodhgocare api lakṣaṇānuvyañjanabuddhakāyavibhūṣaṇasamutthāpanatāgocarastu, pe ।

yaḥ śrāvakapratyekabuddhacāritra darśanagocare api buddhadharmānapāyivyāpāragocarastu, pe । yaḥ sarvasvabhāvātyantaviśuddhatāpannadharmānugamanagocare api sarvasattva yathādhimukti tatheryāqpathadarśanāgocarastu, pe ।

yaḥ sarvabuddhakṣetrātyantavināśāviṣkaraṇāpagatā akāśasvabhāvādhigamagocare nanāvyuhā nekavyuhabuddhakṣetraguṇavyuyhadarśanāgocaraḥ, pe ।

yaḥ saddharmacakrapravartanamahāparinirvāṇāsaṃdarśanagocaraśca bodhisattvacaryā atyajanagocaraśca, ayamapi bodhisattvasya gocaraḥ" ।

asmin upadeśe nirdiśyamāne, teṣām maṃjuśrīyā kukārabhūtena sārdhamāgatānām devaputrāṇāmaṣtasahasrairanuttarasamyaksambodhicittamutpāditam ।

glānasaṃmodana kathāyāḥ parivartaścaturthaḥ ।

acintyavimokṣanirdeśaḥ

athāyuṣmataḥ śāriputrasyaivaṃ bhavati sma- ayadyasmin gṛha āsanānyapi na syuḥ, ime bodhisattvāśca mahāśrāvakāḥ kutra niṣīdanti?' tato licchavirvimalakīrtirāyuṣmataḥ śāriputrasya cittavitarka jñātvā, āyuṣmantaṃ śāriputramevamavocat-

"bhadanta śāriputra, ki dharmārthika āgato asi? āhosvidāsanārthikaḥ?" āha- "dharmārthika āgataḥ, nāsmyāsanārthikaḥ" । avocad- "bhadanta śāriputra, yadyato yo dharmārthikaḥ so api svakāyārthiko na syāt, āsanachandīkṣaṇaṃ kuta āgatam? bhadanta śāriputra, yo dharmakāmaḥ, sa hi rūpavedanāsaṃjñāsaṃskāravijñānakāmo nāsti, skandhadhātvāyatanakāmo nāsti । yo dharmakāmaḥ, sa kāmarūpārūpyadhātukāmo nāsti, । yo dharmakāmaḥ, sa buddhabhiniveśakāmo nāsti, dharmasaṃghābhiniveśakāmo nāsti । "bhadanta śāriputra, punaraparaṃ yo dharmakāmaḥ, sa duḥkhaparijñānakāmo nāsti, samudayaprahāṇakāmo nāsti, nirodhasākṣātkārakāmo nāsti, mārgabhāvanākāmo nāsti । tat kasya hetoḥ? dharmo hyaprapañca'nakṣaraḥ; tato yad- aduḥkhaṃ parijñātavyam, samudāyaḥ prahātavyaḥ, nirodhaḥ sākṣātkartavyaḥ, mārgo bhāvayitavya' ityuttarikaraṇīyaṃ, taddharmakāmo nāsti, tadhi prapañcakāmaḥ । "bhadanta śāriputra, dharmo hyupaśāntaśca praśāntaḥ, tato ya utpādavināśanasamudācāraḥ, sa dharmakāmo nāsti, vivekakāmo nāsti; sa utpādavināśakāmaḥ । bhadanta śāriputra, punaraparaṃ dharmo a rajo virajaḥ; tataḥ kaściddharmaśced yasmin anunayas- antamaśo nirvāṇe api, sa hi dharmakāmo nāsti; sa arāgarajaḥ kāmaḥ' । dharmo viṣayo nāsti । yā viṣayagaṇanā, sā dharmakāmo nāsti; sa viṣayakāmaḥ । dharmo hyanāvyūho anirvyuhaḥ; kaściddharmo yasminabhigrahaṇaṃ cotsargaḥ, sa dharmakāmo nāsti; sa hyabhigrahaṇotsargakāmaḥ ।

"dharmo anālayaḥ; ya ālayārāmāḥ, te na dharmakāmāḥ, te hyālayakāmāḥ । dharmo animittaḥ śūnyaḥ; yeṣāṃ vijñānanimittānugamanam, te na dharmakāmāḥ, te nimittakāmāḥ । dharmo asahavāsaḥ; ye keciddharmeṇa saha viharanti, te na dharmakāmāḥ, te vihārakāmāḥ । dharmo dṛṣṭaśrutamatavijñātannāsti; ye dṛṣṭaśrutamatavijñāte caranti te dṛṣṭaśrutamatavijñātakāmāḥ, na tu dharmakāmāḥ ।

"bhadanta śāriputra,, dharmassaṃskṛtāsaṃskṛtannāsti; ye saṃskṛtāvacarāḥ te na dharmakāmāḥ, te saṃskṛragrahaṇakāmāḥ । bhadanta śāriputra, ata iccheśceddharma, tvayā sarvadharmā apratikāṃkṣitavyāḥ" ।

asmin dharmopadeśe nirdiśyamāne, devaputrāṇām pañcaśata dharmeṣu viśuddhaṃ dharmacakṣurudapādi । atha licchavirvimalakīrtirmajuśrīkumārabhūtamabravīt- "maṃjuśrīḥ, daśadikṣu śatasahasrāṇyasaṃkhyeyāni buddhakṣetrāṇi buddhakṣetracārikāṃ caritvā, kasmin buddhakṣetre sarvottamāni sarvaguṇasampannāni siṃhāsanāni tvayā dṛṣṭāni?" evamavocat ।

maṃjuśrīkumārabhūto licchavi bimalakīrtimetadavocat- "kulaputra, itaḥ pūrvāsmin dvātriśad-gaṅgānadīvālukāsamāni buddhakṣetrāṇyatikramya, asti merudhvajo nāma lokadhātuḥ । tatramerupradīpa rājo nāma tathāgatastiṣṭhiti dhriyate yāpayati । tasya tathāgatasya kāya caturaśītiryojanaśatasahasrāṇī । tasya bhagavatassiṃhānapramāṇamaṣṭaṣaṣṭiryojanaśatasahasrāṇi । teṣāṃ bodhisattvānāṃ kāya api dvicatvāriṃśadyojanaśatasahasrāṇi । teṣāṃ bodhisattvānāṃ siṃhāsana api caturtriśadyojanaśatasahasrāṇi । kulaputra, tasmiṃstasya merupradīparājasya tathāgatasya buddhakṣetre merudhvaje lokadhātau siṃhāsanāni santi sarvottamāni sarvaguṇasampannāni" ।

tatastena khalu samayena tādṛśamabhiprāyaṃ sañcintya, licchavinā vimalakīrtināsyā evaṃrupardvividhyā abhisaṃskāro abhisaṃskṛtaḥ, merudhvajāllokadhātorbhagavatā merupradīparājena tathāgateta dvātriśatsiṃhāsanasahasrāṇyanupreṣitāni-etāvadunnatārohāṇyetāvadviśālānyetāvaddarśanīyāni, yāni tairbodhisattvaiśca tairmahāśrāvakaiśca taiḥśakrabrahmalokapāladevaputrairadṛṣṭapūrvāṇi । tānyuparivihāyasa āgatya, licchavervimalakīrtergṛhe pratiṣṭhānāni । dvātriṃśannānāsihāsanasahasreṣvanāyātena vahamāneṣu, tadhgṛhamapyetāvadviśālaṃ dṛṣyate sma । vaiśālyapi mahānagaryanivṛtābhūta; jambudvīpaścaturdvīpako ścānivṛtāḥ, sarve te api yathāpūrva dṛśyante sma ।

atha licchavirvimalakīrtirmañjuśrīkumārabhūtametadavocat- "maṃjuśrīḥ, siṃhāsanānurupakāyādhiṣṭhitāstavamime ca bodhisattvāḥ sihāsane niṣīdata" । tato ye abhi'jñālābhibodhisattvāḥ, te dvicatvāriṃśadyojanaśatasahasrakāyādhiṣṭhitāḥ sihāsane niṣīdanti sma । ye bodhisattvāādikarmikāḥ, te teṣu sihāsaneṣu nīṣīditunnāśakan । tato licchavirvimalakīrtiryathā te bodhisattvāḥ pañcābhijñāyāṃ sidhyeyustathā hyevaṃ tebhyo bodhisattvebhyo dharma deśayi । te abhijñām prāpya, dvicatvāriśadyojanaśatasahasraśarīrāṇyabhinirmāya, teṣu sihāsaneṣu niṣidanti sma । teṣvāpi mahāśrāvakeṣu teṣu sihāsaneṣu niṣīditumasamartheṣu, licchavirvimalakīrtistata āyuṣmantaṃ śāriputramabravīt- "bhadanta śāriputra, sihasane niṣīda" । avocat- "satpuruṣa, eṣu sihāsaneṣūtkṛṣṭeṣu cātimātreṣu, niṣīditunna śakromi" । abravīt- "bhadanta śāriputra, tasmai bhagavate tathāgatāya merupradīparājāya kuru praṇāmañca niṣīdituṃ śakṣyasi" । atha te mahāśrāvakāstasmai bhagavate tathāgatāya merupradīparājāyābhivandanaṃ kṛtvā purataste sihāsane nyaṣīdan ।

athāyuṣmāṃśāriputro licchavi vimalakīrtimetadavocat- "kulaputra, āścarya vamutkṛṣṭātimātrāṇīdṛśanānāsahasrāṇi siṃhāsanānyetāvadalpagṛhaṃ praviśanti caibhirapi vaiśālī mahānagarī nivṛtā nāti, jambūdvīpasya grāmanagaranigamarāṣṭrarājadhānī ca caturmahādvīpako api śca na kicinnivṛtāḥ, api ca devanāgayakṣagandharvāsurgaruḍa kinnaramahoragasthānānyanivṛtāni pūrva yādṛśānyāyatyapi dṛśyante tathā" ।

licchavirvimalakīrtirabrabīt- "bhadanta śāriputra, tathāgatebhyaśca bodhisattvebhyo acintyo nāma vimokṣo asti । tasminacintyavimokṣe viharan bodhisattva etāvadunnatātirekavipulaṃ sumeruṃ parvatarājaṃ sarṣapābhyantaram prakṣipan tasmin sarṣape avardhamāne ca sumerāvavyaye, krīyāṃ deśayati । cāturmahārājakāyikadevāśca trayasriṃśadevā api akutra vayam prakṣiptāḥ', na jānanti । anyaistvṛdvividhineyikasattvaiḥ sa parvatarājassumeruḥ sarṣapābhyantaram prakṣiptam prajñāyate ca dṛśyate । sa hi, bhadanta śāriputra, bodhisattvānām acintyavimokṣaviṣayapraveṣaḥ ।

"bhadanta śāriputra, bhūyo apyacintyavimokṣavihāribodhisattvasya caturmahāsamudrasya skandhān ekoromakūpaṃ pravartayaḥ, matsyakūrmaśiśumāramaṇḍūkānyajalajaprāṇibhya upaghāto nāsti । nāgakṣagandharvāsurāṇāmapyevaṃ avayaṃ kutra viveśayitā iti na bhavati; tasyām kriyāyāṃ dṛśyamānāyāṃ, tebhyassattvebhya upaghātaśca saṃkṣobho nāsti ।

"ayamapya-; kṣipta sattvā avayaṃ kutroddhṛtāḥ, kuta āgatā na jānanti । punareva gṛhītāḥ sthānameva pratiṣṭhāpitā āgamanagamananna jānanti, yadyapi sā kriyā saṃdṛśayate । "bhadanta śāriputra, bhūyo apyaprameyakālavaineyikasattvā vidyante, vidyante ca saṃkṣepya kālavaineyikāḥ ।

tatrācintyavimokṣavihāribodhisattvo aprameyakālavaineyekasattvavaineyārthāya saptāhaṃ kalpātyayena, saṃkṣepyakālavaineyikasattvebhyaḥ kalpaṃ saptāhātyayena darśayate । tatrāprameyakālavaineyikasattvāḥ saptāhe kalpātyayaṃ jānanti । ye saṃkṣepyakālavaineyikasattvāḥ, te kalpaṃ saptāhenātītaṃ jānanti ।

"tathā hyacintyavimokṣavihāribodhisattvaḥ sarvabuddhakṣetraguṇavyūhānekabiddhakṣetre darśayate । cāpi sarvasattvān dakṣiṇakaratala ādhāya, cittajavanarddhividhyā gacchantyasarvabuddhakṣetrāṇyādarśayati, ki cāpyekabuddhakṣetrādacalitaḥ । daśadikṣu bhagavate buddhāya yāvat pūjanāni, sarvāṇi tānyekaromakūpe deśayati । daśadikṣu yāvaccandraścādityaśca tārakārūpāṇi, sarvāṇi tānyapyekaromakūpe darśayate ।

"daśadikṣu vāyumaṇḍalāni yāvaduttiṣṭhanti, sarvāṇi tāni mukhena pītvā, tasya kāyo avinaṣṭaśca teṣāṃ buddhakṣetrāṇām tṛṇavanaspatayo aprapatitāḥ । daśadikṣu sarva taṃ buddhakṣetradahana kalpoddāhāgnirāśi svodaraṃ prakṣipya, yat karma tena karaṇīyaṃ, tat karoti । adhastādgaṅgānadīvālukāsama buddhakṣetrā atikramya, sa biddhakṣetramūrdhvamutkṣipya cāruhya, ūrdhva gaṅgānadīvālukāsamā buddhakṣetrā atikramya, upariṣṭāt-tadyathāpi nāma mahāsthāmnā puruṣeṇa sūcyagreṇa badarapatramucchritam-evamevotkṣiptaṃ nikṣipati ।

"tathā hyacintyavimokṣavihāribodhisattvaḥ sarvasattvarupamadhitiṣṭhati । cakravartirājasya rūpamadhitiṣṭhati; evamevādhitiṣṭhati lokapālaśakrabrahmaśrāvakapratyekabuddhabodhisattvasarvasattvabuddharūpam ।

" daśadikṣu sattvānāṃ sarvāgramadhyahīnaśabdaprasiddhaḥ । yāḥ kāścana śabdaprajñaptayaḥ, tāḥ sarvā buddhaghoṣarutaṃca buddhadharmasaṃghaśabdamadhitiṣṭhiti, tasmāt śabdasvarād anityatāduḥkhaśūnyanairātmyaśabdasvaraṃ niścārayati; daśadikṣu bhagavān buddo yāvadākāramupadeśena darśayati, tebhyaḥ sarvebhyaḥ śabdasvarebhyo niścārayati ।

"bhadanta śāriputra, ayaṃ hyacintyavimokṣavihāribodhisattvaviṣayapraveśaḥ kiṃcinmātraṃ kevalaṃ darśitaḥ । bhadanta śāriputra, kalpābhyadhikaṃ vā tadatikrāntaṃ vācintyavimokṣavihāribodhisattvaviṣayapraveśopadeśam daeśanīyam । atha mahākāśyapaḥ sthavira imaṃ bodhisattvācintyavimokṣopadeśaṃ śrutvā, āścaryādbhutaprāptaḥ śāriputraṃ sthavirametadavocat-

"āyuṣmaṃśāriputra, tadyathāpi nāma jātyandhapuruṣasyābhimukhaṃ sarvarūpopapannānām kriyāṇām darśitānāmapi tena jātyandhenaikarupamapi tu na dṛśyate; evamevāyuṣmaṃśāriputra, asyācintyavimokṣamukhasya deśanākāle sarvaśrāvakapratyekabuddhebhyo jātyandhasamebhyaścakṣurnāsti caikamātrācintyadvāramapyanabhimukhībhūtam । imamacintyavimokṣaṃ śrutvā, ko vicakṣaṇo anuttarasamyaksaṃbodhicittanna janayet?

" praṇaṣṭendriyairdagdhapūtikabījasadṛśairasmai mahāyānāya bhājanābhūtairidānīm kathaṃ karaṇīyam? imaṃ dharmopadeśaṃ śrutvā, ārtasvaraṃ kranditvā, sarvaśrāvakapratyekabuddhaistrisāhasramahāsāhasralokadhātau śabdamādātavyam । sarvabodhisattvairimamacintyavimokṣaṃ śrutvā, yuvako rājaputro yathā mukuṭaṃ gṛhaṇīyācca prāmodyena mūrdhni pratigrahīṣyati, cāsmin svādhimuktibalamutpādayitavyam । yāsmin acintyavimokṣa'dhimuktiḥ, tasyāṃ sarvamārā api ki kuryuḥ?"

mahākāśyapena sthavirenāsmanupadeśe deśite, dvātriṃśaddevaputrasahasrāṇyanuttarasamyaksaṃbodhicittamutpādayanti sma । tato licchavirvimalakīrtirmahākāśyapaṃ sthavirametadavocat- "bhadanta mahākāśyapa, daśadikṣvaparimāṇalokadhātuṣu ye kecinmārā mārakāriṇaḥ, sarve te acintyavimokṣavihāribodhisattvāścopāyakauśalyena sattvaparipācanārthammārakāriṇaḥ । "bhadanta mahākāśyapa, daśadikṣvaparimāṇalokadhātuṣu bodhisattve ye hastapadaśrotraghrāṇalohitasnāyvasthimajjācakṣuḥ pūrvakāyaśīrṣāṅgapratyaṃgarājyarāṣṭrapradeśabhāryāputraduhitṛdāsadāsyaśvahastiratha-vāhanasuvarṇajātarūpamaṇimuktāśaṅkhasfaṭikaśilāpravāḍavaiḍūryānarghaṇiratnāhārapānarasavastrayācakāḥ saṃbādhaṃ kurvanti, sarve te api yācakā yadbhūyasācintyavimokṣavihāribodhisattvā upāyakauśalyenemāṃ adhyāśayadṛḍhatāṃ deśayanti । tat kasya hetoḥ? bhadanta mahākāśyapa, bodhisattveṣu kaṭukatapasaivaṃ deśayatsu, akṛtāvakāśe janakāyāya bodhisattvasaṃbādhakaraṇānubhāvo nāsti । akṛtāvakāśe hananotthāpanam aśakyam । "bhadanta kāśyapa, tadyathāpi māna khadyotakena sūryamaṇḍalābhāso anākramaṇīyaḥ; evameva bhadanta kāśyapa, akṛtāvakāśe bodhisattvākramaṇotthāpanamaśakyam । bhadanta mahākāśyapa, tadyathāpi nāma kuñjaramātaṅgāya nāgarājāya gardabheta prahāradānamakṣamaṇīyam; evameva bhadanta mahākāśyapa, bodhisattvābhāvena bodhisattvasambādhakaraṇaśakyam । api kho pana bodhisattvaḥ khalu bodhisattvāya sambādhaṃ kuryāt bodhisattvasambādhakaraṇaṃ bodhisattvaḥ kṣamate । "bhadanta mahākāśyapa, ayaṃ hyacintyavimokṣavihāribodhisattvānāmupāyajñānabalapraveśaḥ" ।

acintyavimokṣanirdeśasya parivartaḥ paṃcamaḥ ।

devī

atha maṃjuśrīkumārabhūto licchavi vimalakīrtim evamavocat- "satpuruṣa, bodhisattvena sarvasattvāḥ kathaṃ draṣṭavyāḥ?"- abravīt- "maṃjuśrīḥ, tadyathāpi nāma vijñaḥ puruṣa udakacandraṃ prakṣete, evameva bodhisattvena sarvasattvā draṣṭavyāḥ । maṃjuśrīḥ, tadyathāpi nāma māyākāro māyākāranirmitamanuṣyaṃ prekṣate, evameva bodhisattvena sarvasattvā draṣṭavyāḥ । maṃjuśrīḥ, tadyathāpi nāmādarśamaṇḍale mukhaṃ dṛśyam, evameva bodhisattvena sarvasattvā draṣṭavyāḥ । maṃjuśrīḥ, tadyathāpi nāma mṛgatṛṣṇikājalam bodhisattvena sarvasattvā draṣṭavyāḥ । maṃjuśrī, tadyathāpi nāma pratiśrutkāghoṣanādiḥ ।।

ākāśamegharāśiḥ ।। fenapiṇḍasya pūrvāntaḥ ।। ) budbudodayavyayau ।। kadalīsārāpekṣeva ।। ।। paṃcamadhātusadṛśāḥ ।। saptamāyatanasadṛśāḥ ।। ārupyeṣu rūpadarśanasadṛśā ।। aṅkuraniṣpattiriva ।। maṇḍūkasya romācchādanaṃ yathā ।। ṃaraṇārthikasya krīḍāratiriva ।। srotāpannasya satkāyadṛṣṭiryathā ।। sakṛdāgāmini tṛtīyabhava iva ।। anāgāmini garbhāvakrāntiḥ ।। ।। arhati rāgadveṣamohāḥ ।। kṣāntilābhibodhisattve mātsaryadauḥśīlyavyāpādavihisācittam ।। tathāgate vāsanā ।। jātyandhajanena rūpa darśanam ।। nirodhasamāpatti ānāpānaḥ ।। akāśe śakuneḥ padam ।। paṇḍakalāṃgularohaṇaḥ ।। vandhyāputraprāptiḥ ।। tathāgatanirbhitasya kleśotpattiḥ ।। vibodhe svapnadṛṣṭadarśanam ।। asaṅkalpe kleśaḥ ।। ahetukatvādagnyotpādaḥ parinirvṛtasya pratisandhiriva bodhisattvena sarvasattvāḥ pratyavekṣyāḥ । maṃjuśrīḥ, evam paramārthata eva nairārmyaprabodhena sarvasattvāḥ pratyavekṣyāḥ" ।

abravīt- "kulaputra, yadi bodhisattvena sarvasattvā evam pratyavekṣyāḥ, kathamatha sarvasattveṣu mahāmaitryupapatsyate?"- āha- "maṃjuśrīḥ, yadā bodhisattvastathā hi pratyavekṣate- aevaṃ dharma parijñāya, ebhyaḥ sattvebhyo darśayāmi'- ti tataḥ sarvasattveṣu samyakśaraṇamaitryupapadyate-

"anupādānakāraṇādupaśāntamaitrī, kleśābhāvenātāpamaitrī, tryadhvasamatākāraṇādyadyadupamatā maitrī, paryutthānābhāva kāraṇādavirodhamaitrī, ādhyātmikabāhyāsambhedakāraṇādadvayamaitrī, suniṣṭhākāraṇādakṣobhyamaitrī, abhedyābhiprāyavajrakāraṇāddṛḍhamaitrī, svabhāvaviśuddhikāraṇād viśuddhimaitrī, āśayasamatākāraṇāt samatāmaitrī, arihananakāraṇādarhanmaitrī, anācchedyasattvaparipācanakāraṇād bodhisattvamaitrī, bhūyo api tathatādhigamakāraṇāt tathāgatamaitrī, sattvāpasvāpanasuprabodhanakāraṇād buddhamaitrī, svayamabhisaṃbodhikāraṇāt svayaṃbhūmaitrī, tulyarasakāraṇād bodhimaitrī, anunayapratighaprahāṇakāraṇādanāropamaitrī, mahāyānaparyavabhāsakaraṇato mahākaruṇāmaitrī, śūnyatānairātmyapratyavekṣaṇakāraṇādaparikhedamaitrī, ācāryamuṣṭyabhāvakāraṇādadharmadānamaitrī, duḥśīlasattvāpekṣākāraṇāt śīla-maitrī, svapararakṣākāraṇāt kṣāntimaitrī, sarvasattvabhāravahanakāraṇād vīryamaitrī, anāsvādakāraṇād dhyānamaitrī, kālenāsādhanakāraṇāt prajñāmaitrī, samantadvāradarśanakāraṇādupāyamaitrī, abhiprāyapariśuddhikāraṇādakuhanamaitrī, paścāttāpakaraṇato niścalamaitrī, anaṅgaṇakāraṇādadhyāśayamaitrī, akṛtrimakāraṇādamāyāvimaitrī, buddhasukhapratiṣṭhāpanakāraṇāt sukhamaitrī । maṃjuśrīḥ, sā hi bodhisattvasya maitrī । "

abravīt- "tasya mahākaruṇā kim?" āha- "yadyat kuśalamūlaṃ syāt kuśalamūlaṃ syāt, sarvasattvebhya utsṛjati" । abravīt- "tasya mahāmuditā kim?" । āha- "yaḥ dānāt prītimanobhūto avipratisāraḥ" । abravīt- "tasyopekṣā kim?" āha- "yaḥ ubhayārthotpādaḥ" । - abravīt- "saṃsārabhayabhītena ki pratisartavyam?" āha- "saṃsārabhayabhītena maṃjuśrīrbodhisattvena buddhamāhātmyaṃ pratisartavyam" ।

āha- "buddhamahātmye sthātukāmena kutra sthātavyam?" āha- "buddhamahātmye sthātukāmena sarvasattvasamatāyāṃ sthātavyam ।" āha- "sarvasattvasamatāyāṃ sthātukāmena kutra sthātavyam" āha- "sarvasattvasamatāyāṃ sthātukāmena sarvasattvapramokṣāya sthātavyam" ।

abravīt- "sarvasattvapramokṣāya kartukāmena kathaṃ karaṇīyam?" āha- "sarvasattvapramokṣāya kartukāmena kleśapramokṣaḥ karaṇīyaḥ" । abravīt- "kleśaprahātukāmena kathaṃ prayoktavyam?" āha- "kleśaprahātukāmena yoniśaḥ prayoktavyam" । abravīt- "kathaṃ prayujyamāno yoniśaḥ prayujyate?" āha- "anutpādānirodhayoḥ prayogo hi yoniśaḥ prayogo asti" । abravīt- "anudayaḥ kim, kim anirodhaḥ?" āha- "akuśalānudayaśca kuśalānirodhaḥ" । abravīt- "kuśalākuśalamūlaṃ kim?" āha- "satkāya - rmūlam" । abravīt- "satkāya - mūlaṃ kim?" āha- "satkāya - mūlaṃ rāgaḥ" । abravīt- "ki rāgamūlam?" -āha- "rāgasya mūlaṃ hyabhūtaparikalpaḥ" ।

abravīt- "abhūtaparikalpasya kiṃ mūlam?" āha- "abhūtaparikalpasya hi) viparyastā saṃjñā mūlam" । āha- "viparyastāyāḥ saṃjñāyāḥ ki mūlam??" - apratiṣṭhānaṃ mūlam" । āha- "apratiṣṭhāyāḥ kiṃ mūlam?" āha- "yanmaṃjuśrīrapratiṣṭhānaṃ, na tasya kiṃcinmūlam । iti hyapratiṣṭhānamūlapratiṣṭhitāḥ sarvadharmāḥ" ।

atha tasmin gṛhe kasyacitsthānasya devī, teṣāṃ bodhisattvānām mahāsattvānāmimāṃ dharmadeśanāṃ śrutvā, hṛṣṭodagrā cāttamanāḥ, audārikamātmabhāvamabhisaṃdṛśya, divyapuṣpaistān bodhisattvān mahāsattvāṃśca mahāśrāvakānabhikirati sma । yāni ca bodhisattvānāṃ kāye abhyavakīrṇāni puṣpāni, tāni bhūmau prapatanti sma । yāni mahāśrāvakānāṃ kāya āpannāni puṣpāni, tāni tatraiva prasaktāni bhūmau na prapatanti sma । tataste mahāśrāvakā ṛddhividhiprātihāryeṇa puṣpānyādhunanti sma, api kho pana tāni na prapatanti sma ।

atha sā devayāyuṣmantaṃ śāriputrametadavocat- "bhadanta śāriputra, imāni puṣpānyādhūya kiṃ kariṣyasi?" āha- "devi, imāni puṣpāni na yujyante; tasmādimāni puṣpāni riṃcāmi" । devyabravīt - "bhadanta śāriputra, evammā vādīḥ । tat kasya hetoḥ? yujyanta imāni puṣpāni । tat kasya hetoḥ? yatastāni puṣpāni nirvikalpāni । nirvikalpeṣu śāriputraḥ sthavira eva kalpayati ca vikalpayati । bhadanta śāriputra, yat svākhyāte dharmavinaye pravrajitāḥ kalpayanti ca vikalpayanti, tadhi na yujyate । sthavīre kalpayati ca vikalpayati, yannirvikalpaṃ tadhi yujyate ।

"paśya, bhadanta śāriputra-tathā hi kalpavikalpaprahāṇakāraṇād bodhisattvānāṃ mahāsattvānāṃ kāye puṣpāni na sajjanti । tadyathāpi nāma bhayajātīyamanuṣye amanuṣyairavatāro labhyate, evameva saṃsārabhayabhīteṣu rūpaśabda gandharasaspraṣṭavyebhyo avatāraḥ pratilabhyaḥ । ye sarvasaṃskārakleśabhayāpagatāḥ, tebhyo rūpaśabdagandharasaspraṣṭavyāni ki kariṣyanti? yeṣu vāsanāprahīṇā, teṣu puṣpa pi sajjanti; yeṣāṃ tu vāsanā prahīṇā, teṣāṃ kāye puṣpa na sajjanti । tasmāt sarvavāsanāvighātakānāṃ kāye puṣpānya saktāni" ।

tata āyuṣmāṃśāriputrastāṃ devīmetadavocat- "devi, tvamimaṃ gehaṃ praviśya kiyacciracaritam?" devyāha- "sthaviro vimokṣaṃ praviṣṭo yāvat, ciram" । abravīt- "devi, tvamasmin gehe sthitvā, aciraṃ dṛṣṭā" । āha- "sthaviro vimokṣaṃ praviṣṭaḥ kiyacciram?"-atha sthavirastūṣṇībhūto abhūt । āha- "mahāprajñāvatāmagryaḥ sthaviraḥ kasmānmaunī cedānīṃ sahasā praśnanna pariharasi?" abravīt- "devi, vimokṣa'nabhilāpyaśca sa yathā vaktavyaḥ, na jānāmi" । āha- "yāni svavireṇākṣarāṇyuktāni, sarvāṇi tāni vimokṣalakṣaṇāni । tat kasya hetoḥ? yo vimokṣaḥ, sa hyanantaragataśca na bahirdhā nobhayaścānupalabdhaḥ । evameva tānyakṣarāṇyanantaragatāni na ca bahirdhā nobhayāni cānupalabdhāni । tasmāt, bhadanta śāriputra, akṣarāpakarṣaṇena vimokṣammāprativedayasva । tat kasya hetoḥ? yataḥ sarvadharmasama ryavimokṣaḥ" । abravīt - "devi, rāgadveṣamohāpagateṣu vimokṣa nanu nāsti?" devyāha- "'rāgadveṣamohāpagateṣu vimokṣa' iti sa hyabhimānikebhya upadeśaḥ । ye anabhimānikāḥ, tebhyo hi rāgadveṣamohasvabhāvatā vimokṣaḥ" ।

athāyuṣmāṃśāriputrastāṃ devimetadavocat- "sādhu, devi; ki prāpya, ki sākṣātkṛtya tvamevaṃpratibhānavatī?" । āha- "bhadanta śāriputra, mayā na kiñcit prāptaṃ vā sākṣātkṛtaṃ vā । ato me pratibhāna īdṛśaḥ । yeṣāmevam aasmābhi prāptañca sākṣātkṛtam' iti, te hi svākhyātadharmavinaye ātimānikā ucyante" । abravīt- "devi, tvaṃ ki śrāvakayānīyā pratyekabuddhayānīyā vā mahāyānīyā vā?" āha- "śrāvakayānaṃ darśayatī, ahaṃ śrāvakayāninī । dvādaśa pratītyasamutpādeadvāreṇāvatāraṇen-āhaṃ pratyekabuddhayāninī । anutsṛṣṭāyāmmahākaruṇāyām ahammahāyānīyā । "bhadanta śāriputra, api tu khalu punaryathā campakavane praviṣṭe, eraṇḍagandho na ghrāyate, campakavane praviṣṭe api kho pana campakagandho ghrāyate; evameva, bhadanta śāriputra, asmin buddhadharmaguṇagandhopete gehe vihāriṇā śrāvakapratyekabuddhagandho na ghrāyate । "bhadanta śāriputra, ye śakrabrahmalokapāladevanāgayakṣagandharvāsuagaruḍakiṃnaramahoragā asmin gehe niviṣṭāḥ, tepayasya satpuruṣasya dharma śrutvā, buddhadharmaguṇagandhena bodhicittamutpādya prakrāntāḥ । "bhadanta śāriputra, asmin gehe dvādaśa varṣāṇi mahāmaitrīmahākaruṇā samarpitāṃ cācintyabuddhadharmasamprapuktāṃ sthāpayitvā, śrāvakapratyekabuddhasahagatāṃ kathāṃ purā nāśrauṣam । bhadanta śāriputra, asmin gṛhe aṣṭavidhā āścaryadbhutaprāptā dharmāḥ satatasamitamābhāsaṃ gacchanti । katame aṣṭau?

"asmin gṛhe satatasamitaṃ suvarṇavarṇaprabhā । ato rātrīdivanna prajñāyate । asmin gṛhe candrasūryau na ca dṛśyete । ayaṃ prathama āścaryādbhuto dharmaḥ ।

"punaraparaṃ, bhadanta śāriputra, ye praviśanti idaṃ gṛhaṃ, teṣāṃ samanantarapraviṣṭānāṃ sarvakleśā na bādhante । ayaṃ dvitīya āścaryādbhūto dharmaḥ ।

"punaraparaṃ, bhadanta śāriputra, asmin gṛhe sadā śakrabrahmalokapālāśca sarvabuddhakṣetrāgatā bodhisattvā avirahitāḥ । ayaṃ tṛtīya āścaryādbhūto dharmaḥ ।

"punaraparaṃ, bhadanta śāriputra, asmin gṛhe satatasamitaṃ dharmāvadhoṣaṇañca ṣaṭpāramitāpratisaṃyuktā kathā cāvaivartikadharmacakrakathā avirahitāḥ । ayaṃ caturtha āścaryādbhuto dharmaḥ ।

"punaraparaṃ, bhadanta śāriputra, asmin gṛhe sadā divyamānuṣyadundubhisaṅgītavādyaṃ krīyate; tebhyo dundubhibhyo buddhadharma āprameyabidhighoṣaḥ sarvakāleṣūtpadyate । āyaṃ pañcama āścaryādbhūto dharmaḥ ।

"punaraparaṃ, bhadanta śāriputra, asmin gṛhe sarvaratnasampūrṇāścaturakṣayamahānidhayo vidyante । tadanubhāvena sarvairdaridraiśca vyasanibhiḥ prapannam, kuṇḍamapi tvakṣayam । ayaṃ ṣaṣṭha āścaryādbhuto dharmaḥ ।

"punaraparaṃ, bhadanta śāriputra, asmin gṛhe tathāgatāḥ śākyamuniścāmitābhaścākṣobhyaśca ratnaśrīśca ratnārciśca ratnacandraśca ratnavyūhaśca duṣpahaśca sarvārthasiddhaśca mahāratnaśca sihaprasiddhiśa sihasvaraścādayo daśadikṣvaparimāṇatathāgatā asya satpuruṣasya sahacittamātreṇa samāgacchanti cāgatāstathāgataguhyannāma dharmamukhapraveśaṃ nidarśya pratigacchanti । ayaṃ saptama āścaryādbhūto dharmaḥ ।

"punaraparaṃ, bhadanta śāriputra, asmin gṛhe sarvadevaveśmavyūhāścasarvabuddhakṣetraguṇālaṅkārā ābhāsaṃ gacchanti । ayamaṣṭama āścaryādbhūto dharmaḥ । "bhadanta śāriputra, asmin gṛhe teṣvaṣṭāsvāścaryādbhuteṣu dharmeṣvābhāsaṃ gacchatsu cedṛśācintyadharme dṛśyamāne, kaḥ śrāvakadharmamicchet?" abravīt- "devi, yadi te strībhāvāt syādvikāraḥ, kimaparādhaḥ?" āha- "yāvad dvādaśa varṣāṇi strībhāvamme mṛgyamāṇā, - adyāpi nopalabhyate । bhadanta śāriputra, tasyai māyākāreṇa nirmitāyai striyai evaṃ ayadi te strībhāvāt syādvikāraḥ, kimaparādha?' ityukte, tat ki kathayeta?" abravīt- "tatra kicitsaṃpariniṣpannannāsti" । āha- "bhadanta śāriputra, evameva sarvadharmeṣvapariniṣpanneṣu ca māyānirmāṇasvabhāveṣu, tvaṃ ayadi strībhāvāt syādvikāraḥ, kimaparādha?' iti -tat ki manyase?" atha sā devyetādṛśādhiṣṭhānādhiṣṭhitābhūt, yathā śāriputraḥ sthaviro yādṛśa sā devī tādṛśā dṛśyate sma; sā devyapi yādṛśaḥ śāriputraḥ, sthavirastādṛśo dṛśyate sma । tataḥ sā śāriputrasya rūpamāpannā devī taṃ devīrūpāpannaṃ śāriputramevam- "bhadanta śāriputra, yadi strībhāvāt syādvikāraḥ, kimaparādha?" iti pṛcchati sma । devīrūpāpannaḥ śāriputra etadavocat- "mama puruṣarūpasyāntarhitasya, strīkāyāpanno yo vikārastanna jānāmi" । āha- "yadi sthaviraḥ strīrūpāt prativikārasya samarthaḥ syāt, sarvāḥ striyaḥ strībhāvāt parivarteran । yathā sthaviraḥ strī- dṛśyate, tathā sarvāḥ striyo api strīrūpeṣu dṛśyamānāḥ stryabhāvāt strīrūpeṣu dṛśyante । tato bhagavatā asarve dharmāḥ strīpuruṣābhāvā iti saṃghāya bhāṣītam" ।

atha sā devī tadadhiṣṭhānamutsṛjati sma, āyuṣmāṃśca śāriputraḥ punaḥ svarūpopasaṃhito abhūt । atha sā devī śāriputrametadavocat- "bhadanta śāriputra, kva te strīputtalī?" abravīt- " mayā na ca kṛtā na cāpi vikṛtā । āha- "evameva sarvadharmā apyakṛtāścāvikṛtāḥ । yadakṛtaṃcāvikṛtaṃca-tadhi buddhavacam" । abravīt- "devī, itaścyutvā kutropapatsyase?" āha- "yatra tathāgatanirmāṇānyutpadyante, tatrāhamapyupapatsye" । abravīt- "tathāgatanirmāṇeṣu na bhavataścyutpattī" । āha- "sarve dharmāśca tathaiva cyutyupattyapagatāḥ" । abravīt- "devi, keva cireṇa tvaṃ bodhimabhisaṃbhotsyase?" āha- "yadā, sthavira, pṛthagjanadharmasaṃpanno bhaviṣyasi, tadāpi bodhimabhisambuddhāmi" । abravīt- "devi, ahaṃ pṛthagjanadharmasaṃpanno bhaveyam, tadasthānam" । āha- "bhadanta śāriputra, evameva ahamapi bodhimabhisaṃbudhyāmi, tadasthānam । tat kasya hetoḥ? bodhirasthāne pratiṣṭhitā; ato asthāne na kaścidabhisaṃbuddhati" ।

śāriputraḥ sthaviro avocat- "tathāgatenākhyātam- agaṃgānadīvālukāsamāstathāgatā abhisaṃbuddhāḥ, abhisaṃbudhyantyabhisaṃbhotsyanta' iti" । devyāha- "bhadanta śāriputra, aatītānāgatapratyutpannā buddhā iti tadhyakṣaragaṇanāsaṃketādhivacanam । atītānāgatapratyutpanneṣu buddheṣvabhūteṣu, bodhistryadhvasamatikrāntā । sthaviraḥ kim arhattvalābhī?" abravīt- "aprāptihetorlābhī" । āha- "evamevābhisaṃbodhyabhāvahetorabhisaṃbodhiḥ" । tato licchavirvimalakīrtirāyuṣmantaṃ śāriputraṃ sthavirametadavocat- "bhadanta śāriputra, iyaṃ devī buddhānāṃ dvinavatikoṭinayutāni paryupāsya, abhijñājñānavikrīḍitā praṇidhānasaṃbhūtā kṣāntilābhinī, avaivartika- saṃprasthitā sattvaparipācanārthāya praṇidhānavaśena yatheṣṭaṃ tathāvasthitā" ।

tathāgatagotram

tato maṃjuśrīkumārabhūto licchavi vimalakīrtimetadavocat- "kulaputra, atha katham bodhisattvo buddhadharmeṣu gati gacchati?" āha- amaṃjuśrīḥ; yadā bodhisattvo agati gacchati tadā bodhisattvo buddhadharmeṣu gati gacchati" । abravīt- "bodhisattvasya āgatigamanaṃ kim?"

āha- "yadā paṃcānantarīyāṇāṃ gatigāmī, vyāpādavihiṃsāpradveṣo api na bhaviṣyanti । narakagatigāmī, paraṃ tu sarvakleśavirajāḥ । tiryaggatigāmī tu maurkhyāndhakārāpagataḥ । asuragatigāmi ca mānamadadarpavigataḥ; yamalokagatigāmī sarvapuṇyajñānasaṃbhāropāttavān; anijyārūpyagatigāmī, paraṃ tu tadgatinna samavakramati । " rāgagatigāmi ca sarvakāmasaṃbhogavīratarāgaḥ; dveṣagatigāmī sarva sattvāpratihataḥ; mohagatigāmī sarvadharmeṣu prajñānidhyapticittasamarpitaḥ । "mātsaryagatigāmī kāyajīvitanirapekṣaḥ ādhyātmikabāhyāni vastū utsṛjati । duḥśīlagatigāmī, paraṃ tvalpāvadye api bhayadarśī sarvadhūtaguṇasaṃlekheṣu santiṣṭhate; vyāpādakhilapratighagatigāmī cātyantāvyāpanno maitrīvihārī; kausīdyagatigāmi cāpratiprasrabdho vīryamārabhamāṇaḥ sarvakuśalamūlaparyeṣaṇābhiyukto bhavati । indriyavyabhicāragatigāmi svabhāvasamāpanno amoghadhyānaḥ, dauṣprajñagatigāmī prajñāpāramitāgatimupasaṃkramya, sarvalaukikalokottaraśāstrapaṇḍitaḥ । "kuhanalapanākāragatigāmī ca sandhyābhāṣyeṣu kuśalaḥ upāyakauśalyacaryāniryātaḥ; mānagati darśayan sarva lokasetuvedikā bhavati, kleśagatigāmī, paraṃ tvatyantasaṃkleśarahitaḥ svabhāvapariśuddhaḥ । "māragatigāmī ca sarvabuddhadharmeṣvaparapraṇeyaḥ; śrāvakagatigāmi sattvāṃstvaśrutadharma śrāvayati, pratyekabuddhagatigāmī sarvasattvaparipācanārthammahākaruṇādutpannaḥ, daridragatigāmī tvakṣayaparibhogaratnapāṇiḥ; upahatendriyagatigāmi tvabhirūpo lakṣaṇasamalaṃkṛtaḥ, hīnakulīnagatigāmī puṇyajñānasaṃcayena tathāgatavaṃśāt prajāyate; durbaladurvarṇamandagatigāmī darśanīyo nārāyaṇapratirūpakakāyalābhī । "sarvasattvebhya āturaduḥkhacaryā deśayamāno maraṇabhayasamatikrānttas sumārita; paribhogagatigāmī sarvāṇveṣaṇarahito anityatāsaṃjñāyām bahupratyavekṣaṇaḥ, bodhisattvo antaḥpurānekarasān deśayamānaḥ ki tu vivekacārī kāmakardamottīrṇaḥ । dhātvāyatanagatigāmī dhāraṇīipratilabdho nānāpratibhānavibhūṣitaḥ; tīrthikagatigāmī tīrthyaḥ na bhavati, sarvalokagatigāmi sarvagtyapratinirvartī, nirvāṇagatigāmī saṃsāraprabandhaṃ notsṛjati । maṃjuśrīḥ, ityevaṃ bodhisattvo agati gacchan buddhadharmeṣu gati gacchati" । atha licchavirvimalakīrtirmañjuśrīkumārabhūtametadavocat- "mañjuśrīḥ, ki tathāgatagotram?" abravīt- "kulaputra, satkāyo hi gotraṃ tathāgatānām । avidyābhavatṛṣṇā hi gotram । rāgadveṣamohacaturviparyāsa pañcanīvaraṇaṣaḍāyatanasaptavijñānasthitya-aṣṭamithyātvanavāghāta-vastu daśākuśalakarmapathā hi gotram । kulaputra, idaṃ tathāgatagotram; saṃkṣepāt, kulaputra, dvāṣaṣṭirdṛṣṭigatāni hi tathāgatagotram" । āha- "mañjuśrīḥ, kasmāt samanvāhṛtyaidbhāṣase?" abravīt- "kulaputra, asaṃskṛtadarśanasamavrakrāntisthānenānuttarasamyaksambodhicittotpādo aśakyaḥ । kleśākarasaṃskṛtasthānasatyādarśanenānuttarasamyaksambodhicittotpādaḥ śakya ।

"kulaputra, tadyathāpi nāma jāṃgala pradeśe kusumāni-utpalapadmakumudapuṇḍarīkasaugandhīkāni notpadyante; paṃkapulina utpāditāni cet, kusumāni-utpalapadmakumudapuṇḍarīkasaugandhikānyutpadyante । kulaputra, evamevāsaṃskṛtaniyataprāptisattvebhyo buddhadharmā notpadyante । kleśapaṃkapulinopapannasattvebhyo buddhadharmā utpadyate ।

"tadyathāpi nāmākāśe bījanna virohati, bhuvi paraṃtu vartamānaṃ birohati; evamevāsaṃskṛtaniyataprāptisattvebhyo buddhadharmo notpadyate; sumerusamāṃ satkāyadṛṣṭimutpādya bodhicittamutpadyate tataśca buddhadharmā virohanti । "kulaputra, anena paryāyeṇa sarve kleśāstathāgatagotraṃ draṣṭavyāḥ । kulaputra, tadyathāpi nāma mahāsamudre apraviṣṭe, anardhyaratnamanuprāptumaśakyam; evameva, kleśasāgare apraviṣṭe, sarvajñatām tasmādutpādayitumaśakyam" । atha mahākāśyapaḥ sthaviro maṃjuśrīkumārabhūtāya sādhūkāramadāt- "sādhu, sādhu । maṃjuśrīḥ, idaṃ vacanaṃ suprabhāṣitam, iadaṃ tattvam । kleśā-s tathāgatagotram, asmadvidhebhyas-tu bodhicittotpādaśca buddhadharmamabhisamboddhuṃ kathaṃ śakyam? pañcānantarīyasaṃyogena hi bodhicittotpādaḥ śakyaśca buddhadharmā apyabhisambodhanīyāḥ । tadyathāpi nāma vikalendriyapuruṣāya pañca kāmaguṇā nirguṇāścāsamarthāḥ evameva parivarjitasarvasaṃyojanāya śrāvakāya sarve buddhadharmā nirguṇaścāsamarthā ḥ; tasmai pratyālambanamasamartham ।

"maṃjuśrīḥ, ataḥ pṛthagjanāstathāgate kṛtajñāḥ, ki tu śrāvakā akṛtajñāḥ । tat kasya hetoḥ? yadarthaṃ pṛthagjano buddhaguṇaśravaṇena triratnagotramanucchinnakaraṇārthamanuttarasamyaksambodhicittotpādaṃ karoti; śrāvakastu yāvajjīvam buddhadharmabalavaiśāradyāni śrutvāpyanuttarasamyaksambodhicittotpāde asamarthaḥ" । tatassarvarūpasandarśano nāma bodhisattvastasyām parṣadi sannipatito niṣaṇṇo । sa licchavi vimalakīrtimetadavocat- "gṛhapate, kva te mātāpitarau ca putradārāśca dāsadāsīkarmakarapauruṣeyāḥ? kva te mitrajñātisālohitāḥ? tava parivārāśvahastirathapattivāhanāni kva?" evamabravīt । licchavirvimalakīrtiḥ sarvarūpasandarśanaṃ bodhisatvamimā gāthā abhāṣata-

"viśuddhabodhisattvānāṃ mātā hi prajñāpāramitā ।
pitāstyupāyakauśalyam tābhyāṃ jāyante pariṇāyakāḥ ।।

dharmaprītirasti patnī maitrīkaruṇe duhitarau ।
ubhe dharmasatye staḥ putrau śūnyatārthacittirgṛham ।।

evaṃ hi sarve kleśās yatheṣṭavaśavartiśiṣyāḥ ।
mitrāṇi bodhyaṃgāni tairhi bodhirvarāgrotpadyate ।।

sahāyās- teṣāṃ sadāsaṃvāsāḥ santi ṣaṭ pāramitāḥ ।
saṃgrahā nārībhavanāni saṃgītis dharmadeśanā ।।

teṣāmudyānaṃ bhūtikāni bodhyaṅgapuṣpitam ।
vimuktijñānam falam dharmamahādhanaṃ vṛkṣāḥ ।।

vimokṣā bhavanti puṣkariṇī pūritā samādhijalena ।
viśuddhapadmenācchāditā tasyāṃ prakṣālanaṃ vimalāste ।।

abhijñās- teṣā vāhanam mahāyānamanuttaram ।
sārathi bodhicittaṃ mārgo hyaṣṭāṅgikaśāntiḥ ।।

teṣāṃ bibhūṣaṇaṃ lakṣaṇāni aśītiranuvyañjanāni ca ।
kuśalāśayo hrīrapatrapā santi vastrāṇi teṣām ।।

saddharmadhanavantaste prayogasa- dharmadeśanā ।
pavitrā pratipattirmahālābhaḥ pariṇāmaṃ bodhyarthaṃ ।।

śayanañca bhavanti catvāri dhyānāni śuddhājīvena saṃstṛtāste ।
jñānaṃ tatprabodhaḥ sadā śravaṇasamāpannā ।।

tadāhāraśca bhavatyamṛtaṃ pānaṃ vimuktirasaḥ ।
biśuddhābhiprāyo asti snānaṃ śīlaṃ gandhavilepanam ।।

kleśaśatrūpaghātenātha ajitavīrāste ।
caturo api mārān pradharṣitavantaḥ ।
ucchritavanto bodhimaṇḍaladhvajaṃ ।।

sañcintyaṃ darśayanti jātiṃ ki cāpi ajanmānutpādāḥ ।
sarvakṣetreṣu cābhāsante sūryo yathā samuditaḥ ।।

vināyake sarvapūjanaiḥ buddhānāṃ koṭyai pūjāṃ kṛtvā ।
na kadācid - aasmā rbuddhebhyaḥ parisevitavyam' ।।

ki cāpi sattvahitāya buddhakṣetrāvacarā ।
ākāśopamāni kṣetrāṇi sattve asattvasaṃjñinaḥ ।।

sarvasattvāna ye rūpā rutaghoṣāśca īritāḥ ।
ekakṣaṇena darśanti bodhisattvā viśāradāḥ ।।

mārakarmāṇi ki cāpi jānanti mārānubandhinaḥ ।
upāyapāraṃ gatās tatsarvakriyā darśayanti ।।

te jīrṇavyādhitā bhonti mṛtamātmāna darśayī ।
sattvānāṃ paripākāya māyādharma vikrīḍitāḥ ।।

kalpoddāhaṃ ca darśenti uddahitvā vasundharām ।
nityasaṃjñina sattvānām anityamiti darśayī ।।

sattvaiḥ śatasahasrebhirekarāṣṭre nimantritāḥ ।
sarveṣāṃ gṛha bhuñjanti sarvānnāmanti bodhaye ।।

ye kecinmantravidyā vā śilpasthānā bahūvidhāḥ ।
sarvatra pāramiprāptāḥ sarvasattvasukhāvahāḥ ।।

yāvanto lokapāṣaṇḍāḥ sarvatra pravrajanti te ।
nānādṛṣṭigataṃ prāptāṃste sattvān paripācati ।।

candrā vā bhonti sūryā vā śakrabrahmaprajeśvarāḥ ।
bhavanti āpastejaśca pṛthivī mārutastathā ।।

roga antarakalpeṣu bhaiṣajyaṃ bhonti uttamāḥ ।
yena te sattva mucyante sukhī bhonti anāmayāḥ ।।

durbhikṣāntarakalpeṣu bhavantī pānabhojanam ।
kṣudhā pipāsāmapanīya dharma deśenti prāṇinām ।।

śastra antarakalpeṣu maitrīdhyāyī bhavanti te ।
avyāpāde niyojenti sattvakoṭiśatān bahūn ।।

mahāsaṃgrāmamadhye ca samapakṣā bhavanti te ।
sandhisāmagrī rocenti bodhisattvā mahābalāḥ ।।

ye cāpi nirayāḥ kecidbuddhakṣetreṣvacintiṣu ।
saṃcintya tatra gacchanti sattvānāṃ hitakāraṇāt ।।

yāvantyo gatayaḥ kaścittiryagyonau prakāśitāḥ ।
sarvatra dharma deśenti tena ucyanti nāyakāḥ ।।

kāmabhogāṃ darśenti dhyānaṃ ca dhyāyināṃ tathā ।
vidhvastamāraṃ kurvanti avatāraṃ na denti te ।।

agnimadhye yathā padmamabhūtaṃ taṃ vinirdiśet ।।

evaṃ kāmāṃśca dhyānaṃ ca abhūtaṃ te vidarśayī ।।

saṃcintya gaṇikāṃ bhonti puṃsāmākarṣaṇāya te ।
rāgāṅkuraṃ ca saṃlobhya buddhajñāne sthāpayanti te ।।

grābhikāśca sadā bhonti sārthavāhāḥ purohitāḥ ।
agrāmātyātha cāmātyaḥ sattvāmāṃ hitakāraṇāt ।।

daridrāṇāṃ ca sattvānāṃ nidhānā bhonti akṣayāḥ ।
teṣāṃ dānāani datvā ca bodhicittaṃ janenti te ।।

mānastabdheṣu sattveṣu mahānagnā bhavanti te ।।

sarvamānasamuddhataṃ bidhi prārthenti uttamām ।।

bhayāditānāṃ sattvānāṃ santiṣṭhante agrataḥ sadā ।
abhayaṃ teṣu datvā ca paripācenti bodhaye ।।

pañcabhijñāśca te bhūtvā ṛṣayo brahmacāriṇaḥ ।
śīle sattvān niyojenti kṣāntisauratyasaṃyame ।।

upasthānaguran sattvān paśyantīha viśāradāḥ ।
ceṭā bhavanti dāsā vā śiṣyatvamupayānti ca ।।

yena yenaiva cāṃgena sattvo dharmarato bhavet ।
darśenti hi kriyāḥ sarvā mahopāyasuśikṣitāḥ ।।

yeṣām anantā śikṣā hi anantaścāpi gocaraḥ ।
anantajñānasampannā anantaprāṇimocakāḥ ।।

na teṣāṃ kalpakoṭībhiḥ kalpakoṭiśatairapi ।
buddhairapi vadadbhistu guṇāntaḥ suvaco bhavet ।।

ye aprajñahīnasattvāḥ sthāpayitvā ।
asmin dharme śrute kovidaḥ ko na praṇidadhātyuttamabodhyai?" ।।

advayadharmamukhapraveśaḥ

atha licchavirvimalakīrtistān bodhisattvānetadavocat- "satpuruṣāḥ, kimasti bodhisattvānāmadvayadharmamukhapraveśaḥ? astu svabhidhānam" । dharmavikurvaṇo nāma bodhisattvastatra tasmin saṃnipāta etadavocat- "kulaputra, utpādabhaṅgau hi dvayam; yadanutpannamajātam tasmin kaścidbhaṅgo nāsti । anutpattikadharmakṣānti prāptirasyadvayapraveśaḥ" । bodhisattvaḥ śrīgupto abhāṣata- "'ahañca mame a -ti tadhi dvayam । ātmasamāropābhāve mama nāsti । yaḥ samāropābhāvaḥ, sa hyadvayapraveśaḥ" । bodhisattvaḥ śrīkūṭo abravīt- "saṃkliṣṭañca vyavadānannāma te dvayam । saṃkliṣṭaparijñāne vyavadānamanyanā nāsti । sarvamanyanāsūnmūlanānugatimārgaḥ so advayapraveśaḥ" । bodhisattvo bhadrajyotirāha- "calaśca manyanā tau hi dvayam । yo acalaḥ, manyanākaraṇam, amanasikāro anadhikāraḥ । adhikāraviprayogaḥ so advayapraveśaḥ" । bodhisattvaḥ subāhuravocat- "bodhicittaṃ ca śrāvakacittannāma-te hi dvayam । yanmāyācittasamadarśanaṃ tanna ca bodhicittanna ca śrāvakacittam । yā cittasya samalakṣaṇatā, sā hyadvayapraveśaḥ" । bodhisattvo anibhiṣa āha- "ādānañcānādānaṃ, te dvayam । yadanupādānaṃ, tannopalabhyate । yannopalabhyate, tasmin kalpanāpakarṣaṇākaraṇam । sarvadharmākaraṇamanācāraḥ, sa hyadvayapraveśaḥ" । bodhisattvaḥ sunetro avocat- "ekalakṣaṇatvañcālakṣaṇatvannāma, te dvayam । yat kalpanākaraṇaṃ saṅkalpākaraṇam, ekalakṣaṇatvālakṣaṇatvākaraṇam । yo lakṣaṇāvilakṣaṇe samalakṣaṇatāpraveśaḥ, so advayapraveśaḥ" । bodhisattvastiṣyo abravīt- "kuśalākudhalam iti, te dvayam । yat kuśalākuśalānutthāpanam, nimittānimittayoradvayāvabodhaḥ, advayapraveśaḥ" । bodhisattvaḥ siho abhāṣata- "sāvadyañcānavadyamiti, te dvayam । yat prabhedajñānabajreṇābandhanāniḥsaraṇaṃ, tadadvayapraveśaḥ" । bodhisattvaḥ sihamatiravocat- "idaṃ sāsravam, idamanāsravamiti-te hi dvayam । yat samatādharmaprāptyāsravānāstravasaṃjñākaraṇañcasaṃjñābhāvaḥ, samatāyāṃ na ca samatāprāptir na ca saṃjñāgranthiḥ, ya evamavatāraḥ, tadadvayapraveśaḥ" । bodhisattvaḥ sukhādhimukto abhāṣata- "idaṃ hi sukham idaṃ sukhannāstīti-te dvayam । suviśuddhajñānataḥ sarvasaṃkhyāvigatā cākāśasamāliptā buddhiḥ, sādvayapraveśaḥ" । bodhisattvo nārāyaṇo abravīt- "idaṃ hi laukikam, idaṃ lokottaramiti te dvayam । yā lokasya svabhāvaśūnyatā, tasyāṃ kiñcidapyuttaraṇannāsti, avatāro nāsti, na cādhigati rna cānadhigatiḥ । yasyānuttaraṇam anavatāro anadhigatiścānadhigatyabhāvaḥ, tadhyadvayapraveśaḥ" । bodhisattvo vinayamatirāha "saṃsāraśca nirvāṇamiti-te dvayam । saṃsārasvabhāvadarśanena saṃsāraśca parinirvāṇanna staḥ । yadevaṃ jñātaṃ, tadadvayapraveśaḥ" । bodhisatttvaḥ pratyakṣadarśano avocat- "kṣayākṣayau nāma-tau dvayam । yaḥ sukṣīṇastasminna kṣapayitavyam; ato akṣaya ucyate । yo akṣayaḥ sa kṣaṇikaśca, kṣaṇike kṣayo nāsti । tadevanamupraviṣṭam advayadharmadvārāvagāho nāma" । bodhisattvaḥ samantagupto abrabīt- "ātmanairātbhyamiti-te dvayam । ātmabhāve anupalabhyamāne, kiṃ nairātmyaṃ kuryāt? tayoḥ svabhāvadarśanenādvayam advayapraveśaḥ" । bodhisattvo vidyuddevo abhāṣata- "vidyāvidye ati-te dvayam । avidyāyāḥ svabhāva iva, tathaiva vidyāpi । yāvidyā bhavati, sāvyākṛtā, asaṃkhyeyā, saṃjñāpathātikrāntā । asyāṃ yo abhisamayaḥ, so advayapraveśaḥ" । bodhisattvaḥ priyadarśana āha- "rūpaṃ khalu śūnyam । rupannāśanena na śūnyam, api kho pana rūpasvabhāvaḥ śūnyaḥ । evameva vedanāsaṃjñāsaṃskāravijñānaṃ śūnyate ati-te dvayam । vijñānaṃ khalu śūnyatā । vijñānannāśanena na śūnyam, api kho pana vijñānasvabhāvaḥ śūnyaḥ । yo asmin pañcopādānaskandhe evameva jānāti, evaṃ jñānena vijñaḥ, so advaye praviśati" । bodhisattvaḥ prabhāketuravocat- "caturdhātuno anyatrākāśadhāturanya iti-te dvayam । caturdhātu punarākāśasvabhāvam । pūrvānto apyākāśasvabhāvaḥ । aparāntaścākāśasvabhāvaḥ । evameva pratyutpannam । yat tathā dhātvavatārajñānam, tadadvayapraveśaḥ" । bodhisattvo agramatirabhāṣata- "cakṣuśca rūpannāma-te dvayam । ye cakṣuḥparijñānena rūpe alobho adveṣo amohaḥ tadhi śāntirnāma । evameva śrotraśabdo, ghrāṇagandhau, jihvārasau, kāyaspraṣṭavye, manodharmau-te dvayam । ye ca manaḥ parijñānāddharme alobho adveṣo amoohaḥ-tadhi śāntirnāma । evaṃ śāntivihāro advayapraveśaḥ" । bodhisattvo akṣayamatirāha- "dānasarvajñatāpariṇāmane-te dvayam । dānasvabhāvaḥ sarvajñatā । sarvajñatāsvabhāvaḥ pariṇāmanā । evameva śīlakṣāntivīryadhyānaprajñāsarvajñatāpariṇāmane-te dvayam । sarvajñatā hi prajñāsvabhāvaḥ; pariṇāmanā ca sarvajñatāsvabhāvaḥ । tasmin ekanaye avatāraḥ, so advayapraveśaḥ" । bodhisattvo gambhīramatirabhāṣata- "śūnyatāyā anyatrānimittāpraṇihitamapyanyamiti-te dvayam । yacchūnyama, tasminna kiñcinnimittam । animitte apraṇihitam । apraṇihite cittamānovijñānāsañcāraḥ । yat sarvavimokṣamukheṣu draṣṭavyameka vimokṣamukhaṃ, tadadvayamukhapraveśaḥ" । bodhisattvaḥ śāntendriyo abravīt- "buddhadharmasaṅghā iti-te dvayam । buddhasya svabhāvo hi dharmaḥ, dharmasya ca svabhāvaḥ saṅgha । sarve te punarasaṃskṛtāḥ । asaṃskṛtaṃ hyākāśa sarvadharmanaya ākāśatulyaḥ । yadevamanugamanaṃ, tadhyadvayapraveśaḥ" । bodhisattvo apratihatekṣaṇo abhāṣata- "satkāyaśca satkāyanirodha iti-tau dvayam । satkāya eva nirodhaḥ । tat kasya hetoḥ? satkāyadṛṣṭyanutpāde asati yat tathā dṛṣṭayā asatkāya' iti vā asatkāyanirodha' iti tadkalpyam; akalpyaṃ nirvikalpam । atyantākalpanayā nirodhasvabhāvo bhavati । asambhavo avināśas-so advayapraveśaḥ" । bodhisattvaḥ subinīto avocat- "kāyavākcittasaṃvaro nāma tadadvayam । tat kasya hetoḥ? ime dharmā anabhisaṃskāralakṣaṇāḥ । tat kāyānabhisaṃskāraṃ, tallakṣaṇe api vāganabisaṃskārañca cittānabhisaṃskāram । tat sarvadharmānabhisaṃskāraṃ, taditi jñātavyamanuveditavyam । tat tadanabhisaṃskārajñānam, tadhyadvayapraveśaḥ" । bodhisattvaḥ puṇyakṣetra āha- "puṇyāpuṇyānijyābhusaṃskārābhisaṃskāraṇate ati - te dvayam । yat puṇyāpuṇyānizyānabhisaṃskāram, tadadvayam । puṇyāpuṇyānijyābhisaṃskārāṇāṃ svalakṣaṇaṃ śūnyatā । tasyā puṇyaṃ vāpuṇyaṃ vānijyaṃ vā na bhavanti । abhisaṃskaraṇatāpi ca na bhavati ya evamanabhinirhāraḥ, sa hyadvayapraveśaḥ" । bodhisattvaḥ padmavyūho abravīt- "ātmaparyutthānādutpādaḥ, tadhi dvayam । ātmaparijñā dvayānutthāpanam । tathādvayasthāne avijñaptikenāvijñāptikam-tadhyadvayapraveśaḥ" । bodhisattvaḥ śrīgarbho abhāṣata "upalambhena prabhedaḥ-taddvayam । yo anupalambhas-taddvayam । tato yāvanupādānanotsargau, tadhyadvayapraveśaḥ" । bodhisattvaścandrottaro abravīt- "andhakārālokāviti-tau dvayam । andhakārālokābhāvaḥ-tadadvayam । tat kasya hotoḥ? evaṃ nirodhasamāpanne na cāndhakāro na cālokaḥ । sarvadharmalakṣaṇatvaṃ tathaivāpi । yo asyāṃ samatāyāmavatāraḥ, so advayapraveśaḥ" । bodhisattvo ratnamudrāhasto avocat- "nirvāṇabhiratiśca saṃsārāratis-te dvayam । ye nirvāṇānabhiratiśca saṃsāranaratis-te advayam । tat kasya hetoḥ? yad bandhanānniḥsaraṇamākhyāyate, ki tu yadatyantato abandhanam, tanmokṣaṃ kuto gaveṣī? abandhanāniḥsaraṇayorbhikṣuṇā ratyaratī na labhyete, na tadhyadvayapraveśaḥ" । bodhisattvo ratnakūṭarāja āha- "mārgakumārgāviti-tau dvayam । mārgāvagāhe kumārgānācāraḥ । anācārasthānam mārgasaṃjñā vābhūtamārgasaṃjñā na bhavati । saṃjñāparijñā hi matidvayānavatāraḥ । so advayapraveśaḥ" । bodhisattvaḥ satyarato abhāṣata - "satyamṛṣe nāma te dvayam । yadi satyadarśanena satyatā na samanudṛśyate,mithyādṛṣṭiḥ kuto dṛśyate? tat kasya hetoḥ? māṃsacakṣuṣā na dṛśyate, dṛśyate prajñācakṣuṣā adarśanena yathāvidarśanā, tathā dṛśyate । yatra na ca darśananna ca vidarśanā taddvayapraveśaḥ" । tathaiva te bodhisattvāḥ svakasvakanirdeśaṃ deśayitvāḥ, maṃjuśrīkumārabhūtadametavocan- "maṃjuśrīḥ, bodhisattvosyādvayapraveśaḥ kim?" maṃjuśrīrabravīt- "satpuruṣāḥ, yadyapi sarvairyuṣmābhiḥ subhāṣitam, sarva tad yuṣmābhiruktaṃ hi dvayam । sthāpayitvaikopadeśam, anabhilāpyam, abhāṣyam, anuktam, anavaghoṣyam, avyapadeśyam, prajñaptirahitam tadhyadvayapraveśaḥ" । tato maṃjuśrīkumārabhūto licchavi vimalakīrtimetad avocat- "asmābhiḥ svakasvakanirdeśe vyākhyāte, kulaputra, tvamapyadvayadharmamukhanirdeśāya svabhidhānaṃ kuru" । atha licchavirvimalakīrtistūṣṇībhūto abhūta । tato maṃjuśrīkumārabhūto licchavivimalakīrtaye sādhukāram adāt- "sādhu, sādhu, kulaputra । ayaṃ hi bodhisattvānām advayapraveśaḥ । tasmin akṣaravacanavijñaptipracāro nāsti" । asmin nirdeśe deśite, bodhisattvānām pañcasahasreṇādvayadharmamukhapraveśenānutpattikadharmakṣāntiḥ pratilabdhā ।

advayadharmamukhapraveśasya parivarto astamaḥ

nirmāṇabhojyādānam athāyuṣmataḥ śāriputrasyaitadabhūt- "madhyāhna āpanne, ime mahābodhisattvāścennottiṣṭhanti, ime annaṃ kutra bhuñjanta" iti । tato licchavirvimalakīrtirāyuṣmataḥ śāriputrasya cittavitarka cetasā jñātvā, āyuṣmantaṃ śāriputrametadavocat- "bhadanta śāriputra, tathāgatena ye aṣṭau vimokṣā ākhyātāḥ, teṣu vimokṣeṣu tiṣṭha, āmiṣasammiśritavicāreṇa dharmammā śrauṣīḥ । bhadanta śāriputra, muhūrta pratīkṣasva; ananubhūtapūrvāhāraṃ bhakṣayiṣyasi" । tatastadā licchavirvimalakīrtistathārūpaṃ samādhi samāpadyate sma, īdṛśad rdhyabhisaṃskāramabhisaṃskaroti sma, ūrdhvadiśi buddhakṣetram, ito dvicatvāriśadgaṅgānadīvālukāsamāni buddhakṣetrāṇy) atikramya, yat sarvagandhasugandhā nāma lokadhātuḥ, tebhyo bodhisattvebhyaśca tebhyo mahāśrāavakebhyo darśayati sma । tatra sugandhakuṭo nāma tathāgato adya tiṣṭhiti, dhriyate, yāpayati । tasmillokadhātau daśadikṣu sarvabuddhakṣetrāṇām manuṣyadev gandha utpadyate, tasmādviśiṣṭataro tasya lokadhātordāruṇa utpadyate । tasmillokadhātau śrāvakapratyekabuddhānāṃ nāmadheyamapi nāsti । kevalaṃ bodhisattvānāṃ gaṇasannipātāya sa sugandhakūūṭastathāgato dharma deśayati । tasmillokadhātau sarvāṇi kūṭāgārāṇi dhūpamayāni; sarvacaṃkramaṇodyānavimānāni ca dhūpamayāni । yatteṣāṃ bodhisattvānāṃ juṣṭānnaṃ, tasya gandhenāprameyalokadhātavaḥ sfuṭāḥ । tena khalu samayena bhagavān sugandhakūṭastathāgatastairbodhisattvaissahabhojanakhādanārtha niṣaṇṇo । tatra mahāyānasamprasthito gandhavyūhatarpaṇo nāma devaputro bhagavataśca teṣāṃ bodhisattvānām upasthāne ca paryupāsane abhiyukto । tatastayā sarvāvatyā parṣadā tasmilokadhātau sa bhagavāṃśca te bodhisattvā bhojanāya racitā niṣaṇṇā dṛśyante sma । atha licchavirvimalakīrtiḥ sarvān tān bodhisattvānetadavocat- "satpuruṣāḥ, yuṣmanmadhye kastasmād buddhakṣetrādāhārādānāyotsahate?" atra maṃjuśriyo adhiṣṭhānena na kaścidutsahate sma । tato licchavirvimalakīrtimaṃjuśrīkumārabhūtametadavocat- "maṃjuśrīḥ, īdṛśaste parivāro nanu na lajjā ? āha- "kulaputra, tathāgatena anāśikṣitāy ātimanyanā kartavye a ti nanu na proktam?" atha licchavirvimalakīrtistasyāḥ śayyāyā anutthāya, teṣāṃ bodhisattvānām abhimukhaṃ nirmitabodhisattvasya suvarṇavarṇapratirūpakaṃ lakṣaṇānuvyañjasvalaṅkṛtaṃ kāyaṃ nirmimīte sma । yena sa sarvaparivāro dhyāmīkṛtaḥ, tādṛśo rūpe avabhāsamāgacchati sma । tato licchavirvimalamīrtistaṃ nirmitabodhisattvametadavocat- "kulaputra, ūrdhvadiśi gaccha; dvācatvāriśadgaṅganadīvālukopamāni buddhakṣetrāṇyatikrabhya, asti sarvagandhasugandhā nāma lokadhātuḥ । tatra sugandhakūṭo nāma tathāgato adya bhojanakhādanārtha niṣaṇṇaḥ । tatropasaṃkramya, tasya tathāgatasya pādau śirasābhivandya, etannivedaya- alicchavirvimalakīrtirbhagavataḥ pādau śatasahasrakṛtvaḥ śirasābhivandya, bhagavatyalpābādhatām alpātaṅkatāṃ laghūttathānatāṃ yatrāṃ balaṃ sukhamh anavadyatāṃ sukhasparśavihāratāṃ rog pṛcchati caivamapoi kathayati । bhagavān bhojanasyāvaśeṣam me dadātu । tena sahālokadhātau rbuddhakārya kariṣyati । hīnādhimuktikasattvāḥ, ta udārādhimukti janayiṣyanti, tathāgatalakṣaṇān ca vardhanta' iti" । atha sa nirmitabodhisattvo licchavivimalakīrtaye asādhv' iti kṛtvā, pratyaśrauṣīt । ullokitamukhasteṣāṃ bodhisattvānām abhimukhādapakrāmāti sma, te bidhisattvāstu tadgamananna paśyanti sma । tataḥ sa nirmitabodhisattvo sarvagandhasugandhā nāma lokadhātuḥ; tenopagamya, tasya bhagavataḥ sugandhakūṭasya tathāgatasya pādau śirasābhivandya, etadavocat-

"bhagavan, bodhisattvo vimalakīrtirbhagavataḥ pādau śirasābhivandya, bhagavatyalpābādhatām alpātaṅkatāṃ laghūtthānatāṃ yātrāṃ balaṃ sukham anavadyatāṃ sukhasparśavihāratāṃ rog pṛcchati । sa bhagavataḥ pādau satasahasrakṛtvaḥ śirasābhivandya, etad yācati- abhagavān bhojanasya bhojyāvaśeṣamme dadātu । tenāsmin sahālokadhātau rbuddhakārya kariṣyati । hīnādhimuktikasattvāḥ, te buddhadharmodāramatyadhimukti janayiṣyanti, tathāgatalakṣaṇāni ca vardhanta'-iti" ।

atha te bhagavataḥ sugandhakūṭasya tathāgatasya buddhakṣetrasya bodhisattvā āścaryādbhutaprāptāḥ taṃ bhagavantaṃ sugandhakūṭaṃ tathāgatametadavocan- "bhagavan evaṃrūpo mahāsattvaḥ kuta āgataḥ? sa sahālokadhātuḥ kvāsti? "hīnādhimuktikā" nāma tadasti kim?" iti te bodhisattvāstaṃ bhagavantamevaṃ pṛcchanti sma ।

tato bhagavāṃstān bodhisattvānetadavocat- "kulaputrāḥ, ito adhodiśi dvivacatvāriśadgaṅgānadīvālukāsamāni buddhakṣetrāṇy atikramya, asti sahā nāma lokadhātuḥ । tatra śākyamunirnāma tathāgataḥ pañcakaṣāyabuddhakṣetre hīnādhimuktikebhyaḥ sattvebhyo dharma deśayati । tatra so acintyavimokṣavihārī vimalakīrtirnāma bodhisattvaḥ bodhisattvebhyo dharma deśayati । sa mannāmaparikīrtan cāsya lokadhātoḥ praśaṃsāsamprakāśanā ca teṣāṃ bodhisattvānāṃ kuśalamūlasutaptakaraṇārthāya nirmitabodhisattvaṃ preṣayati" ।

tataste bodhisattvā etadavocan- "bhagavan, tasya bodhisattvasya māhātmyam, yāvadidaṃ nirmāṇañca tasyaivaṃrūpardhibalavaiśāradyāni bhūtāni" । sa bhavānavocat- "tasya bodhisattvasyedṛśām māhātmyam, daśadikṣu sarvabuddhakṣetreṣu nirmāṇā preṣayati, tāni nirmāṇāni ca teṣāṃ buddhakṣetrāṇāṃ sarvasattvakārya- buddhakāryeṇa pratyupasthitāni bhavanti" ।

atha bhagavān sugandhakūṭastathāgataḥ sarvagandhasamanvāgate bhājane sarvagandhavāsitaṃ bhojanaṃ chorayati sma; tattasmai nirmitabodhisattvāyādāt । tatastadā bodhisattvānāṃ navatiśatasahasrāṇi tena gamikāni- "bhagavan, vayamapi tāṃ sahāṃ lokadhātuṃ, taṃ bhagavantaṃ śākyamuni darśanāya, vandanāya, paryupāsanāya taṃ ca vimalakīrti ca tān bodhisattvān darśanāya gacchāmaḥ" । sa bhagavānavocat- "kulaputrāḥ, gacchata yasyedānīṃ kālaṃ manyadhve ।

"kulaputrāḥ, te sattvā unmādāśca pramattāḥ khalv abhaviṣyan; tena gacchata gandhāpagatabhūtāḥ । tasya sahālokadhātoste sattvā avasādamāsādayanti; tasmāhu svarūpān nivartadhvam । tasmillokadhātau hīnasaṃjñām utpādya, pratighasaṃjñām motpādayata । tat kasya hetoḥ? kulaputrāḥ, buddhakṣetreṃ hyākāśakṣetram । sattvaparipācanārthāya bhagavanto buddhāḥ sarvān buddhagocarānna darśanti" ।

atha sa nirmita bodhisattvastat bhojyaṃ samādāya, bodhisattvānāṃ navatiśatasahasraiḥ sārdha buddhānubhāvena ca vimalakīrteradhiṣṭhānena eekakṣaṇalavamuhūrtena tatraīva tasyāḥ sarvagandhasugandhālokadhātvā antarhitaśca licchavivimalakīrtergṛhe niṣīdati sma । atha licchavirvimalakīrtiryādṛśāni pūrvasiṃhāsanāni, tādṛśānāṃ navatiśatasahasrāṇyadhitiṣṭhati sma । teṣu te bodhisattvā nyaṣīdan । tatassa nirmita bodhisattvastadbhojyapūrṇabhājanaṃ vimalakīrtaye adāt ।

tatastasya bhojyasya gandho vaiśālīm mahānagarīṃ saṃnyavikṣat; sāhasralokadhātuṃ yāvacca ghrāyate smāsvādyagandhaḥ । ye vaiśālyā brāhmāṇagṛhapatayaśca licchavyadhipo licchavicandracchattraśca taṃ gandhamāghrāya, āścaryaprāptā adbhutaprāptāḥ prasannakāyacittā licchavīnāṃ caturaśītisahasraiḥ paripūrṇaiḥ saha vimalakīrtergṛham praviśanti sma ।

te tasmin gṛhe bodhisattvān sampūrṇasihāsaneṣu tanmātronnatātimātraviśāleṣu niṣaṇṇān paśyanti sma । dṛṣṭvā, tairadhimuktiśca pramuditotpāditāḥ । sarve te tān mahāśrāvakāṃ ca tān mahābodhisattvānabhivandya, ekānte asthuḥ । bhūmyavacaradevaputrāśca kāmāvacararūpāvacaradevaputrāśca tena gandhena coditā vimalakīrtergṛhaṃ samāgacchanti sma ।

atha licchavirvimalakīrtiḥ śāriputraṃ sthaviraṃ ca tān mahāśrāvakānetadavocat- "bhadantāḥ, tathāgatabhojyam mahākaruṇāparivāsitāmṛtaṃ bhakṣayata, prādeśikacittatāṃ tu mopaprajñāpayata । dānabhoge asamarthā abhaviṣyata" । tataḥ kecicchrāvakā etanmanyante sma- "svalpabhojanam ihānayaitādṛśapariṣadā kathaṃ bhojanīyam?" iti । tatassa nirmitabodhisattvastāṃ śrāvakānetadavocat- "āyuṣmantaḥ, yuṣmatprajñāpuṇye tathāgatasya prajñāpuṇyābhyām mā tolayata । tat kasya hetoḥ? tadyathāpi nāma caturmahāsamudrāḥ kṣīṇāḥ sambhaveyuḥ, ki tvasmin bhojane na kiñcitkṣayo abhaviṣyat । sarve sattvā tasya bhojanasya kalpaṃ sumerumātrālopān bhakṣayeyuḥ, ki tvidaṃ kṣayannāyāsyat । tat kasya hetoḥ? so akṣayaśīlaprajñā samādhimayasya tathāgatabhojanasya bhājanāvaśeṣaḥ kṣayaṃ yātunna śaknoti" ।

atha tato bhojanāt sarvāvatī sā parṣat tṛptā bhūtā । na ca tadbhojanaṃ kṣīyate । yaiśca bodhisattvaiḥ śrāvakaiśca śakrabrahmalokapālaistadanyaiśca sattvaistadbhojanaṃ bhuktam, teṣāṃ tādṛśaṃ sukhaṃ kāye avakrāntaṃ yādṛśaṃ sarvasukhamaṇḍitāyāṃ lokadhātau bodhisattvānāṃ sukham । sarvaromakūpebhyaśca teṣāṃ tādṛśo gandhaḥ pravāti, tadyathāpi nāma tasyāmeva sarvagandhasugandhāyāṃ lokadhātau vṛkṣāṇāṃ gandhaḥ ।

tatassaṃprajānalliṃcchavirvimalakīrtirbhagavataḥ sugandhakūṭasya tathāgatasya buddhakṣetrādāgatān bodhisattvānetadavocat- "kulaputrāḥ, tasya tathāgatasya sugandhakūṭasya dharmadeśanā kīdṛśā"? te avadan- "sa tathāgato akṣaraniruktibhyāṃ dharmanna darśayati । tena gandhenaiva bodhisattvā vinitā bhavanti । ye gandhavṛkṣāḥ, yeṣāṃ mūleṣu te bodhisattvā niṣaṇṇāḥ, tebhyo gandhastebhyo, tādṛśo niścarati । ghrātamātra eva tasmin gandhe, sarvabodhisattvaguṇākaro nāma samādhi pratilabhyate । prāptamātra eva tasmin samādhau, sarveṣu teṣu bodhisattvaguṇā utpadyante" ।

atha te bodhisattvā licchavi vimalakīrtimetadavadan- "iha bhagavāṃ śākyamuniḥ kīdṛśāṃ dharmadeśanāṃ prakāśayati?" āha- "satpuruṣāḥ, ime sattvā hi durvineyāḥ; ebhyaḥ khaṭuṃkadurvineyasattvebhyaḥ khaṭuṃkadurvineyavineyakathāḥ prakāśayati । ke khaṭuṃkadurvineyāḥ vineyāḥ? khaṭuṃkadurvineyakathā katamā? tadyathā- "ime hi nairayikāḥ, iyaṃ hi tiryagyoniḥ, ayaṃ yamalokaḥ, imāni hyakṣaṇāni, ime vihīnendriyāḥ । "idaṃ hi kāyaduścaritaṃ, ayaṃ hi kāyaduścaritasya vipākaḥ । idaṃ vāgduścaritaṃ, ayaṃ vāgduścaritasya vipākaḥ । idaṃ manoduścaritaṃ, ayaṃ manoduściritasya vipākaḥ । "ayaṃ hi prāṇātipātaḥ, iyamadattādānaṃ, ayaṃ kāmamithyācāraḥ, ayaṃ mṛṣāvādaḥ, ayaṃ paiśunyavādaḥ, ayaṃ pāruṣyavādaḥ, ayaṃ saṃbhinnapralāpaḥ, iyaṃ hyabhidhyā, ayaṃ vyāpādaḥ, iyaṃ mithyādṛṣṭiḥ, ayaṃ hi teṣāṃ vipākaḥ । "idaṃ mātsarya, idaṃ mātsaryasya falaṃ; idaṃ dauḥśīlyam,; ayaṃ krodhaḥ,; idaṃ kausīdyam, idaṃ kausīdyasya falam; iyaṃ hi dauṣprajñā, idaṃ dauṣprajñāfalam । "ayaṃ śikṣāpadasamatikramaḥ, ayaṃ hi prātimokṣaḥ; idaṃ kāryam, idamakāryam; ayaṃ yogācāraḥ; idaṃ prahāṇam; idamāvaraṇam, idamanāvaraṇam; iyamāpattiḥ, idamāpattivyutthānaṃ; ayaṃ mārgaḥ, ayaṃ kumārgaḥ; idaṃ kuśalam, idamakuśalam; idaṃ sāvadyam, idamanavadyam; idaṃ sāsravaṃ idamanāsravam; idaṃ laukikam a idaṃ lokottaram; idaṃ saṃskṛtam, idamasaṃskṛtam ayaṃ hi saṃkleśaḥ, idaṃ vyavadānam; ayaṃ saṃsāraḥ, idaṃ nirvāṇam iti । "evamanekavidyaṃ dharma deśayan, aśvakhaṭuṃkacittaṃ pratiṣṭhāpayati । tadyathāpi nāma khaṭuṃkāśvo vā hastī vā arvāk marmahatā vinītā bhavanti, evameva khaṭuṃkadurvineyāḥ sattvā api sarvaduḥkhaprakāśanakathāyā vinītā bhavanti" ।

te bodhisattvā avadan- "tathā bhagavato buddhasya śākyamunermāhātmyaṃ pratiṣṭhāpitam । āścarya hi hīnadaridrakhaṭuṃkasattvadamanaṃ । ye bodhisattvā evaṃvidha audārike buddhakṣetre avasthitāḥ, teṣāmacintyamahākaruṇā" ।

tato licchavirvimalakīrtirabravīt- "tat tatheti, satpuruṣāḥ; yathā vadatha tathā । ye bodhisattvā ihotpannāḥ, eṣām mahākaruṇā sudṛḍhā । te atasmillokadhātāvekasyāṃ jātyāṃ sattvebhyo bahvartha kurvanti । tasyāṃ sarvagandhasugandhāyāṃ likadhātau kalpānāmapi satasahasrāṇi sattvebhya īdṛśamartha kartunna śaknuvanti । tat kasya hetoḥ? satpuruṣāḥ, asyāṃ sahāyāṃ lokadhātau daśa parigrahāvahāḥ kuśalasaṃnicayadharmāḥ saṃvidyante । te anyasmin buddhakṣetre na bhavanti । katame daśa? tadyathā- "dānena daridrasaṃgrahaḥ; śīlena duḥśīlasaṃgrahaḥ; kṣāntyā kaṭukasaṃgrahaḥ; vīryeṇa kusīdasaṃhgrahaḥ; dhyānena vikṣiptacittasaṃgrahaḥ; prajñayā duṣprajñasaṃgrahaḥ; akṣaṇaprāptebhyo aṣṭābhyo akṣaṇebhyo atikramaṇadeśanā; pradeśakāribhyo mahāyānadeśanā kuśalamūlenānavaropitakuśalamūlasaṃgrahaḥ; caturbhiḥ saṃgrahavastubhiḥ satatasamitaṃ sattvaparipācanam । te daśa pragrahāvahāḥ kuśalasaṃnicayadharmā anyasmin buddhakṣetre na saṃvidyante" । bodhisattvā avadan- "anvitāḥ katibhirdharmairbodhisattvāḥ, asyāḥ sahāyā lokadhātvāścyutvā, akṣatānupadrutāḥ pariśuddhabuddhakṣetraṃ gamiṣyanti?" āha- "anvitā aṣṭābhirdharmairbodhisattvāḥ, asyāḥ sahāyā lokadhātvāścyutvā, akṣatānupadrutāḥ pariśuddhabuddhakṣetraṃ gamiṣyanti । katame aṣṭau? - " asarvasattvā mayānugrahyāḥ, icchaṃstvebhyo na kicid hitaṃ । sarvasattvānāṃ sarvaduḥkhaṃ kṣāmyam, tat- sarvakuśalamūlāni sarvasattvebhya utsraṣṭavyānīti । sarvasattveṣvapratihato । śāstarīva sarvabodhisattvanandī । śrutāśrutadharmā śrutvā, apratikṣepaḥ । paralābha īrṣyāpagataḥ svalābhenāgarvaśca cittanidhyapto । ātmaskhalitāni pratyavekṣamāṇaḥ paradiṣānna codayāmi । apramādarataśca sarvaguṇān saṃpratīcchamī' । tairaṣṭābhirdharmairanvitā bodhisattvāḥ, sahāyā lokadhātvāścyutvā, akṣatānupadrutāḥ parisuddhabuddhakṣetraṃ gamiṣyanti" ।

atha licchavivimalakīrtinā ca maṃjuśrīkumārabhūtena caivaṃ tasyāṃ parṣadi saṃnipatitebhyastathā hi dharme deśite, śatamātrāṇāṃ praṇisahasrāṇām anuttarasamyaksaṃbodhicittānyutpāditāni । bodhisattvānāṃ daśabhiḥ sahasrairanutpattikadharmakṣāntiḥ pratilabdhā ।

nirmāṇabhojyādānasya parivarto navamaḥ ।

kṣayākṣayannāma dharmayautakam

tena khalu punaḥ samaya āmrapālīvane bhagavatā dharme nirdiśyamāne, sa maṇḍalamāḍo vistīrṇo viśālo abhūt; sā parṣacca suvarṇavarṇa iva saṃniviṣṭā । tataḥ āyuṣmānānando bhagavantametadavocat- "bhagavan, atredamāmrapālīvanaṃ vistīrṇaṃca viśālabhūtaṃ, sarvāvatī parṣadapi suvarṇavarṇe dṛśyate । kasya khalvidaṃ pūrvanimittaṃ?" bhagavānavocat- "ānanda, idaṃ licchavivimalakīrtimaṃjuśrīkumārabhūtayoḥ prabhūtaparivāreṇa parivṛtayoḥ puraskṛtayostathāgatasamīpāgamanapūrvanimittaṃ" । atha licchavirvimalakīrtimaṃjuśrīkumārabhūtametadavocat- "maṃjuśrīḥ, ime mahāsattvā api namasyanti tathāgataṃ dṛśyamānāḥ, tasmāhvāvāṃ tathāgatasya samīpaṃ gamiṣyāvaḥ" । maṃjuśrīrāha- "kulaputra, gamiṣyāvo yasyedānīṃ kālaṃ manyase" ।

tato licchavirvimalakīrtirevaṃrūpam ṛddhyabhisaṃskāramabhisaṃskaroti sma, yathā taissiṃhāsanaissākaṃ sarvāvatīṃ parṣadaṃ dakṣiṇapāṇau pratiṣṭhāpya, yena bhagavāṃstenopasaṃkrāntaḥ । upasaṃkramya, parṣadaṃ bhūmau pratiṣṭhāpayati sma । bhagavataḥ pādau śirasābhivandya, saptakṛtvaḥ pradakṣiṇīkṛtyaikānte asthāt । atha te api sugandhakūṭasya tathāgatasya buddhakṣetrādāgatā bodhisattvāḥ siṃhāsanebhyo avatīrya, bhagavataḥ pādau śirasābhivandya, bhagavate kṛtāñjalibhūtā namaskurvanta ekānte asthuḥ । sarve te api bodhisattvā mahāsattvāśca mahāśrāvakāśca siṃhāsanebhyo avartīya, bhagavataḥ pādau śīrasābhivandya, ekānte asthuḥ । evameva sarve te śakrabrahmalokapāladevaputrā bhagavataḥ pādau śirasābhivandya, ekānte asthuḥ ।

tato bhagavān, tān bodhisattvān dharmakathayā saṃpraharṣayitvā, etadavocat- "kulaputrāḥ, svakasvakasiṃhāsaneṣu niṣīdata" । bhagavataitadukte, te nyaṣīdan । atha bhagavāṃśāriputramāmantrayate sma- "śāriputra, bodhisattvānāṃ varasattvānāṃ vikurvaṇāni nanu tvayā dṛṣṭāni?" āha- adhruvaṃ, bhagavan, dṛṣṭāni" । bhagavānavocat- "tataste kīdṛśā saṃjñotpannā?" āha- "dhruvaṃ, bhagavan tato me acintyasaṃjñotpannā । teṣāṃ karaṇamevamacintya dṛṣṭaṃ, yathā cintātulanāgaṇanā aśakyāḥ" । atha bhagavantamāyuṣmānānanda etadavocat- "bhagavan, apūrvaghrāto gandhaḥ śrūyamāṇaḥ, īdṛśo asti kasya gandhaḥ?" bhagavān avocat- "ānanda, te bodhisattvāḥ kāyasya sarvaromakūpebhya gandhaṃ niḥśvasanti" । śāriputro apyāha- "āyuṣmanānanda, asmatkāyasya sarvaromakūpebhyo apīdṛśo gandho niścarati" । āha- "kuto gandha āgataḥ?" āha- "ayaṃ licchavirvimalakīrtiḥ sugandhakūṭasya tathāgatasya sarvagandhasugandhālokadhātorbuddhatrādbhojanamādatte sma । paribhuktvā, sarveṣāṃ, kāyādīdṛśo gandho niścarati" । tata āyuṣmānānando licchavi vimalakīrtimetadavocat- "ayaṃ gandhaḥ kiyacciramāviṣkaraṇamāyāti?" āha- "yāvadannamajīrṇam । ānanda āha- "kiyacciracaritaṃ tadannaṃ jīrṇa bhaviṣyati?" āha- "saptāharātrāntare jīrṇa bhaviṣyati । tato api yāvatsaptāhamevabhojaḥ parisfuṭaṃ bhaviṣyati । ajīrṇe api, na kācit pīḍā jāyate ।

"yaiśca bhadanta ānanda bhikṣubhiranavakrāntaniyāmairetadbhojanaṃ bhuktam, teṣāmevāvakrāntaniyāmānāṃ pariṇaṃsyati । yairavakrāntaniyāmairetadbhojanaṃ bhuktaṃ, yāvatte aparimuktacittāḥ" na pariṇaṃsyati । yairanutpāditabodhircittaiḥ sattvai paribhuktam । a teṣāmutpāditabodhicittānāṃ pariṇaṃsyati । yairutpāditabodhicittairbhuktam a teṣāṃ nāpratilabdhakṣāntikānāṃ pariṇaṃsyati । yaiḥ pratilabdhakṣāntikairbhuktam, teṣāmekajātipratibaddhānāṃ pariṇaṃsyati ।

"bhadantānanda,tadyathāpi nāmasarannāma bhaiṣajyamudare avatīrya, yāvat sarvāṇi viṣāṇyanapagatāni, na pariṇaṃsyati; tadbhaiṣajyaṃ paścāt pariṇaṃsyati । evameva, bhadantānanda, yāvat sarvakleśaviṣāṇyanapagatāni, tadbhojananna pariṇaṃsyati । tadbhojanaṃ paścāt kevalaṃ pariṇaṃsyati । "tata āyuṣmānānando bhagavantametadavocat- "idam, bhagavan, bhojanaṃ hi buddhakārya karoti" । āmantrayate sma- "tat tathā, ānanda; yathā vadasi, tat tatheti ।

"saṃvidyante, ānanda, buddhakṣetrāṇi, yeṣu bodhisattvā buddhakārya kurvanti; saṃvidyante buddhakṣetrāṇi, yeṣu prabhayā buddhakārya kṛtaṃ, yeṣu bodhivṛkṣeṇa, tathāgatalakṣaṇarūpadarśanena, cīvareṇa, bhojyena, jalena, udyānena, vimānena, kūṭāgāreṇa buddhakārya kṛtaṃ; saṃvidyante ca ānanda, buddhakṣetrāṇi, yeṣu nirmāṇena buddhakārya kṛtaṃ । ānanda, saṃvidyante punarbuddhakṣetrāṇi, ākāśena buddhakārya kṛtaṃ । evamevākāśāntarīkṣaṃ buddhakārya kṛtaṃ । anena te sattvā vaineyikā bhavanti" । "evameva, ānanda, svapnapratibimbodakacandrapratiśrutkāmāyāmarīcyudāharaṇākṣaraniruktidarśanena tebhyaḥ sattvebhyo buddhakārya kṛtaṃ । saṃvidyante api buddhakṣetrāṇi, yeṣvakṣaravijñaptyā buddhakārya kṛtaṃ । ānanda, yatrāvacanānabhilāpānidarśanānudāhāreṇa tebhyaḥ sattvebhyo buddhakārya kṛtaṃ, evaṃ pariśuddhabuddhakṣetrāṇi saṃvidyante ।

"bhagavatām, ānanda buddhānām īryāpathopabhogaparibhogena sattvadamanārthamakṛtabuddhakārya kiñcinnāsti । ānanda, taiścaturbhirmāraiśca caturaśītīśatasahasraiśca kleśamukhaiḥ, sattvāḥ saṃkliṣṭāḥ, sarvaistairbuddhā bhagavanto buddhakārya kurvanti ।

"idaṃ hyānanda, sarvabuddhadharmamukhapraveśo nāma dharmamukham । te asmin dharmamukhe praviṣṭā bodhisattvāḥ sarvodāraguṇavyūhānvitabuddhakṣetreṣu na ca dīnā vottamā vā । sarvodāraguṇavyūhānvitabuddhakṣetreṣu, na codagrā vā garvitā vā, tathāgateṣu pratimānam utpādayanti । bhagavanto buddhā sarvadharmasamatādhigatāḥ sattvaparipācanārthāya nānāprakārabuddhakṣetrāṇi darśayanti, tadāścaryam ।

"ānanda, tadyathāpi nāma buddhakṣetrāṇāṃ guṇā anyo anyaṃ nānāvidhāḥ, ki tu kriyāmārgeṇa prasāritabuddhakṣetrāṇyākāśaṃc ābhinnāni । evameva, ānanda, tathāgatānāṃ rūpakāyā nānāvidhāḥ, paraṃ tu tathāgatānāmasaṃgajñānaṃ hyābhinnam ।

"ānanda, sarvabuddhānāṃ rūpavarṇatejaḥ kāyalakṣaṇābhijātaśīlasamādhiprajñāvimuktijñānadarśanabalavaiśāradyā- buddhadharmamahāmaitrīmahākaruṇāhitābhiprāyeryāpathacaryāmārgāyuṣpramāṇadharmadeśanāsattvaparipācanasattvavimocana- kṣetrapariśodhanāni sarvabuddhadharmapariniṣpanne samāni । atas samyaksaṃbuddha ityucyante, tathāgatā buddhā iti ।

"sukhamavagantum, ānanda, teṣāṃ trayāṇāṃ vākyānāṃ yadarthavyāsaśca vacanavibhajanaṃ, tanna sukaram, yadyapyāyuṣpramāṇante kalpasaṃnihitaṃ । trisāhasra antarbhūtāḥ sattvāḥ, tvamivānando bahuśrutānāṃ smṛtidhāraṇīprāptānāmagratāṃ prāptāḥ, sarve ta ānandapratirūpakasattvāḥ kalpamapi darśyamānāsteṣāṃ trayāṇāṃ vākyānāṃ-'samyaksaṃbuddhaḥ, tathāgataḥ, buddha, iti-niyatārtham avagantumasamarthāḥ । tathā hyānanda, buddhabodhirapramāṇā, acintye tathāgatānāṃ prajñā pratibhānañca" ।

atha bhagavantamāyuṣmānānanda etatvocat- "bhagavan, adyāgreṇa abahuśrutānām agryo aham' iti na pratijānāmi" । bhagavānavocat- "dainyam, ānanda, motpādaya । tat kasya hetoḥ? śrāvakeṣu, na kintu bodhisattveṣu, tvāṃ samanvāhṛtya, abahuśrutānāmagryo tyākhyātam mayā । ānanda, bodhisattv ekṣaṇaṃ tu nikṣipa; te hi paṇḍitaiḥ pramāṇagrāhyāḥ । sarvasamudrāṇām, ānanda, gambhīratāṃ pramātuṃ śakyam, paraṃ tu bodhisattvānāṃ prajñājñānasmṛtidhāraṇīpratibhānagambhīratāṃ pramātunna śakyam ।

"ānanda, upekṣāstu te bodhisattvacaryāsu । tat kasya hetoḥ?, ānanda, anena licchavirvimalakīrtinaikapūrvāhṇe darśito vyūhaḥ, sarva ṛddhiprāptaśrāvakāśca pratyekabuddhāḥ kalpānāmapi śatasahasrakoṭīḥ sarvarddhinirmāṇaprātihāryaiḥ darśayitunna śaknuvanti ।"

tatassarve te tathāgatasya sugandhakūṭasya buddhakṣetrādāgatāḥ pragṛhītāñjalibodhisattvāstathāgatamabhivanditvā, etadvacanamavocan- "bhagavan, vayamatrāsmin buddhakṣetra avaropitahīnasaṃjñāmanasikārān prahātumicchāmaḥ । tat kasya hetoḥ? bhagavatāṃ buddhānām, bhagavan, buddhaviṣay opāyakauśalyamacintyam । te sarvasattvaparipācanārtha yathā kāmaḥ, tathā tathā kṣetravyūhān deśayanti । asmabhyam, asmatsarvagandhasugandhālokadhātuṃ gatvā, bhagavān bhagavadanusmṛtyāvahadharmayautakaṃ dadātu" । etadavocan । bhagavānāmantryate sma- "kulaputrāḥ, asti kṣayākṣayannāma bodhisattvavimokṣaḥ । tasmin yuṣmābhiḥ śikṣitavyam । sa katamaḥ? kṣayo nāma hi saṃskṛtam, asaṃskṛtam hyakṣayaḥ । tasmin bodhisattvena saṃskṛtanna kṣapayitavyam, asaṃskṛte na sthātavyam ।

"tasmin saṃskṛtākṣayo hi tadyathā- mahāmaitryavināśaḥ, mahākaruṇānutsarjanam, adhyāśayasaṃviveśitasya sarvajñacittasyāsampramoṣaḥ, sattvaparipācane akhedaḥ, saṃgrahavastūnāmanutsargaḥ, saddharmaparigrahārtha kāyajivitotsargaḥ, kuśalamūleṣvasaṃtuṣṭiḥ, pariṇāmanākauśalye niyojanam, dharmaparyeṣaṇāyāmakausīdyam, dharmadeśanāyāmācāryamuṣṭayakaraṇam, tathāgatadarśanapūjārthodyogaḥ, saṃcintyopapattyātrāsaḥ, saṃpattyāṃ ca vipattyāmanunnatiranavanatā, aśikṣiteṣvanatimanyanā ca śikṣiteṣu śastarīva priyacintā, sfītakleśeṣu yoniśa upasaṃhāraḥ, viveka āramaśca tasminaśleṣaḥ, svasukha anassaktiścāsaktiḥ parasukhe, dhyānasamādhisamapattiṣvavīcisaṃjñā, saṃsāra udyānanirvāṇasaṃjñā, yācakeṣu kalyāṇamitrasaṃjñā, sarvasvaparityāge sarvajñatāpūraṇasaṃjñā, duḥśīleṣu guptisaṃjñā, pāramitāsu mātṛpitṛsaṃjñā, bodhipakṣyadharmeṣu svāmisevāsaṃjñā sarvakuśalamūlasaṃcayenāsantuṣṭiśca sarvabuddhakṣetra guṇaiḥ svakṣetraniṣpādanā, lakṣaṇānuvyañjanaparipūraṇārtham anargaḍayajñavisarjanam, sarvapāpākaraṇena kāyavākcittālaṅkāraḥ, kāyavākcittapariśuddhyāsaṃkhyeyakalpān saṃsaraṇam, cittaparākrameṇāpramāṇabuddhaguṇaśravaṇe anavalīnatā, kleśaśatrunigrahāya tīkṣṇaprajñāśastradhāraṇam, sarvasattvabhāraharaṇāya skandhadhātvāyatanājñā, mārasenāṃ hantuṃ vīryyajvalanam, niradhimānatāyai jñānaiṣaṇā, dharmodgrahaṇārtham alpecchatā ca santuṣṭiḥ, sarvalokasantoṣaṇāya sarvalokadharmāsaṃbhedaḥ, lokena saha sāmagrīkaraṇārtha sarveryāpathāvināśaḥ, sarvakriyāsamprakāśanāyābhijñopasaṃhāraḥ, sarvaśrutadhāraṇāya dhāraṇīsmṛtijñānāni, sarvasattvasaṃśayacchedanāyendriyavarāvarajñānam, dharmadeśanāyā apratihatādhiṣṭhānam, pratibhānaprāptisulābhenāpratihatapratibhānam, kuśalakarmapathapariśuddhyā devamanuṣyasampattyāsvādanam caturapramāṇaprabhāvanayā brahmamārgapratiṣṭhāpanam, dharmadeśanābhyarthanayā cānumodanāsādhukāreṇa buddhasvarapratilabhbhaḥ, kāyavāgmanaḥ saṃvareṇa viśeṣagāmitayā ca sarvadharmāśleṣeṇa buddheryāpathapratilambhaḥ, bodhisattvasaṃghasaṃgraheṇa mahāyānāvatāraṇatā, sarvaguṇāvipraṇāśenāpramādaḥ । kulaputrāḥ, bodhisattva evaṃ hi dharmābhiyuktaḥ, bodhisattvaḥ saṃskṛtanna kṣapayanti ।

"kim asaṃskṛte asthānam? yadā śūnyatāyāṃ vyantīkaraṇam, śūnyatāsākṣātkaraṇantu nāsti; animittavyantīkaraṇam, paraṃ tvanimittasākṣātkaraṇannāsti; apraṇihitavyantīkaraṇam, ki tvapraṇihitasākṣātkaraṇannāsti; anabhisaṃskāravyantī-karaṇam, anabhisaṃskārasākṣātkaraṇantu nāsti ।

"anityatāpratyavekṣā, paraṃ tu kuśalamūlāsantuṣṭiḥ; duḥkhapratyavekṣā, kiṃ tu saṃcintyopapattiḥ; nairātmyapratyavekṣā, ātmaparityāgastu nāsti ।

"śāntipratyavekṣā, paraṃ tūpaśamānutthāpanam; vivekapratyavekṣā, ki tu kāyacittenautsukyam; anālayapratyavekṣā, api tu śucidharmālayapratikṣepo nāsti; anutpādapratyavekṣā, sattvānāṃ tu bhārādānadhāraṇam; anāsravapratyavekṣā, paraṃ tu saṃsāraprabandhotthāpanakaraṇam; apracārapratyavekṣā, sattvaparipācanārtha pracārotpādaḥ; nairātmyapratyavekṣā, api tu sattvamahākaruṇānutsargaḥ; aprarohaṇapratyavekṣā, api tu khalu punaḥ śrāvakaniyatyapātaḥ ।

" tucchariktaniḥsārāsvāmikāniketapratyavekṣā, paraṃ tvatucchapuṇye cāriktajñāne ca paripurṇasaṃkalp ca svayambhūjñānābhiṣeke ca svayambhūjñānābhiyoge ca nītārthabuddhagotre pratiṣṭhā ।

kulaputrāḥ, evaṃ hi tādṛśadharmādhimuktabodhisattvo asaṃskṛte na tiṣṭhati, saṃskṛtañcāpi na kṣapayati ।

punaraparaṃ, kulaputrāḥ, bodhisattvaḥ puṇyasambhārasya samabhinirhārārtham asaṃskṛte na tiṣṭhati, jñānasambhārasamabhinirhārārtha saṃskṛtanna kṣapayati । mahāmaitrī samanvāgataḥ asaṃskṛte na tiṣṭhati, mahākaruṇāsamanvāgataḥ saṃskṛtanna kṣapayati ।

"sattvaparipācanārthāya asaṃskṛte na tiṣṭhati, buddhadharmādhimuktikāraṇāt saṃskṛtanna kṣapayati । buddhalakṣaṇaparipūraṇārtham asaṃskṛte na tiṣṭhati, sarvajñajñānaparipūraṇārtha saṃskṛtanna kṣapayati । upāyakauśalyakāraṇādasaṃskṛte na tiṣṭhati, prajñāsuniścitaḥ saṃskṛtanna kṣapayati । buddhakṣetrapariśodhanārthamasaṃskṛte na tiṣṭhati, buddhādhiṣṭhānakāraṇāt saṃskṛtanna kṣapayati । sattvārthānubhavakāraṇādasaṃskṛte na tiṣṭhati, dharmārtha samprakāśanakāraṇāt saṃskṛtanna kṣapayati ।

"kuśalamūlasaṃcayārthāyāsaṃskṛte na tiṣṭhati, kuśalamūlavāsanākāraṇāt saṃskṛtanna kṣapayati । praṇidhānaparipūraṇārthamasaṃskṛte na tiṣṭhati, apraṇihitakāraṇāt saṃskṛtanna kṣapayati । āśayapariśuddhikāraṇādasaṃskṛte na tiṣṭhati, adhyāśayapariśuddhikāraṇāt saṃskṛtanna kṣapayati । pañcabhijñāvikrīḍanatākāraṇād asaṃskṛte na tiṣṭhati, buddhajñānasya ṣaḍabhijñārthāya saṃskṛtanna kṣapayayi ।

"pāramitāsaṃcayaparipūraṇārtham asaṃskṛte na tiṣṭhati, kālaparipūrikāraṇāt saṃskṛtanna kṣapayati । dharmadhanasaṃgrahārthamasaṃskṛte na tiṣṭhati, prādeśikadharmāspṛhaṇatākāraṇāt saṃskṛtanna kṣapayati । dharmabhaiṣajyasaṃgrahārthamasaṃskṛte na tiṣṭhati, yathāyogaṃ dharmabhaiṣajyaprayogārthāya saṃskṛtanna kṣapayati ।

"pratijñādhairyārthāyāsaṃskṛte na tiṣṭhati; pratijñāhānyāḥ paścāt aghigaccheta, saṃskṛtanna kṣapayati । sarva dharmauṣadhyādhānārthāyāsaṃskṛte na tiṣṭhati, evam mṛdudharmauṣadhaprayogārtha saṃskṛtanna kṣapayati । sa sarvakleśarogaparijñānakāraṇādasaṃskṛte na tiṣṭhati, sarvarogasaṃśamanārtha saṃskṛtakṣayannecchati । kulaputrāḥ, ityevaṃ bodhisattvaḥ saṃskṛtanna kṣapayati cāsaṃskṛte na tiṣṭhati । sa hi bodhisattvānāṃ kṣayākṣayannāma vimokṣaḥ । tasmin, satpuruṣāḥ, yuṣmābhirapi yogaḥ karaṇīyaḥ" ।

atha te bodhisattvāḥ, imamupadeśaṃ śrutvā tuṣṭā udagrā āttamanasaḥ pramuditāḥ prītisaumanasyajātāḥ, bhagavatpūjanārthaca tebhyo bodhisattvebhyaścāsmai dharmaparyāyāya pūjanārthaṃ ।, sarvamimaṃ trisāhasramahāsāhasralokadhātuṃ sarvānekacūrṇagandhadhūpapuṣṣairjānumātram ācchādayanti sma । bhagavataḥ parṣanmaṇḍalamabhikīrya, bhagavataḥ pādau śirasābhivandya, bhagavate triḥpradakṣiṇīkṛtya, udānamudānayāmāsuḥ । tatas asmādbuddhakṣetrādantarhitā ekakṣaṇalavamuhūrtena tasyāṃ sarvagandhasugandhāyāṃ lokadhātvānnyaṣīdan ।

abhiratilokadhātvādānaṃ tathāgatākṣobhyasandarśanaṃ ca

atha bhagavāṃllicchavi vimalakīrtimetadavocat- "kulaputra, yadā tathāgataṃ draṣṭumicchasi, tadā kathaṃ paśyasi tathāgatam?" evamāmantrayate sma । licchavirvimalakīrtibhagavantametadavocat- "bhagavan, yadāhaṃ tathāgataṃ draṣṭukāmaḥ, tadādhruvaṃ tathāgatādarśanena paśyāmi । pūrvāntādanutpannaṃ cāparāntamagacchantaṃca pratyutpanne adhvanyapyapratiṣṭhitaṃ paśyāmi । tat kasya hetoḥ?

" rūpatathatāsvabhāvaśca rūpāpagataḥ, vedanā- saṃjñā saṃskāravijñānatathatā svabhāvaśca vijñānāpagataḥ । caturdhātvapratiṣṭhitas ākāśadhātusamaḥ, ṣaḍāyatanānutpannaḥ, cakṣuḥ śrotraghrāṇajihvākāyamanomārgasamatikrāntaḥ । traidhātukāsaṃkīrṇaḥ, malatrayarahitaḥ, vimokṣatrayānugataḥ, trividyāprāptaḥ, apratilabdha sampratilabdhaḥ ।

"sa) sarvadharmeṣvaśleṣaniṣṭhāgataḥ, bhūtakoṭyapagataḥ, tathatāsupratiṣṭhitaḥ so anyonyavigataḥ । hetvanutpādito apratyayapratibaddhaḥ, lakṣaṇāpagataḥ, asalakṣaṇaḥ, na caikalakṣaṇo na ca bhinnalakṣaṇaḥ, akalpitaḥ, asaṃkalpitaḥ, avikalpitaḥ । pāre nāsti, apāre ca nāsti, nāsti madhye api; iha vā tena vā tatra vānyatra vā nāsti । vijñānena ajñātavyaḥ, vijñānasthānannāsti; na ca tamo na cālokaḥ ।

" nāmāpagato nimittāpagataḥ, nāsti durvalo vā balavān vā, na ca deśastho na ca pakṣasthitaḥ, kuśalākuśalāpagataḥ, saṃskṛtāsaṃskṛtāpagataḥ, kaścidabhilāpyo artho nāsti; dānamātsaryaśīladauḥ śīlyakṣāntivyāpādavīryakausīdyadhyānauddhatyaprajñādauṣprajñāsu anabhilāpyaḥ । nāsti satyaṃ vā mṛṣā vāvadhāraṇaṃ vāanavadhāraṇaṃ vā, na ca jagadvidhirna ca jagadabidhiḥ, sarvavādacaryātyantasamucchinnaḥ । kṣetrabhāvo vā kṣetrābhāvo vā nāsti, na ca dakṣiṇīyo na ca dānānupabhogaḥ, na grāhitavyaṃ vā spṛśeyaṃ vā nimittaṃ vā । asaṃkṛtaḥ, saṃkhyāvigataḥ, samatāsamaḥ, dharmatāsamāsamaḥ, atulyavīryaḥ, tulanāsamatikrāntaḥ, gamanaṃ vā, āpannaṃ vā, samatikrāntaṃ vā nāsti । " adṛṣṭaḥ, aśrutaḥ, amataḥ, avijñātaḥ, sarvagranthāpagataḥ, sarvajñajñānasamatāprāptaḥ, sarvadharmasama nirviśeṣaprāptaḥ, sarvatra niravadyaḥ, akiñcinaḥ, kaṣāyarahitaḥ, akalpaḥ, avikalpaḥ, akṛtaḥ, anutpannaḥ, ajātaḥ, abhūtaḥ, asaṃbhūtaḥ; abhāvī, anabhāvī, abhayaḥ, anālayaḥ; aśokaḥ anānandaḥ, ataraṃgaḥ, sarvavyavahāranirdeśāvaktavyaḥ । "tathāgatakāyo hi, bhagavan, īdṛśaḥ; sa evaṃ draṣṭavyaḥ । ya evaṃ paśyati, samyak paśyati saḥ । yo anyathā paśyati, sa mithyā paśyati" । tata āyuṣmāṃśāriputro bhagavantametadavocat- "sa kulaputro vimalakīrtiḥ, bhagavan, kasmādbuddhakṣetrāccyutvā, asmin buddhakṣetra āgataḥ?" bhagavānāmantrayate sma- "śāriputra, imaṃ satpuruṣaṃ atvaṃ kasmāccyutvā, iha jāta?' iti pṛccha" । tata āyuṣmāṃśāriputro licchavi vimalakīrtimetadavocat- "kulaputra, tvaṃ kasmāccyutvā, iha jātaḥ?" vimalakīrtirāha-

"yaḥ sthavireṇa sākṣātkṛtadharmaḥ, kiṃ tasmiścyutyutpattī staḥkecit?" āha- "tasmin dharme keciccyutyutpattī na staḥ" । āha- "bhadanta śāriputra, sarveṣu dharmeṣvevameva cyutyuttyapagateṣu, kasmādevaṃ atvaṃ kasmāccyutvā, iha jāta?' iti manyase? bhadanta śāriputra, māyākāranirmitau cet strīṃ vā puruṣaṃ vā atvaṃ kasmāccyutvā, iha jāta?' iti pṛcchet, tatsamādhānaṃ kim ?" āha- "nirmāṇañceccyutyutpattyapagataṃ, tat kiṃ vyasarjayiṣyat?" āha- "bhadanta śāriputra, nanu na asarvadharmā nirmāṇasvabhāvā iti tathāgatenākhyātam?" āha- "tat tatheti, kulaputra" । āha- "sarveṣu dharmeṣu, bhadanta śāriputra, nirmāṇasvabhāveṣu, kasmādidaṃ atvaṃ kasmāccyutvā, iha jāta?' iti manyase? bhadanta śāriputra, cyutirnāmābhisaṃskārasaṃvarta lakṣaṇā; utpattirnāma-sābhisaṃskārasantatilakṣaṇā । tato bodhisattvo yadyapi mriyate, kuśalamūlābhisaṃskāranna kṣapayati । sa yadyapi jāyate, akuśalasantatinna pratisandadhāti" । atha bhagavānāayuṣmantaṃ śāriputrametadavocat- "śāriputra, ayaṃ satpuruṣa ihāgatobhiratilokadhātorakṣobhyasya tathāgatasyāntikāt" । āha- "āścaryam, bhagavan, ayaṃ satpuruṣaḥ, etāvadviśuddhabuddhakṣetrādāgato bahulātyayaduṣṭe buddhakṣetre abhinandati" । tato licchavirvimalakīrtirabravīt- "śāriputra, tat ki manyase? sūryaprabhāsāḥ kimandhakārasahitāḥ?" āha- "no hīdaṃ, kulaputra" । "nanu tau na sahitau?" āha- "tau, kulaputra, asahitau । sūryamaṇḍala abhyudgatamātre, sarvāndhakārā vigacchanti" । āha- "kasmājjambudvīpe sūrya udayati?" āha- "tadhyālokakaraṇārthaṃcāndhakārāpakarṣaṇārtham" । āha- "evameva, bhadanta śāriputra, bodhisattvaḥ sattvapariśodhanārthaṃ ca jñānālokakaraṇārtha ca mahāndhakārāpakarṣaṇārtha saṃcintyāpariśuddhakṣetreṣu jāyate । kleśaiḥ sārdhanna virahati, sarvasattvānāṃ tu kleśāndhakāraṃ vinodayati" । tataḥ sarvāsāṃ tāsāṃ parṣadāṃ asābhiratilokadhātuśca so akṣobhyastathāgataśca te bodhisattvāśca te mahāśrāvakā asmābhirdraṣṭavyā iti bhāvanābhūt ।

atha bhagavān sarvāsāṃ tāsāṃ parṣadāṃ cetasaiva cetaḥparivitarkamājñāya, licchavi vimalakīrtimetadavocat- "kulaputra, iyaṃ hi parṣattāmabhiratilokadhātuṃ cākṣobhyaṃ tathāgataṃ draṣṭumicchati; tena tasyai parṣade deśaya" । atha licchavaye vimalakīrtaya evaṃ bhavati sma- "asmāt siṃhāsanād anutthāya, tāmabhiratilokadhātuṃ ca bodhisattvānām anekaśatasahasrāṇi ca sacakravāḍa parvataparivṛtabhavanān devanāgayakṣagandharvāsurāṃśca sanadītaḍāgotsasarassamudraparikhāṃ ca sasumerugiryalpaharmyā ca sacandrasūryatārakāṃ ca sadevanāgayakṣagandharvasthānāṃ ca sabrahmabhavanaparivārāṃ ca sagrāmanagaranigamajanapadarāṣṭranaranarīgṛhāṃ ca sabodhisattvaśrāvakaparṣadaṃ cākṣobhyasya tathāgatasya bodhivṛkṣaṃ cāpi parṣatsāgare niṣaṇṇaṃ ca dharma deśayantamakṣobhyaṃ tathāgataṃ ca tāni padmāni, daśadikṣu yāni sattveṣu buddhakārya kurvanti, । tisro ratnaniḥśreṇyo jambudvīpādyāvat trayāstriśabhavanaṃ, tāsvabhyāryaniḥśreṇīṣu trayastriṃśā devā akṣobhyasya tathāgatasya darśanāya vandanāya paryupāsanāya dharmaśravaṇāya ca jambudvīpam upayānti, jambudvīpasya manuṣyāstrayastriṃśānāṃ devānāṃ darśanāya trayastriṃśabhavanam ārohanti, tāmevaṃrupām apramāṇaguṇasañcayām abhiratilokadhātum āpskandhādyāvadakaniṣṭhabhavanaṃ kumbhakārasya cakramivopādāya, kevalaṃ chittvā, dakṣiṇapāṇinā ca puṣpamālāmiva gṛhītvā, asyāṃ ca sahālokadhātau prakṣepsyāmi । prakṣipya, asyai sarvaparṣade nirdekṣyāmi" । tato licchavirvimalakīrtiretādṛśaṃ samādhi samāpadyate smaitādṛśaṃ caddhryabhisaṃskāramabhisaṃskaroti sma, bhiratilokadhātuṃ, tāṃ kevalaṃ chittvā, dakṣiṇapāṇinā gṛhītvā, asyāṃ sahālokadhātau prakṣipati sma ।

tatra ye śrāvakabodhisattvadevamanuṣyā divyacakṣurabhijñāprāptāḥ, te krandati sma- "bhagavan, upādīyāmahe । sugata, upādīyāmahe । sugata, asmabhyaṃ śaraṇaṃ kurva"-iti yācante sma । vinayārtha bhagavān tānetadavocat- "bodhisattvena vimalakīrtinohyadhve; sa hi madgocaro nāsti" । tatrānyadevamanuṣyādibhiḥ-kutrohyāmahe-hyajñātamadṛṣṭam । sābhiratilokadhāturasyāṃ sahālokadhātau prakṣipyamāṇāpi, asyāṃ lokadhātau pūrṇatvaṃ vonatvaṃ vā na jñāyete sma, na ca saṃbādho vā bandhanaṃ vā । sāpyabhiratilokadhāturanūnatvā yathāpūrva, paścāttathā dṛśyate sma । atha bhagavāṃśākyamunistāḥ sarvāḥ parṣada āmantrayate sma- "he mitrāṇi, paśyatābhiratilokadhātuṃ cākṣobhyaṃ tathāgataṃ cemān buddhakṣetraśrāvakabodhi sattvavyūhān" । te avocan- "dhruvam, bhagavan, paśyāmaḥ" । āha- " bodhisattva etādṛśaṃ buddhakṣetraṃ parigrahītukāmaḥ, tathāgatasyākṣobhyasya bodhisattvānāṃ sarvacaryā anuśikṣitavyāḥ" ।

tathā hyabhiratilokadhātusaṃdarśanasyārddhiprātihāryeṇa cākṣobhyatathāgatasaṃsarśanenāsyāḥ sahālokadhātoścaturdaśadevamanuṣyaprajāyutairanuttarasamyaksambodhicittānyutpāditāni । sarve api tasyāmabhiratilokadhātau janituṃ praṇidhānamakārṣuḥ, bhagavāṃśca sarveṣāṃ teṣāmabhiratilokadhātāvupapatti vyākaroti sma । licchavirvimalakīrtistathā hi sarvāstān, yāvat paripācanīyānasyāṃ sahālokadhātau, sattvān vipācya, tāmabhiratilokadhātuṃ yathāsthānaṃ punaḥ pratiṣṭhāpayati sma । tato bhagavānāyuṣmantaṃ śāriputrametadavocat- "nanu paśyasi, śāriputra, tāmabhiratilokadhātuṃ cākṣobhyaṃ tathāgatam?" āha- "dhruvam, bhagavan paśyāmi । sarvasattvebhyo astu tādṛśo buddhakṣetraguṇavyūhaḥ । sarve sattvāśca bhavantu kulaputro licchavirvimalakīrtiryathā tādṛśarddhisampannāḥ । lābhā naḥ sulabdhā yadvayaṃ tādṛśaṃ satpuruṣaṃ paśyāmaḥ । ye sattvāḥ pratyupannasya vā parinirvṛtatathāgatasya vemaṃ dharmaparyāyaṃ śṛṇvantyantaśaḥ, lābhāsteṣāmapi sulabdhā bhaveyuḥ । kaḥ punarvādo ya śrutvā, adhimucyante pattīyantyudgrahīṣyanti dhārayiṣyanti vācayiṣyanti paryavāpsyantyadhimucya, deśayiṣyanti prapaṭanti parebhyaśca saṃprakāśayiṣyanti bhāvanādhigamānuyuktā ? "ye sulabdhā imaṃ dharmaparyāyaṃ, dharmaratnanidhi te pratilapsyante । ya imaṃ dharmaparyāyaṃ svādhyāyanti, te bhavanti tathāgatasya sahāyāḥ । ya etaddharmādhimuktan satkurvanti paryupāsanti ca, te hi bhūtā dharmapālāḥ । ya imaṃ dharmaparyāyaṃ samyag likhanti dhārayiṣyanti mānayiṣyanti, teṣāṃ gṛhe tathāgato vihariṣyati । ye asmin dharmaryāye anumodante, te parirakṣanti sarvapuṇyāni । ye kecidito dharmaparyāyādantaśaścatuṣpādikāmapi gāthāmudgṛhya, parebhyo deśayeyuḥ, te hi mahādharmayajñaṃ kuryuḥ । ye asmin dharmaparyāye kṣāntiśca chandaśca buddhiścāsāvabodhanādarśanādhimuktayaḥ, tebhyastadeva vyākaraṇam । abhiratilokadhatvādānasya tathāgatākṣobhyasaṃdarśanasya ca parivarta ekādaśaḥ ।

pūrvayogaḥ saddharmaparīndanā ca

atha bhagavantaṃ śakro devānāmindra etadavocat- "purā, bhagavan, tathāgatānmaṃjuśrīkumārabhūtācca dharmaparyāyānāṃ bahuśatasahasrāṇyaśrauṣam, paraṃ tu yathāsmāddharmaparyāyādīdṛśācintyavikurvaṇanayapraveśanirdeśaḥ purā na kadācidaśrauṣam ।

"ye sattvāḥ, bhagavan, imaṃ dharmaparyāyamudgrahīṣyanti dhārayiṣyanti vācayiṣyanti paryavāpsyanti, te api niḥsaṃśayametādṛśadharmabhājanaṃ bhaveyuḥ । kaḥ punarvādo ye bhāvanādhigamanānuyuktā ? te chetsyanti sarvadurgati-, tebhyaḥ sarvasugatimārgo vivṛtaḥ; sarvabuddhaiste dṛṣṭā bhaviṣyanti; te sarvaparapravādighnā bhaviṣyanti; sarvamārāstaiḥ suparājitā bhaviṣyanti; te viśodhitabodhisattvamārgā bhaviṣyanti, bodhimaṇḍasamāśritāstathāgatagocare samavasaranti । "kulaputro vā kuladuhitā vā, bhagavan yau dhārayiṣyata imaṃ dharmaparyāyaṃ, tābhyāṃ sarvaparivāreṇa saha satkāraṃ paryupāsanaṃ kariṣyāmi । grāmanagaranigamajanapadarāṣṭrarājadhānīṣu, yeṣvayaṃ dharmaparyāyaścaryate nirdiśyate prakāśyate, tena dharmaśravaṇāya saparivāro gamiṣyāmi । aśraddheṣu kulaputreṣu śraddhāmutpādayiṣyāmi, śrāddhānāṃ dhārmikena rakṣāvaraṇa gupti kariṣyāmi" ।

evamukte, bhagavāṃśakraṃ devānāmindrametadāmantrayate sma- "sādhu, devendra, sādhu । tvayā subhāṣitam, tasmiṃstathāgato apyanumodate ।, devendra, atītānāgatapratyutpannānāṃ bhagavatāṃ buddhānāṃ bodhiḥ, sāsmāddharmaparyāyānnirdiṣṭā । ato devendra, ye kecit kulaputrā vā kuladuhitaro vemaṃ dharmaparyāyamudgrahīṣyanti, antaśaḥ pustake likhiṣyanti, udgrahīṣyanti vācayiṣyanti paryavāpsyanti, te hyatītānāgatapratyutpannān bhagavato buddhān pūjayiṣyanti ।

"ayaṃ, devendra, trisāhasramahāsāhasralokadhātustathāgataiḥ paripūrṇaḥ tadyathāpi nāmekṣuvanairvā naḍavanairvā veṇuvanairvā tilavanairvā khadiravanairvā; paripūrṇastāṃstathāgatān, klpaṃ vā kalpādhikaṃ vā, kulaputroo vā kuladuhitā vā mānayedgurukuryāt satkuryāt pūjayet sarvapūjāsukhopadhānaiḥ । teṣāṃ parinirvṛtānāmapi tathāgatānāmekaikasya tathāgatasya pūjanārtha sarvaratnamayaṃ vistareṇa caturmahādvīpakalokapramāṇamārohe brahmalokasamprāptamucchritacchatrapatākayaṣṭisūpaśobhitam ekāntakaṭhorākuthitaśārīrikadhāstūpaṃ । sa evameva sarvatathāgatānāṃ pratyekaṃ stūpaṃ kṛtvā, tat kalpaṃ vā kalpādhikaṃ vā sarvapuṣpagandhadhvajapatākaiḥ pūjayedghaṭṭiyadundubhitūryaiśca ।

"tat ki manyase, devendra, api nu sa kulaputro vā kuladuhitā vā tato nidānaṃ bahu puṇyaṃ prasavet?" āha- "bahu bhagavan, bahu sugata । kalpakoṭiśatasahasrairapi tasya puṇyaskandhasya paryantamanuprāptumaśakyam" । bhagavānāmantrayate sma- "adhimucyasva, devendra, tvayānugantavyam yaḥ kulaputro vā kuladuhitā vemamacintyavimokṣanirdeśasya dharmaparyāyamudgṛhṇīyādvācayet paryavāpnuyāt, bahu puṇyaṃ prasavet । tat kasya hetoḥ? bhagavatāṃ buddhānāṃ hi bodhiḥ, devendra, dharmasambhavā; sā ca dharmapūjāyai śakyā, na paraṃ tvāmiṣeṇa । anene paryāyeṇa, devendra, tvayaivaṃ veditavyam" । "bhūtapūrva, devendra, atīte adhvanyasaṃkhyeyaiḥ kalpairasaṃkhyeyataraivipulairaprameyairacintyaistebhyaḥ pareṇa paratareṇa yadāsīt tena kālena tena samayena bhaiṣajyarājo nāma tathāgato arhan samyaksambuddho loka udapādi vidyācaraṇasampannaḥ sugato lokavidanuttaraḥ puruṣadamyasārathiḥ śāstā devānāṃ ca manuṣyāṇāṃ ca buddhobhagavān vicāraṇe kalpe mahāvyūhāyāṃ lokadhātau । tasya bhaiṣajyarājasya tathāgatasyārhataḥ samyaksambuddhasya viśatyantarakalapānāyuṣpramāṇamabhūt । tasya ṣaṭtriśatkoṭinayutāḥ śrāvaka abhūt dvādaśakoṭinayutā bodhisattva abhūt ।

"tena khalu punaḥ samayena ratnacchattro nāma rājodapādi cakravartī cāturdvīpaḥ saptaratnasamanvāgataḥ । purṇa cāsyābhūt sahasraṃ putrāṇāṃ śūrāṇāṃ vīrāṇāṃ varāṅgarupiṇāṃ parasainyapramardakānām ।

"sa ratnacchattro rājā pañcāntarakalpān sarvasukhopadhānairbhagavantaṃ bhaiṣajyarājaṃ tathāgataṃ saparivāraṃ mānayati sma । teṣu pañcāntarakalpeṣvatīteṣu, devendra, ratnacchattro rājā sahasraṃ putrānetasavocat- ahe, vitta । ahaṃ tathāgatamapūjayam । ata idānīṃ yūpamapi pūjayata tathāgatam' । tataste rājakumārāḥ pitre ratnacchattrāya rājñe sādhukāraṃ dattvā, tasmai pratyaśrauṣuḥ । te ca saha gaṇena tathāgataṃ bhaiṣajyarājaṃ pañcāntarakalpān sarvasukhopadhānaiḥ satkaronti sma ।

"teṣu candracchattrasya nāma rājaputrasya rahogatasyaivaṃ bhavati sma- atasyāḥ pūjāyā anyā viśiṣṭatarodārā pūjā nanu bhavatī' ti । buddhādhiṣṭhānenāntarīkṣāddevā etadāhuḥ- adharmapūjā hi, satpuruṣa, sarvapūjāsūttamā । sa āha- asā dharmapūjā kimasti?' devā āhuḥ- atasya, satpuruṣa, tathāgatasya bhaiṣajyarājasya samīpaṃ gatvā, sā dharmapūjā kimastīti pṛccha । bhagavāṃste vyākariṣyati' ।

"atha, devendra, candracchattro rājakumāro yena bhagavān bhaiṣajyarājastathāgato arhan samyaksaṃbuddhastenopasaṃkrāntaḥ । upasaṃkramya, bhagavatpādau śirasā vanditvā, ekānte asthāt । ekāntasthitaścandracchattro rājaputro bhagavantaṃ bhaiṣajyarājaṃ tathāgatametadavocat- adharmapūjā nāma, bhagavan, sā kimasti?'

"sa bhagavānāmantrayate sma- akulaputra, dharmapūjā hi tathāgatabhāṣitā gambhīrasūtrāntāḥ gambhīrāvabhāsāḥ sarvalokavipratyanīkā durvigāhyā durdṛśā duravabodhāḥ sūkṣmā nipuṇā atarkāvacarāḥ । bodhisattvapiṭakāntarbhūtā dhāraṇīsūtrāntarājamudrāmudritā avaivartika cakrasaṃdarśakāḥ ṣaṭpāramitāsambhūtāḥ sarvagrāhāparigṛhītāḥ । "' bodhipakṣyadharmadsamanvāgatā bodhyaṅganiṣpādanāparyāpannāḥ sattvamahākaruṇāvatāraṇā mahāmaitrīsaṃdarśakāḥ sarvamāradṛṣṭigatāpagatāḥ pratītyasamutpādasaṃdarśakāḥ ।

"' anātmakā niḥsattvā nirjīvā niṣpudgalāḥ śūnyatānimittāpraṇihitānabhisaṃskārānutpādāsambhavasamprayuktāḥ । bodhimaṇḍaṃ samudāgacchanti dharmacakrapravartakāḥ । praśaṃsitās- varṇitā devanāgayakṣagandharvāsuragaruḍakinnaramahoragādhipatibhiḥ । saddharmavaṃśāsraṃsanā dharmakośagrāhakā dharmapūjāvarāpannāḥ । sarvāryajanaiḥ parigṛhītās sarvabodhisattvacaryāḥ samprakāśayanti bhūtārthadharmapratisaṃvidāpannāḥ । dharmasūtrāntā anityatāduḥkhanairātmyaśānti nairyānikāḥ ।

"'mātsaryadauḥśīlyavyāpādakausīdyamuṣitasmṛtiduṣprajñāvasāda parapravādikudṛṣṭisarvālambanābhiniveśāṃ jahati sarvabuddhastomitāḥ, saṃsārapakṣapratipakṣā nirvāṇasukhaṃ samprakāśayanti । ye tādṛśasūtrāntāḥ samprakāśanadhāraṇapratyavekṣaṇasaddharmasaṃgrahāḥ, sā hi dharmapūjā nāma ।

"'punaraparaṃ, kulaputra, dharmapūjā hi dharmā- dharmanidhyaptirdharmā- dharmapratipattiḥ pratītyasamutpādasamādānaṃ; sarvāntagrāhadṛṣṭirahitā, anutpādānopapattikṣāntiḥ, nairātmyaniḥsattvapraveśaḥ, hetupratyayo ravirodho avivādo akalahaḥ, ahaṃkāramama pagatā ।

"' hyarthapratisaraṇanna vyañcanapratisaraṇam, jñānapratisaraṇanna vijñānapratisaraṇam, nītārtha sūtrapratisaraṇanna neyārthasaṃvṛtyabhiniveśaḥ, dharmatāpratisaraṇanna pudgaladṛṣṭyupalabdhigrahaṇābhiniveśaḥ; yathābuddhadharmamavabodhaḥ, anālayapraveśaḥ, alayasamuddhātaḥ; pratītyasamutpādasya dvādaśāṃge tadyathā- avidyānirodhād yāvajjarāmaraṇaśokaparidevaduḥkhadaurmanasyopāyāsā nirudhyanta ityakṣayasattvadṛṣṭyabhinirhāreṇābhisampannaṃ sarvadṛṣṭyadarśanaṃ ca-sā hi, kulaputra, anuttarā dharmapūjā nāma' ।

"tatassa rājaputraścandracchattraḥ, devendra, bhagavato bhaiṣajyarājāttathāgatāddharmapūjāmevaṃ śrutvā, anulomikīṃ dharmakṣānti prāpnoti sma । sarvavastravibhūṣaṇeṣu tasmai bhagavata upanāmiteṣu, etadvacanamavocat- abhagavati tathāgate parinirvṛte, saddharmaparigrahapūjanārtha saddharma parigrahītum utsahe । adhitiṣṭhatu māmevaṃ bhagavān, yathāhaṃ māraparapravādino nihatya, saddharma parigṛhṇīyām' । "tathāgatastasyādhyāśayaṃ buddhvā, apaścimakāle pāścimasamaye saddharmanagaraṃ pālayiṣyase rakṣiṣyasi parigrahīṣyasī'- vyākaroti sma । "atha sa rājaputraścandracchattrastathā tathāgatapratiṣṭhitaśraddhayāgāradanāgārikāṃ pravrajitaḥ kuśale dharme vīryamārabhate sma । ārabdhivīryaḥ sthitvā, kuśaleṣu dharmeṣu supratiṣṭhitaḥ so acireṇa dhāraṇīgatigataḥ pañcabhijñā utpādayati sma । so anācchedyapratibhānapratilābhī, bhagavati bhaiṣajyarāje tathāgate parinirvṛte, abhijñādhāraṇīivaśena dharmacakraṃ pravartayati sma । sa bhagavān bhaiṣajyarājastathāgato yathā, tathā daśāntarakalpān anupravartayati sma । "tathā hi, devendra, candracchattrasya bhikṣoḥ saddharmaparigrahābhiyogena koṭidaśaśataṃ sattvā anuttarasamyaksaṃbodhi āvaivartikā abhūvan । prāṇināṃ catvāriśannayutāni śrāvakapratyekabuddhayāne vinītāny । apramāṇasattvāḥ svargeṣūtpadyante sma । "manyethāḥ, devendra, anyaḥ sa tena kālena tena samayena ratnacchattro nābhābhudrājā cakravartī । na khalu punastvayaivaṃ draṣṭavyam । tat kasya hetoḥ? ayameva sa ratnārcistathāgatastena kālena tena samayena ratnacchattro nāma rājā cakravartyabhūt । tasya ratnacchattrasya rājñaḥ putrāḥ sahasramabhūvan, te santīme vartamānasya bhadrakalpasya bodhisattvāḥ । asmin bhadrakalpe pūrṇabuddhānāṃ sahasramutpadyante । teṣāṃ catvāro hi-krakucchandādaya utpannapūrvāḥ । avaśiṣṭā api prādurbhaviṣyanti-kakutsundādayo yāvadrocaṃ । ante roco nāma tathāgata utpadyate । "manyethāḥ, devendra, anyaḥ sa tena kālena ten samayena candracchattro nāma rājaputro abhūt tasya bhagavato bhaiṣajyarājasya tathāgatasya saddharmaparigrāhakaḥ । na khalu punastvayaivaṃ draṣṭavyam । tat kasya hetoḥ? ahameva sa, devendra, tena kālena tena samayena candracchattro nāma rājaputro abhūvam ।

"anena paryāyeṇa, devendra, vedyam- yāvattathāgatapūjāḥ, dharmapūjā hyuttamā nāma, varā paramā varāgrā praṇītottarānuttareti । tasmāttarhi, devendra, nāmiṣeṇa dharmapūjayā pūjā me kartavyā । nāmiṣeṇa satkāro me kartavyaḥ, dharmasatkātreṇa mānayitavyam" । atha bhagavān maitreyaṃ bodhisattvammahāsattvamāmantrayate sma- "imāmahaṃ maitreyāsaṃkhyeyakalpakoṭisamudānītāmanuttarāṃ samyaksaṃbodhi tvayi parīndāmi, yathā paścime kāle paścime samaye ayamevaṃrūpo dharmaparyāyastvadadhiṣṭhānena parigṛhīto jambudvīpe vardheta na cāntardhīyeta, tat kasya hetoḥ? anāgate adhvani, maitreya, avaripitakuśalamūlāḥ kulaputrakuladuhitṛdeva nāgayakṣagandharvāsurā anuttarasamyaksaṃbodhisamprasthitāḥ, ta imaṃ dharmaparyāyanna śrutvā, dhvaṃsiṣyante । evaṃrupaṃ sūtrāntaṃ śrutvā, prahṛṣṭāḥ śraddhāṃ pratilapsyante śirasā cā- grahīṣyanti । teṣāṃ kulaputrakuladuhitṝṇāṃ rakṣaṇārthāya, maitreya, tena kālena tvayāyamīdṛśaḥ sūtrāntaḥ sfaraṇīyaḥ ।

"ime hi, maitreya, bodhisattvānāṃ dve mudre । katame dve? nānāpadavyañjanaprasannasya mudrā gambhīreṇa dharmanayenātrastasya yathābhūtaṃ pratipannakasya mudrā ca । te, maitreya, bodhisattvānāṃ dve mudre । tato ye bodhisattvā nānāpadavyañjanaprasannāstatparāḥ, te hyādikarmikā acirabrahmacāriṇo veditavyāḥ । ye, maitreya, bodhisattvā asya gambhīrasyānupaliptasya sūtrāntasya yamakavyatyastāhārasya granthaṃ vā paṭalaṃ vā paṭhanti śṛṇavantyadhimucyante deśayanti, hi cirabrahmacāriṇo veditavyāḥ ।

"ādikarmikāstataḥ, maitreya, bodhisattvā dvābhyāṃ kāraṇābhyāmātmānaṃ vraṇayanti gambhīre ca dharme na nidhyāyanti । katame dve? aśrutapūrva gambhīraṃ sūtrāntaṃ śrutvā, trastāśca saṃśayitā nānumodante । sa evamasmābhiraśrutapūrvaḥ kuta āgata iti tyajanti । ye kulaputrā gambhīraṃ sūtrāntamudgṛhṇanti gambhīradharmabhājanabhūtāśca gambhīraṃ dharma deśayanti, tebhyo na sevanti cāsamāgamā na paryupāsate tāṃ ca na satkurvanti । antatasteṣvavarṇamapi niścārayanti । tābhyāṃ kāraṇābhyāmādikarmikabodhisattvā ātmānaṃ vraṇayanti gambhīre ca dharme nāvakalpayanti ।

"tābhyāṃ dvābhyāṃ kāraṇābhyāṃ gambhīrādhimuktika bodhisattvā ātmānaṃ vraṇayanti cānutpattikadharmakṣāntinna labhante । katame dve? ādikarmikānaciracaritān bodhisattvān avamanyante vimānayanti, na dāpayanti na varanti na deśayanti । gambhīre alpaśraddhāḥ śikṣānna mānayanti, lokasya cāmiṣadānena na tu dharmadānena sattvānupakurvanti । "maitreya, gambhīradhimuktikabodhisattvā ābhyāṃ kāraṇābhyāmātmānaṃ vraṇayanti cānutpattikadharmakṣānti śīghranna labhante" । evamāmantrayate sma । bhagavantaṃ bodhisattvo maitreya etadavocat- "bhagavatā yathā subhāṣitam, bhagavan, āścaryam । sādhu, bhagavan । adyāgreṇa, bhagavan, imānatyayān varjayeyam । tathāgatenāsaṃkhyeyakoṭinayutaśatasahasrebhyaḥ kalpebhyo anuttarasamyaksaṃbodhiḥ samudānītā, imāmārakṣiṣyāmi dhārayiṣyāmi । " anāgate kulaputrā vā kuladuhitaro vā bhājanabhūtāḥ, tebhya īdṛśaṃ sūtrāntaṃ hastagataṃ kariṣyāmi । smṛtimupasaṃhariṣyāmi yayemamevaṃrūpaṃ sutrāntam । adhimucyodgrahīṣyanti dhārayiṣyanti parpavāpsyanti viveśayanti likhiṣyanti parebhyaśca vistareṇa samprakāśayiṣyanti । tānahaṃ, bhagavan, prasthāpayiṣyāmi । bhagavan, tena samayenāsminevaṃrūpe sūtrānte adhimucyante abhiniviśanti ca, te hi, bhagavan, maitreyasya bodhisattvasyādhiṣṭhānenādhiṣṭhitā veditavyāḥ" ।

atha bhagavān maitreyāya bodhisattvāya sādhukāramadāt- "sādhu, maitreya, sādhu । subhāṣitaṃ tatte vākyam । tathāgato api tatte subhāṣitamanumodayati" ।

tatas te bodhisattvā ekanirghoṣiṇaitadvākyamavocan- "vayamapi, bhagavan, tathāgate parinirvṛte, nānābuddhakṣetrebhya āgatāstathāgatasya buddhasyemāṃ bodhimupabṛṃhayiṣyāmaḥ । te api kulaputrā adhimokṣayiṣyanti" ।

atha bhagavantaṃ caturmahārājikā apyetadavocan- "yeṣu yeṣu, bhagavan, grāmanagaramigamarāṣṭrarājadhānīṣvevaṃrupo dharmaparyāyaścarito deśitaḥ samprakāśitaḥ, teṣu teṣu, bhagavan, vayamapi caturmahārājikā sabalavāhanaparivārā dharmaśravaṇārtham eṣyāmaḥ । teṣāṃ dharmabhāṇakānām ā yojanāparisāmantakādrakṣāṃ kariṣyāmo yathā na kaścitteṣāṃ dharmabhāṇakānāmavatāraprekṣyavatāragaveṣyavatāraṃ lapsyate" ।

atha bhagavānāyuṣmantamānandametadavocat- "udgṛhṇīṣva tvam, ānanda, imaṃ dharmaparyāyaṃ, dhāraya pareṣāṃ ca vistareṇa samprakāśaya" । āha- "asmin dharmaparyāya udgṛhīte, ko nāmayaṃ bhagavan dharmaparyāyaḥ, kathaṃ cainaṃ dhārayāmi?" bhagavānāmantrayate sma- "tasmādānanda, imaṃ dharmaparyāyaṃ avimalakīrtinirdeśaṃ' vā ayamakavyatyastābhinirhāraṃ' vāpy aacintyavimokṣaparivartannāma' dharmaparyāyaṃ dhāraya" । idamavocad bhagavān । āttamanā licchavirvimalakīrtirmajuśrīśca kumārabhūtaḥ sa cāyuṣmānānandaste ca bodhisattvāte ca mahāśrāvakāḥ sā ca sarvāvatī parṣatsadevamānuṣāsura gandharvaśca loko bhagavato bhāṣitamabhyanandanniti ।

pūrvayogasya saddharmaparīnandanāyāśca parivarto nāma dvādaśaḥ ।

vimalakīrtinirdeśo nāma mahāyānasūtraṃ samāptam ।