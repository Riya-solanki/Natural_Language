Dharmakīrti Pramāṇavārttikakārikā 

।
pramāṇam avisaṃvādi jñānam arthakriyā-sthitiḥ ।
avisaṃvādanaṃ śabde apy abhiprāya-nivedanād ।
vaktṛ-vyāpāra-viṣayo yo artho buddhau prakāśate ।
prāmāṇyaṃ tatra śabdasya na artha-tattva-nibandhanam ।
gṛhīta-grahaṇān na iṣṭaṃ sāṃvṛtaṃ dhī-pramāṇatā ।
pravṛttes tat-pradhānatvād heya-upādeya-vastuni ।
viṣaya-ākāra-bhedāc ca dhiyo adhigama-bhedataḥ ।
bhāvād eva asya tad-bhāve svarūpasya svato gatiḥ ।
prāmāṇyaṃ vyavahāreṇa śāstraṃ moha-nivartanam ।
ajñāta-artha-prakāśo vā svarūpa-adhigateḥ paraṃ ।
prāptaṃ sāmānya-vijñānam avijñāte svalakṣaṇe ।
yaj jñānam ity abhiprāyāt svalakṣaṇa-vicārataḥ ।
tadvat pramāṇaṃ bhagavān abhūta-vinivṛttaye ।
bhūta-uktiḥ sādhana-apekṣā tato yuktā pramāṇatā ।
nityaṃ pramāṇaṃ na eva asti prāmāṇyād vastu-saṃgateḥ ।
jñeya-anityatayā tasyā adhrauvyāt krama-janmanaḥ ।
nityād utpatti-viśleṣād apekṣāyā ayogataḥ ।
kathaṃcin na upakāryatvād anitye apy apramāṇatā ।
sthitvāpravṛtti-saṃsthāna-viśeṣa-arthakriyā-ādiṣu ।
iṣṭasiddhir asiddhir vā dṛṣṭānte saṃśayo athavā ।
siddhaṃ yādṛg adhiṣṭhātṛ-bhāva-abhāva-anuvṛttimat ।
saṃniveśa-ādi tad yuktaṃ asmād yad anumīyate ।
vastu-bhede prasiddhasya śabda-sāmānyād abhedinaḥ ।
na yuktā anumitiḥ pāṇḍu-dravyād iva hutāśane ।
anyathā kumbhakāreṇa mṛd-vikārasya kasyacid ।
ghaṭa-ādeḥ karaṇāt sidhyed valmīkasya api tat-kṛtiḥ ।
sādhyena anugamāt kārye sāmānyena api sādhane ।
sambandhi-bhedād bheda-ukti-doṣaḥ kāryasamo mataḥ ।
jāty-antare prasiddhasya śabda-sāmānya-darśanāt ।
na yuktaṃ sādhanaṃ gotvāc śabda-ādīnāṃ viṣāṇi-vat ।
vivakṣā-paratantratvān na śabdāḥ santi kutra vā ।
tad-bhāvād artha-siddhau tu sarvaṃ sarvasya sidhyai ।
etena kāpila-ādīnām acaitanya-ādi cintitam ।
anitya-ādeś ca caitanyam maraṇāt tvag-apohataḥ ।
vastu-svarūpe asiddhe ayaṃ nyāyaḥ siddhe viśeṣaṇam ।
abādhakam asiddhāv apy ākāśa-āśraya-vad dhvaneḥ ।
asiddhāv api śabdasya siddhe vastuni sidhyati ।
aulūkyasya yathā bauddhena uktaṃ mūrtya-ādi-sādhanam ।
tasya eva vyabhicāra-ādau śabde apy avyabhicāriṇī ।
doṣa-vat sādhanaṃ jñeyaṃ vastuno vastu-siddhitaḥ ।
yathā tat kāraṇaṃ vastu tathā eva tad-akāraṇam ।
yadā ta kāraṇaṃ kena mataṃ na iṣṭam akāraṇam ।
śāstra-oṣadha-abhisambandhāc caitrasya vraṇa-rohaṇe ।
asambaddhasya kiṃ sthāṇoḥ kāraṇatvaṃ na kalpyate ।
svabhāva-bhedena vinā vyāpāro api na yujyate ।
nityasya avyatirekitvāt sāmarthyaṃ ca duranvayam ।
yeṣu satsu bhavaty eva yat tebhyo anyasya kalpane ।
tad-hetutvena sarvatra hetūnām anavasthitiḥ ।
svabhāva-pariṇāmena hetur aṅkura-janmani ।
bhūmy-ādis tasya saṃskāre tad-viśeṣasya darśanāt ।
yathā viśeṣeṇa vinā viṣaya-indriya-saṃhatiḥ ।
buddher hetus tathā idaṃ cen na tatra api viśeṣataḥ ।
pṛthak pṛthag aśaktānāṃ svabhāva-atiśaye asati ।
saṃhatāv apy asāmarthyaṃ syāt siddho atiśayas tataḥ ।
tasmāt pṛthag aśakteṣu yeṣu sambhāvyate guṇaḥ ।
saṃhatau hetutā teṣāṃ na īśvara-āder abhedataḥ ।
prāmāṇyaṃ ca parokṣa-artha-jñānaṃ tat sādhanasya ca ।
abhāvān na asty anuṣṭhānam iti kecit pracakṣate ।
jñānavān mṛgyate kaścit tad-ukta-pratipattaye ।
ajñā-upadeśa-karaṇe vipralambhana-śaṅkibhiḥ ।
tasmād anuṣṭheya-gataṃ jñānam asya vicāryatām ।
kīṭa-saṃkhyā-parijñānaṃ tasya naḥ kva upayujyate ।
heya-upādeya-tattvasya hāny-upāyasya vedakaḥ ।
yaḥ pramāṇam asāv iṣṭo na tu sarvasya vedakaḥ ।
dūraṃ paśyatu vā mā vā tattvam iṣṭaṃ tu paśyatu ।
pramāṇaṃ dūra-darśī ced eta gṛdhrān upāsmahe ।
sādhanaṃ karuṇā-abhyāsāt sa buddher deha-saṃśrayāt ।
asiddho abhyāsa iti cen na āśraya-pratiṣedhataḥ ।
prāṇa-apāna-indriya-dhiyāṃ dehād eva na kevalāt ।
sva-jāti-nirapekṣāṇāṃ janma janma-parigrahe ।
atiprasaṅgād yad dṛṣṭaṃ pratisandhāna-śaktimat ।
kim āsīt tasya yan na asti paścād yena na sandhimat ।
na sa kaścit pṛthivy-āder aṃśo yatra na jantavaḥ ।
saṃsvedaja-ādyā jāyante sarvaṃ bīja-ātmakaṃ tataḥ ।
tat sva-jāty-anapekṣāṇām akṣa-ādīnāṃ samudbhave ।
pariṇāmo yathā ekasya syāt sarvasya aviśeṣataḥ ।
pratyekam upadhāte api na indriyāṇāṃ mano mateḥ ।
upaghāto asti bhaṅge asyās teṣāṃ bhaṅgaś ca dṛśyate ।
tasmāt sthity-āśrayo buddher buddhim eva samāśritaḥ ।
kaścin nimittam akṣāṇāṃ tasmād akṣāṇi buddhitaḥ ।
yādṛśy-ākṣepikā sā āsīt paścād apy astu tādṛśī ।
taj-jñānair upakāryatvād uktaṃ kāya-āśritaṃ manaḥ ।
yady apy akṣair vinā buddhir na tāny api tayā vinā ।
tathā apy anyonya-hetutvaṃ tato apy anyonya-hetuke ।
na akramāt kramiṇo bhāvo na apy apekṣā aviśeṣiṇaḥ ।
kramād bhāvantī dhīḥ kāyāt kramaṃ tasya api śaṃsati ।
pratikṣaṇam apūrvasya pūrvaḥ pūrvaḥ kṣaṇo bhavet ।
tasya hetur ato hetur dṛṣṭa eva astu sarvadā ।
citta-antarasya sandhāne ko virodho antya-cetasaḥ ।
tadvad apy arthataś cittam asandhānaṃ kuto matam ।
asiddha-arthaḥ pramāṇena kiṃ siddhānto anugamyate ।
hetor vaikalyatas tac cet kiṃ tad eva atra na uditam ।
tad-dhī-vad grahaṇa-prāpter mano-jñānaṃ na sa indriyāt ।
jñāna-utpādana-sāmarthya-bhedān na sakalād api ।
acetanatvān na anyasmād hetv-abhedāt sahasthitiḥ ।
akṣa-vad rūpa-rasa-vad artha-dvāreṇa vikriyā ।
sattā-upakāriṇī yasya nityaṃ tad-anubandhataḥ ।
sa hetuḥ saptamī tasmād utpādād iti ca ucyate ।
astu upakārako vā api kadācic citta-santateḥ ।
vahny-ādi-vad ghaṭa-ādīnāṃ vinivṛttir na tāvatā ।
anivṛtti-prasaṅgaś ca dehe tiṣṭhati cetasaḥ ।
tad-bhāve bhāvād vaśyatvāt prāṇa-apānau tato na tat ।
preraṇa-ākarṣaṇe vāyoḥ prayatnena vinā kutaḥ ।
nirhrāsa-atiśaya-āpattir nirhrāsa-atiśayāt tayoḥ ।
tulyaḥ prasaṅgo api tayor na tulyaṃ citta-kāraṇe ।
sthity-āvedhakam anyac ca yataḥ kāraṇam iṣyate ।
na doṣair viguṇo deho hetur varty-ādi-vad yadi ।
mṛte śamīkṛte doṣe punar ujjīvanaṃ bhavet ।
nivṛtte apy anale kāṣṭha-vikāra-avinivṛtti-vat ।
tasya anivṛttir iti cen na cikitsā-prayogataḥ ।
apunarbhāvataḥ kiṃcid vikāra-jananaṃ kvacit ।
kiṃcit viparyayād agnir yathā kāṣṭha-suvarṇayoḥ ।
ādyasya anyo apy asaṃhāryaḥ pratyāneyas tu yat kṛtaḥ ।
vikāraḥ syāt punarbhāvaḥ tasya hemni kharatva-vat ।
durlabhatvāt samādhātur asādhyaṃ kiṃcid īritam ।
āyuḥ kṣayād vā doṣe tu kevale na asty asādhyatā ।
mṛte viṣa-ādi-saṃhārāt tad daṃśac chedato api vā ।
vikāra-hetor vigame sa na ucchvasiti kiṃ punaḥ ।
upādāna-avikāreṇa na upādeyasya vikriyā ।
kartuṃ śakya-avikāreṇa mṛdaḥ kuṇḍa-ādino yathā ।
avikṛtya hi yad vastu yaḥ padārtho vikāryate ।
upādānaṃ na tat tasya yuktaṃ go-gavaya-ādivat ।
cetaḥ-śarīrayor evaṃ tad-hetoḥ kārya-janmanaḥ ।
sahakārāt sahasthānam agni-tāmra-dravatva-vat ।
anāśrayāt sad-asator na āśrayaḥ sthiti-kāraṇam ।
sataś ced āśrayo na asyāḥ sthātur avyatirekataḥ ।
vyatireke api tad-hetus tena bhāvasya kiṃ kṛtam ।
avināśa-prasaṅgaḥ sa nāśa-hetor mato yadi ।
tulyaḥ prasaṅgas tatra api kiṃ punaḥ sthiti-hetunā ।
ānāśaka-āgamāt sthānaṃ tataś ced vastu-dharmatā ।
nāśasya satya-bādho asāv iti kiṃ sthiti-hetunā ।
yathā jala-āder ādhāra iti cet tulyam atra ca ।
pratikṣaṇa-vināśe hi bhāvānāṃ bhāva-santateḥ ।
tathā utpatteḥ sahetutvād āśrayo ayuktam anyathā ।
syād ādhāro jala-ādīnāṃ gamana-pratibandhataḥ ।
agatīnāṃ kim ādhārair guṇa-sāmānya-karmaṇām ।
etena samavāyaś ca samavāyī ca kāraṇam ।
vyavasthitatvaṃ jāty-ādern nirastam anapāśrayāt ।
parato bhāva-nāśaś cet tasya kiṃ sthiti-hetunā ।
sa vinaśyed vinā apy anyairn na śaktāḥ sthiti-hetavaḥ ।
sthitimān sāśrayaḥ sarvaḥ sarva-utpattau ca sāśrayaḥ ।
tasmāt sarvasya bhāvasya na vināśaḥ kadācana ।
svayaṃ vinaśvara-ātmā cet tasya kaḥ sthāpakaḥ paraḥ ।
svayaṃ na naśvara-ātmā cet tasya kaḥ sthāpakaḥ paraḥ ।
buddhi-vyāpāra-bhedena nirhrāsa-atiśayāv api ।
prajñā-āder bhavato deha-nirhrāsa-atiśayau vinā ।
idaṃ dīpa-prabhā-ādīnām āśritānāṃ na vidyate ।
syāt tato api viśeṣo asya na citte anupakāriṇi ।
rāga-ādi-vṛddhiḥ puṣṭy-ādeḥ kadācit sukha-duḥkhajā ।
tayoś ca dhātu-sāmya-āder antararthasya saṃnidheḥ ।
etena saṃnipāta-ādeḥ smṛti-bhraṃśa-ādayo gatāḥ ।
vikārayati dhīr eva abhyantarartha-viśeṣajā ।
śārdūla-śoṇita-ādīnāṃ santāna-atiśaye kvacit ।
moha-ādayaḥ sambhavanti śravaṇa-īkṣaṇato yathā ।
tasmāt svasya eva saṃskāraṃ niyamena anuvartate ।
yathā śruta-ādi-saṃskāraḥ kṛtaś cetasi cetasi ।
kālena vyajyate abhedāt syād dehe api tato guṇaḥ ।
ananya-sattva-neyasya hīna-sthāna-parigrahaḥ ।
ātma-snehavato duḥkha-sukha-tyāga-āpti-vāñchayā ।
duḥkhe viparyāsa-matis tṛṣṇā ca ābandha-kāraṇam ।
janmino yasya te na sto na sa janma adhigacchati ।
gaty-āgatī na dṛṣṭe ced indriyāṇām apāṭavāt ।
adṛṣṭir manda-netrasya tanu-dhūma-āgatir yathā ।
tanutvān mūrtam api tu kiṃcit kvacid aśaktimat ।
jala-vat sūta-vad hemni na adṛṣṭer asad eva vā ।
pāṇy-ādi-kampe sarvasya kampa-prāpter virodhinaḥ ।
ekasmin karmaṇo ayogāt syāt pṛthak siddhir anyathā ।
ekasya ca āvṛttau sarvasya āvṛttiḥ syād anāvṛttau ।
dṛśyeta rakte ca ekasmin rāgo araktasya vā gatiḥ ।
na asty eka-samudāyo asmād anekatve api pūrvavat ।
aviśeṣād aṇutvāc ca na gatiś cen na sidhyati ।
aviśeṣo viśiṣṭānām aindriyatvam ato anaṇuḥ ।
etena āvaraṇa-ādīnām abhāvaś ca nirākṛtaḥ ।
kathaṃ vā sūta-hema-ādi-miśraṃ tapta-upala-ādi vā ।
dṛśyaṃ pṛthag aśaktānām akṣa-ādīnāṃ gatiḥ katham ।
saṃyogāc cet samāno atra prasaṅgo hema-sūtayoḥ ।
dṛśyaḥ saṃyoga iti cet kuto adṛṣṭa-āśraye gatiḥ ।
rasa-rūpa-ādi-yogaś ca viruddha upacārataḥ ।
iṣṭas। ced buddhi-bhedo astu paṅktir dīrghā iti vā katham ।
saṃkhyā-saṃyoga-karma-āder api tadvat svarūpataḥ ।
abhilāpāc ca bhedena rūpaṃ buddhau na bhāsate ।
śabda-jñāne vikalpena vastu-bheda-anusāriṇā ।
guṇa-ādiṣv iva kalpya-arthe naṣṭa-ajāteṣu vā yathā ।
mato yady upacāro atra sa iṣṭo yan nibandhanaḥ ।
sa eva sarva-bhāveṣu hetuḥ kiṃ na iṣyate tayoḥ ।
upacāro na sarvatra yadi bhinna-viśeṣaṇam ।
mukhyam ity eva ca kuto abhinne bhinna-arthatā iti cet ।
anartha-antara-hetutve apy aparyāyaḥ sita-ādiṣu ।
saṃkhyā-ādi-yoginaḥ śabdās tatra apy artha-antaraṃ yadi ।
guṇa-dravya-aviśeṣaḥ syād bhinno vyāvṛtti-bhedataḥ ।
syād anartha-antara-arthatve apy akarma-adravya-śabda-vat ।
vyatirekī iva yac ca api sūcyate bhāva-vācibhiḥ ।
saṃkhyā-ādi-tadvataḥ śabdais tad-dharma-antara-bhedakam ।
śrutis tan-mātra-jijñāsor na vā kṣipta-akhilā parā ।
bhinnaṃ dharmam iva ācaṣṭe yogo aṅgulyā iti kvacit ।
yuktā aṅgulī iti sarveṣām ākṣepād dharmi-vācinī ।
khyāta-eka-artha-abhidhāne api tathā vihita-saṃsthitiḥ ।
rūpa-ādi-śakti-bhedānām anākṣepeṇa vartate ।
tat-samāna-phalā ahetu-vyavacchede ghaṭa-śrutiḥ ।
ato na rūpaṃ ghaṭa ity eka-adhikaraṇā śrutiḥ ।
bhedo ayam īdṛśo jāti-samudāya-abhidāyinoḥ ।
rūpa-ādayo ghaṭasya iti tat-sāmānya-upasarjanāḥ ।
tac-śakti-bhedāḥ khyāpyante vācyo anyo apy anayā diśā ।
hetutve ca samastānām eka-aṅga-vikale api na ।
pratyekam api sāmarthye yugapad bahu-sambhavaḥ ।
na anekatvasya tulyatvāt prāṇa-apānau niyāmakau ।
ekatve api bahu-vyaktis tad-hetor nitya-saṃnidheḥ ।
na aneka-hetur iti cen na aviśeṣāt kramād api ।
na eka-prāṇe apy aneka-artha-grahaṇān niyamas tataḥ ।
ekayā aneka-vijñāne buddhyā astu sakṛd eva tat ।
avirodhāt krameṇa api mā bhūt tad-aviśeṣataḥ ।
bahavaḥ kṣaṇikāḥ prāṇā asvajātīyakāḥ kila ।
tādṛśām eva cittānāṃ kalpyante yadi kāraṇam ।
kramavantaḥ kathaṃ te syuḥ krama-vad hetunā vinā ।
pūrva-sva-jāti-hetutve na syād ādyasya sambhavaḥ ।
tad hetus tādṛśo na asti sati vā anekatā dhruvam ।
prāṇānāṃ bhinna-deśatvāt sakṛj janma dhiyāmataḥ ।
yady eka-kāliko aneko apy eka-caitanya-kāraṇam ।
ekasya api na vaikalye syān manda-śvasita-ādiṣu ।
atha hetur yathābhāvaṃ jñāne api syād viśiṣṭatā ।
na hi tat tasya kāryaṃ yady asya bhedān na bhidyate ।
vijñānaṃ śakti-niyamād ekam ekasya kāraṇam ।
anya-artha-asakti-viguṇe jñāne anartha-antara-grahāt ।
śarīrāt sakṛd utpannā dhīḥ sva-jātyā niyamyate ।
parataś cet samarthasya dehasya viratiḥ kutaḥ ।
anāśrayān nivṛtte syāc śarīre cetasaḥ sthitiḥ ।
kevalasya iti cec citta-santānaṃ sthiti-kāraṇam ।
tad-hetu-vṛtti-lābhāya na aṅgatāṃ yadi gacchati ।
hetur deha-antara-utpattau pañca-āyatanam aihikam ।
tad-aṅga-bhāva-hetutva-niṣedhe anupalambhanam ।
aniścayakaraṃ proktam indriya-ādy api śeṣavat ।
dṛṣṭā ca śaktiḥ pūrveṣām indriyāṇāṃ sva-jātiṣu ।
vikāra-darśanāt siddham aparāpara-janma ca ।
śarīrād yadi taj-janma prasaṅgaḥ pūrvavad bhavet ।
cittāc cet tata eva astu janma deha-antarasya ca ।
tasmān na hetu-vaikalyāt sarveṣām antya-cetasām ।
asandhir īdṛśaṃ tena śeṣavat sādhanaṃ matam ।
abhyāsena viśeṣe api laṅghana-udaka-tāpa-vat ।
svabhāva-atikramo mā bhūd iti ced āhitaḥ sa cet ।
punar yatnam apekṣeta yadi syāt asthira-āśrayaḥ ।
viśeṣo na eva bardheta svabhāvaś ca na tādṛśaḥ ।
tatra upayukta-śaktīnāṃ viśeṣa-anuttarān prati ।
sādhanānām asāmarthyān nityaṃ ca anāśraya-sthiteḥ ।
viśeṣasya asvabhāvatvād vṛddhāv apy āhito yadā ।
na apekṣeta punar yatnaṃ yatno anyaḥ syād viśeṣa-kṛt ।
kāṣṭha-pārada-hema-āder agny-āder iva cetasi ।
abhyāsajāḥ pravartante sva-rasena kṛpā-ādayaḥ ।
tasmāt sa teṣām utpannaḥ svabhāvo jāyate guṇaḥ ।
tad-uttarottaro yatno viśeṣasya vidhāyakaḥ ।
yasmāc ca tulya-jātīya-pūrva-bīja-pravṛddhayaḥ ।
kṛpā-ādi-buddhayas tāsāṃ saty abhyāse kutaḥ sthitiḥ ।
na ca evaṃ laṅghanād eva laṅghanaṃ bala-yatnayoḥ ।
tad-hetvoḥ sthita-śaktitvāl laṅghanasya sthita-ātmatā ।
tasya ādau deha-vaiguṇyāt paścād-vad avilaṅghanaṃ ।
śanair yatnena vaiguṇye niraste sva-bale sthitiḥ ।
kṛpā sva-bīja-prabhavā sva-bīja-prabhavair na cet ।
vipakṣair bādhyate cet te prayāty atyanta-sātmatām ।
tathā hi mūlam abhyāsaḥ pūrvaḥ pūrvaḥ parasya tu ।
kṛpā-vairāgya-bodha-ādeś citta-dharmasya pāṭave ।
kṛpā-ātmakatvam abhyāsād ghṛṇā-vairāgya-rāga-vat ।
niṣpanna-karuṇā-utkarṣa-para-duḥkha-kṣamer itaḥ ।
dayāvān duḥkha-hāna-artham upāyeṣv abhiyujyate ।
parokṣa-upeya-tad-hetos tad-ākhyānaṃ hi duṣkaram ।
yukty-āgamābhyāṃ vimṛśan duḥkha-hetuṃ parīkṣate ।
tasya anitya-ādi-rūpāṃ ca duḥkhasya eva viśeṣaṇaiḥ ।
yatas tathā sthite hetau nivṛttir na iti paśyati ।
phalasya hetor hāna-arthaṃ tad-vipakṣaṃ parīkṣate ।
sādhyate tad-vipakṣo api heto rūpa-avabodhataḥ ।
ātma-ātmīya-graha-kṛtaḥ snehaḥ saṃskāra-gocaraḥ ।
hetur virodhī nairātmya-darśanaṃ tasya bādhakam ।
bahuśo bahudhā upāyaṃ kālena bahunā asya ca ।
gacchanty abhyasyatas tatra guṇa-doṣāḥ prakāśatām ।
buddheś ca pāṭavād hetor vāsanātaḥ prahīyate ।
padārtha-vṛtteḥ khaṅga-āder viśeṣo ayaṃ mahā-muneḥ ।
upāya-abhyāsa eva ayaṃ tādarthyāc śāsanaṃ matam ।
niṣpatteḥ prathamaṃ bhāvād hetur uktam idaṃ dvayam ।
hetoḥ prahāṇaṃ tri-guṇaṃ sugatatvam aniśrayāt ।
duḥkhasya śastaṃ nairātmya-dṛṣṭes tad yuktito api vā ।
punar āvṛttir ity uktau janma-doṣa-samudbhavau ।
ātma-darśana-bījasya hānād apunarāgamaḥ ।
tad-bhūta-bhinna-ātmatayā aśeṣam akleśa-nirjaram ।
kāya-vāg-buddhi-vaiguṇyaṃ mārga-ukty-apaṭutā api vā ।
aśeṣa-hānam abhyāsād ukty-āder doṣa-saṃkṣayaḥ ।
na ity eke vyatireko asya sandigdha-avyabhicāry ataḥ ।
akṣayitvaṃ ca doṣāṇāṃ nityatvād anupāyataḥ ।
upāyasya aparijñānād iti vā parikalpayet ।
hetumattvād viruddhasya hetor abhyāsataḥ kṣayāt ।
hetu-svabhāva-jñānena taj-jñānam api sādhyate ।
tāyaḥ sva-dṛṣṭa-mārga-uktir vaiphalyād vakti na anṛtam ।
dayālutvāt parārthaṃ ca sarva-ārambha-abhiyogataḥ ।
tataḥ pramāṇaṃ tāyo vā catuḥsatya-prakāśanam ।
duḥkhaṃ saṃsāriṇaḥ skandhā rāga-ādeḥ pāṭava-īkṣaṇāt ।
abhyāsān na yadṛcchāto ahetor janma-virodhataḥ ।
vyabhicārān na vāta-ādi-dharmaḥ prakṛti-saṃkarāt ।
adoṣaś cet tad-anyo api dharmaḥ kiṃ tasya na īkṣyate ।
na sarva-dharmaḥ sarveṣāṃ sama-rāga-prasaṅgataḥ ।
rūpa-ādi-vad adoṣaś cet tulyaṃ tatra api codanam ।
ādhipatyaṃ viśiṣṭānāṃ yadi tatra na karmaṇām ।
viśeṣe api ca doṣānām aviśeṣād asiddhatā ।
na vikārād vikāreṇa sarveṣāṃ na ca sarvajāḥ ।
kāraṇe vardhamāne ca kārya-hānirn na yujyate ।
tāpa-ādiṣv iva rāga-āder vikāro api sukha-ādi-jaḥ ।
vaiṣamyajena duḥkhena rāgasya anudbhavo yadi ।
vācyaṃ kena udbhavaḥ sāmyān mada-vṛddhiḥ smaras tataḥ ।
rāgī viṣam adoṣo api dṛṣṭaḥ sāmye api na aparaḥ ।
kṣayād asṛk-sruto apy anye na eka-strī-niyato madaḥ ।
te na ekasyāṃ na tīvraḥ syāt aṅga-rūpa-ādy api iti cet ।
na sarveṣām anekāntān na ca apy aniyato bhavet ।
aguṇa-grāhiṇo api syād aṅgaṃ so api guṇa-grahaḥ ।
yadi sarvā guṇa-grāhī syād hetor aviśeṣataḥ ।
yad avastho mato rāgī na dveṣī syāc ca tādṛśaḥ ।
tayor asamarūpatvān niyamaś ca atra na īkṣyate ।
sajāti-vāsanā-bheda-pratibaddha-pravṛttayaḥ ।
yasya rāga-ādayas tasya na ete doṣāḥ prasaṅginaḥ ।
etena bhūta-dharmatvaṃ niṣiddhaṃ niśrayasya ca ।
niṣedhān na pṛthivy-ādi-niśritā dhavalā-ādayaḥ ।
tad-upādāya śabdaś ca hetv-arthaḥ svāśrayeṇa ca ।
avinirbhāga-vartitvād āśrayā ayuktam anyathā ।
mada-ādi-śakter iva ced vinirbhāgo na vastunaḥ ।
śaktir artha-antaraṃ vastu naśyen na āśritam āśraye ।
tiṣṭhaty avikale yāti tat-tulyaṃ cen na bhedataḥ ।
bhūta-cetanayor bhinna-pratibhāsa-avabodhataḥ ।
āvikāraṃ ca kāyasya tulya-rūpaṃ bhaven manaḥ ।
rūpa-ādi-vad vikalpasya kā eva artha-paratantratā ।
anapekṣya yadā kāyaṃ vāsanā-bodha-kāraṇam ।
jñānaṃ syāt kasyacit kiṃcit kadācit tena kiṃcana ।
avijñānasya vijñāna-anupādānāc ca sidhyati ।
vijñāna-śakti-sambandhād iṣṭaś cet sarva-vastunaḥ ।
etat sāṃkhya-paśoḥ ko anyaḥ salajjo vaktum īhate ।
adṛṣṭa-pūrvam asti iti tṛṇa-agre kariṇāṃ śatam ।
yad rūpaṃ dṛśyatāṃ yātaṃ tad rūpaṃ prāṅ na dṛśyate ।
śatadhā viprakīrṇe api hetau tad vidyate katham ।
rāga-ādy-aniyamo apūrva-prādurbhāve prasajyate ।
bhūta-ātmatā-anatikrānteḥ sarvo rāga-ādimān yadi ।
sarvaḥ samāna-rāgaḥ syād bhūta-atiśayato na cet ।
bhūtānāṃ prāṇitā-bhede apy ayaṃ bhedo yad āśrayaḥ ।
tan nirhrāsa-atiśaya-vat tad-bhāvāt tāni hāpayet ।
na ced bhede api rāga-ādi-hetu-tulya-ātmatā-akṣayaḥ ।
sarvatra rāgaḥ sadṛśaḥ syād hetoḥ sadṛśā-ātmanaḥ ।
na hi go-pratyayasya asti samāna-artha-bhuvaḥ kvacit ।
tāratamyaṃ pṛthivy-ādau prāṇitā-āder iha api vā ।
auṣṇyasya tāratamye api na anuṣṇo agniḥ kadācana ।
tathā iha api iti cen na agner auṣṇyād bheda-niṣedhataḥ ।
tāratamya-anubhavino yasya anyasya sato guṇāḥ ।
te kvacit pratihanyante tad-bhede dhavalā-ādi-vat ।
rūpa-ādi-van na niyamas teṣāṃ bhūta-avibhāgataḥ ।
tat-tulyaṃ cen na rāga-ādeḥ saha-utpatti-prasaṅgataḥ ।
vikalpya-viṣayatvāc ca viṣayā na niyāmakāḥ ।
sabhāga-hetu-virahād rāga-āder niyamo na vā ।
sarvadā sarva-buddhīnāṃ janma vā hetu-saṃnidheḥ ।
kadācid upalambhāt tad adhruvaṃ doṣa-niśrayāt ।
duḥkhaṃ hetu-vaśatvāc ca na ca ātmā na apy adhiṣṭhitam ।
na akāraṇam adhiṣṭhātā nityaṃ vā janakaṃ katham ।
tasmād anekam ekasmād bhinna-kālaṃ na jāyate ।
kārya-anutpādato anyeṣu saṃgateṣv api hetuṣu ।
hetv-antara-anumānaṃ syān na etan nityeṣu vidyate ।
kādācitkatayā siddhā duḥkhasya asya sahetutā ।
nityaṃ sattvam asattvaṃ vā ahetor anya-anapekṣaṇāt ।
taikṣṇya-ādīnāṃ yathā na asti kāraṇaṃ kaṇḍaka-ādiṣu ।
tathā akāraṇam etat syād iti kecit pracakṣate ।
saty eva yasmin yaj janma vikāre vā api vikriyā ।
tat tasya kāraṇaṃ prāhus tat teṣām api vidyate ।
sparśasya rūpa-hetutvād darśane asti nimittatā ।
nityānāṃ pratiṣedhena na īśvara-ādeś ca sambhavaḥ ।
asāmarthyād ato hetur bhava-vāñchā-parigrahaḥ ।
yasmād deśa-viśeṣasya tat prāpty-āśākṛto nṛṇām ।
sā bhava-icchā āpty-anāpti-icchoḥ pravṛttiḥ sukha-duḥkhayoḥ ।
yato api prāṇinaḥ kāma-vibhava-icche ca te mate ।
sarvatra ca ātma-snehasya hetutvāt sampravartate ।
asukhe sukha-saṃjñasya tasmāt tṛṣṇā bhava-āśrayaḥ ।
virakta-janma-adṛṣṭer ity ācāryāḥ sampracakṣate ।
adeha-rāga-adṛṣṭeś ca dehād rāga-samudbhavaḥ ।
nimitta-upagamād iṣṭam upādānaṃ tu vāryate ।
imān tu yuktiman vicchan bādhate sva-mataṃ svayam ।
janmanā sahabhāvaś cet jātānāṃ rāga-darśanāt ।
sabhāga-jāteḥ prāk siddhiḥ kāraṇatve api na uditam ।
ajñānam uktā tṛṣṇā eva santāna-preraṇād bhave ।
ānantaryān na karma api sati tasminn asambhavāt ।
tad anātyantikaṃ hetoḥ pratibandha-ādi-sambhavāt ।
saṃsāritvād anirmokṣo na iṣṭatvād aprasiddhitaḥ ।
yāvad ātmani na premṇo hāniḥ sa paritasyati ।
tāvad duḥkhitam āropya na ca svastho avatiṣṭhate ।
mithyā-adhyāropa-hāna-arthaṃ yatno asaty api moktari ।
avasthā-vīta-rāgāṇāṃ dayayā karmaṇā api vā ।
ākṣipte avinivṛtti-iṣṭeḥ sahakāri-kṣayād alam ।
na ākṣeptum aparaṃ karma bhava-tṛṣṇā-vilaṅghinām ।
duḥkha-jñāne aviruddhasya pūrva-saṃskāra-vāhinī ।
vastu-dharma-udaya-utpattir na sā sattva-anurodhinī ।
ātma-antara-samāropād rāgo dharme atad-ātmake ।
duḥkha-santāna-saṃsparśa-mātreṇa eva dayā-udayaḥ ।
mohaś ca mūlaṃ doṣāṇāṃ sa ca sattva-graho vinā ।
tena ādya-hetau na dveṣo na doṣo ataḥ kṛpā matā ।
na amuktiḥ pūrva-saṃskāra-kṣaye anya-apratisandhitaḥ ।
akṣīṇa-śaktiḥ saṃskāro yeṣāṃ tiṣṭhanti te anaghāḥ ।
mandatvāt karuṇāyāś ca na yatnaḥ sthāpane mahān ।
tiṣṭhanty eva para-adhīnāḥ yeṣāṃ tu mahatī kṛpā ।
satkāyadṛṣṭer vigamād ādya eva abhavo bhavet ।
mārge cet sahaja-ahāner na hānau vā bhavaḥ kutaḥ ।
sukhī bhave ayaṃ duḥkhī vā mā bhūvam iti tṛṣyataḥ ।
yā eva aham iti dhīḥ sā eva sahajaṃ sattva-darśanam ।
na hy apaśyann aham iti snihyaty ātmani kaścana ।
na ca ātmani vinā premṇā sukha-kāmo abhidhāvati ।
duḥkha-utpādasya hetutvaṃ bandho nityasya tat kutaḥ ।
aduḥkha-utpāda-hetutvaṃ mokṣo nityasya tat kutaḥ ।
anityatvena yo avācyaḥ sa heturn na hi kasyacit ।
bandha-mokṣāv avācye api na vidyete kathaṃ ca na ।
nityaṃ tam āhur vidvāṃso yaḥ svabhāvo na naśyati ।
tyaktvā imāṃ hrepaṇīṃ dṛṣṭim ato nityaḥ sa ucyatām ।
ukto mārgasya tad abhyāsād āśrayaḥ parivartate ।
sātmye api doṣa-bhāvaś cen mārgavan na avibhutvataḥ ।
viṣaya-grahaṇaṃ dharmo vijñānasya yathā asti saḥ ।
gṛhyate so asya janako vidyamāna-ātmanā iti ca ।
eṣā prakṛtir asyās tan nimitta-antarataḥ skhalat ।
vyāvṛttau pratyaya-apekṣam adṛḍhaṃ sarpa-buddhi-vat ।
prabhāsvaram idaṃ cittaṃ prakṛtyā āgantavo malāḥ ।
tat-prāg apy asamarthānāṃ paścāc śaktiḥ kva tanmaye ।
na alaṃ praroḍhum atyantaṃ syandinyām agni-vad bhuvi ।
bādhaka-utpatti-sāmarthya-garbhe śakto api vastuni ।
nirupadrava-bhūta-artha-svabhāvasya viparyayaiḥ ।
na bādhā yatnavattve api buddhes tat pakṣa-pātataḥ ।
ātma-graha-eka-yonitvāt kāryakāraṇabhāvataḥ ।
rāga-pratighayor bādhā bhede api na parasparam ।
moha-avirodhān maitry-āder na atyantaṃ doṣa-nigrahaḥ ।
tan-mūlāś ca malāḥ sarve sa ca satkāyadarśanam ।
vidyāyāḥ pratipakṣatvāc caittatvena upalabdhitaḥ ।
mithyā-upalabdhir ajñāna-yuktes ca anyad ayuktimat ।
vyākhyeyo atra virodho yas tad-virodhāc ca tanmayaiḥ ।
virodhaḥ śūnyatā-dṛṣṭeḥ sarva-doṣaiḥ prasidhyati ।
na akṣayaḥ prāṇi-dharmatvād rūpa-ādi-vad asiddhitaḥ ।
sambandhe pratipakṣasya tyāga-saṃsarjanād api ।
na kāṭhinya-vad utpattiḥ punar doṣa-virodhinaḥ ।
sa ātmatvena anapāyatvād anekāntāc ca bhasma-vat ।
yaḥ paśyaty ātmānaṃ tatra aham iti śāśvataḥ snehaḥ ।
snehāt sukheṣu tṛṣyati tṛṣṇā doṣāṃs tiraskurute ।
guṇa-darśī paritṛṣyan mama iti tat sādhanāny upādatte ।
tena ātma-abhiniveśo yāvat tāvat sa saṃsāre ।
ātmani sati para-saṃjñā sva-para-vibhāgāt parigraha-dveṣau ।
anayoḥ sampratibaddhāḥ sarve doṣāḥ prajāyante ।
niyamena ātmani snihyaṃs tadīye na virajyate ।
na ca asty ātmani nirdoṣe sneha-apagama-kāraṇam ।
snehaḥ sadoṣa iti cet tataḥ kiṃ tasya varjanam ।
adūṣite asya viṣaye na śakyaṃ tasya varjanam ।
prahāṇir icchā-dveṣa-āder guṇa-doṣa-anubandhinaḥ ।
tayor adṛṣṭir viṣaye na tu bāhyeṣu yaḥ kramaḥ ।
na hi sneha-guṇāt snehaḥ kiṃ tv artha-guṇa-darśanāt ।
kāraṇe avikale tasmin kāryaṃ kena nivāryate ।
kā vā sadoṣatā dṛṣṭā snehe duḥkha-samāśrayaḥ ।
tathā api na virāgo atra svatva-dṛṣṭer yathā ātmani ।
na tair vinā duḥkha-hetur ātmā cet te api tādṛśāḥ ।
nirdoṣaṃ dvayam apy evaṃ vairāgyaṃ na dvayos tataḥ ।
duḥkha-bhāvanayā asyāc ced ahi-daṣṭa-aṅga-hāni-vat ।
ātmīya-buddhi-hānyā atra tyāgo na tu viparyaye ।
upabhoga-āśrayatvena gṛhīteṣv indriya-ādiṣu ।
svatva-dhīḥ kena vāryeta vairāgyaṃ tatra tat kutaḥ ।
pratyakṣam eva sarvasya keśa-ādiṣu kalevarāt ।
cyuteṣu sā ghṛṇā buddhir jāyate anyatra saspṛhā ।
samavāya-ādi-sambandha-janitā tatra hi sva-dhīḥ ।
sambandhaḥ sa tathā eva iti dṛṣṭāv api na hīyate ।
samavāya-ādy-abhāve api sarvatra asty upakāritā ।
duḥkha-upakārān na bhaved aṅgulyām iva cet sva-dhīḥ ।
na hy ekāntena tad duḥkhaṃ bhūyasā saviṣa-anna-vat ।
viśiṣṭa-sukha-saṃgāt syāt tad-viruddhe virāgitā ।
kiṃcit parityajet saukhyaṃ viśiṣṭa-sukha-tṛṣṇayā ।
nairātmye tu yathālābham ātma-snehāt pravartate ।
alābhe mattakāśinyā dṛṣṭā tiryakṣu kāmitā ।
yasya ātmā vallabhaḥ tasya sa nāśaṃ katham icchati ।
nivṛtta-sarva-anubhava-vyavahāra-guṇa-āśrayam ।
icchet prema kathaṃ premṇaḥ prakṛtir na hi tādṛśī ।
sarvathā ātma-grahaḥ sneham ātmani draḍhayaty alam ।
ātmīya-sneha-bījaṃ tat tad-avasthaṃ vyavasthitam ।
yatne apy ātmīya-vairāgyaṃ guṇa-leśa-samāśrayāt ।
vṛttimān pratibadhnāti tad doṣān saṃvṛnoti ca ।
ātmany api virāgaś cet na idānīṃ yo virajyate ।
tyajaty asau yathā ātmānaṃ vyarthā ato duḥkha-bhāvanā ।
duḥkha-bhāvanayā apy eṣa duḥkham eva vibhāvayet ।
pratyakṣaṃ pūrvam api tat tathā api na virāgavān ।
yady apy ekatra doṣeṇa tat kṣaṇaṃ calitā matiḥ ।
viraktau na eva tatra api kāmi iva vanita-antare ।
tyājya-upādeya-bhede hi saktir yā eva eka-bhāvinī ।
sā bījaṃ sarva-saktīnāṃ paryāyeṇa samudbhave ।
nirdoṣa-viṣayaḥ sneho nirdoṣaḥ sādhanāni ca ।
etāvad eva ca jagat kva idānīṃ sa virajyate ।
sadoṣatā api cet tatra tasya tatra ātmany api sā samā ।
tatra aviraktas tad-doṣe kva idānīṃ sa virajyate ।
guṇa-darśana-sambhūtaṃ snehaṃ bādhita-doṣa-dṛk ।
sa ca indriya-ādau na tv evaṃ bāla-āder api darśanāt ।
doṣavaty api sadbhāvāt svabhāvād guṇavaty api ।
anyatra ātmīyatāyāṃ vā vyatīta-ādau vihānitaḥ ।
tata eva ca na ātmīya-buddher api guṇa-īkṣaṇam ।
kāraṇaṃ hīyate sa api tasmān na aguṇa-darśanāt ।
api ca asad guṇa-āropaḥ snehāt tatra hi dṛśyate ।
tasmāt ta kāraṇā bādhī vidhis taṃ bādhate katham ।
parāpara-prārthanā ato vināśa-utpatti-buddhitaḥ ।
indriya-ādeḥ pṛthag bhūtam ātmānaṃ vetty ayaṃ janaḥ ।
tasmān na ekatva-dṛṣṭyā api snehaḥ snihyan sa ātmani ।
upalambha-antaraṅgeṣu prakṛtyā eva anurajyate ।
pratyutpannā tu yo duḥkhān nirvedo dveṣa īdṛśaḥ ।
na vairāgyaṃ tadā apy asya sneho avasthā-antar eṣaṇāt ।
dveṣasya duḥkha-yonitvāt sa tāvan mātra-saṃsthitiḥ ।
tasminn nivṛtte prakṛtiṃ svām eva bhajate punaḥ ।
audāsīnyaṃ tu sarvatra hāna-upādāna-hānitaḥ ।
vāsī-candana-kalpānāṃ vairāgyaṃ nāma kathyate ।
saṃskāra-duḥkhatāṃ matvā kathitā duḥkha-bhāvanā ।
sā ca naḥ pratyaya-utpattiḥ sā nairātmya-dṛg-āśrayaḥ ।
yuktis tu śūnyatā-dṛṣṭes tad-arthāḥ śeṣa-bhāvanāḥ ।
anityāt prāha tena eva duḥkhaṃ duḥkhān nirātmatām ।
aviraktaś ca tṛṣṇāvān sarva-ārambha-samāśritaḥ ।
so amuktaḥ kleśa-karmabhyāṃ saṃsārī nāma tādṛśaḥ ।
ātmīyam eva yo na icched bhoktā apy asya na vidyate ।
ātmā api na tadā tasya kriyā-bhogau hi lakṣaṇam ।
tasmād anādi-santāna-tulya-jātīya-bījikām ।
utkhāta-mūlāṃ kuruta sattva-dṛṣṭiṃ mumukṣavaḥ ।
āgamasya tathā bhāva-nibandhanam apaśyatām ।
muktim āgama-mātreṇa vadan na paritoṣakṛt ।
na alaṃ bīja-ādi-saṃsiddho vidhiḥ puṃsām ajanmane ।
taila-abhyaṅga-agni-dāha-āder api mukti-prasaṅgataḥ ।
prāg guror lāghavāt paścān na pāpa-haraṇaṃ kṛtam ।
mā bhūt gauravam eva asya na pāpaṃ gurv-amūrtitaḥ ।
mithyā-jñāna-tad-udbhūta-tarṣa-saṃcetanā-vaśāt ।
hīna-sthāna-gatir janma tena tacchin na jāyate ।
tayor eva hi sāmarthyaṃ jātau tan-mātra-bhavataḥ ।
te cetane svayaṃ karma ity akhaṇḍaṃ janma-kāraṇam ।
gati-pratītyoḥ kāraṇa-anya-āśrayas tāny adṛṣṭataḥ ।
adṛṣṭa-nāśād agatis tat saṃskāro na cetanā ।
sāmarthyaṃ karaṇa-utpatter bhāva-abhāva-anuvṛttitaḥ ।
dṛṣṭaṃ buddhern na ca anyasya tāni santi na santi kim ।
dhāraṇa-preraṇa-kṣobha-nirodhāś cetanā-vaśāḥ ।
na syus teṣām asāmarthye tasya dīkṣā-ādy-anantaram ।
atha buddhes tadā abhāvān na syuḥ sandhīyate malaiḥ ।
buddhes teṣām asāmarthye jīvato api syur akṣamāḥ ।
nirhrāsa-atiśayāt puṣṭau pratipakṣa-sva-pakṣayoḥ ।
doṣāḥ sva-bīja-santānā dīkṣite apy anivāritāḥ ।
nityasya nirapekṣatvāt krama-utpattir virudhyate ।
kriyāyām akriyāyāṃ ca kriyā ca sadṛśa-ātmanaḥ ।
aikyaṃ ca hetu-phalayor vyatireke tatas tayoḥ ।
kartṛ-bhoktṛtva-hāniḥ syāt sāmarthyaṃ ca na sidhyati ।
anya-smaraṇa-bhoga-ādi-prasaṅgāś ca na sidhyati ।
asmṛteḥ kasyacit tena hy anubhūteḥ smṛta-udbhavaḥ ।
sthiraṃ sukhaṃ mama ahaṃ ca ity ādi satya-catuṣṭaye ।
abhūtān ṣoḍaśa-ākārān āropya paritṛṣyati ।
tatra eva tad-viruddha-ātma-tattva-ākāra-anurodhinī ।
hanti sā anucarāṃ tṛṣṇāṃ samyag-dṛṣṭiḥ subhāvitā ।
tri-hetorn na udbhavaḥ karma-dehayoḥ sthitayor api ।
eka-abhāvād vinā bījaṃ na aṅkurasya iva janmanaḥ ।
asambhavād vipakṣasya na hāniḥ karma-dehayoḥ ।
aśakyatvāc ca tṛṣṇāyāṃ sthitāyāṃ punar udbhavāt ।
dvaya-kṣaya-arthaṃ yatne ca vyarthaḥ karma-kṣaye śramaḥ ।
phala-vaicitrya-dṛṣṭeś ca śakti-bhedo anumīyate ।
karmaṇāṃ tāpa-saṃkleśāt na eka-rūpāt tataḥ kṣayaḥ ।
phalaṃ kathaṃcit taj-janyam alpaṃ syān na vijātimat ।
atha api tapasaḥ śaktyā śakti-saṃkara-saṃkṣayaiḥ ।
kleśāt kutaścid dhīyeta aśeṣam akleśa-leśataḥ ।
yadi iṣṭam aparaṃ kleśāt tat tapaḥ kleśa eva cet ।
tat karma-phalam ity asmān na śakteḥ saṃkara-ādikam ।
utpitsu-doṣa-nirghāta-ādye api doṣa-virodhinaḥ ।
tajje karmaṇi śaktāḥ syuḥ kṛta-hāniḥ kathaṃ bhavet ।
doṣā na karmaṇo duṣṭaḥ karoti na viparyayāt ।
mithyā-vikalpena vinā na abhilāṣaḥ sukhād api ।
tāyāt tattva-sthira-aśeṣa-viśeṣa-jñāna-sādhanam ।
bodha-arthatvād gamer bāhya-śaikṣa-aśaikṣa-adhikas tataḥ ।
parārtha-jñāna-ghaṭanaṃ tasmāt tac śāsanaṃ dayā ।
tataḥ parārtha-tantratvaṃ siddha-arthasya avirāmataḥ ।
dayayā śreya ācaṣṭe jñānāt satyaṃ sasādhanam ।
tac ca abhiyogavān vaktuṃ yatas tasmāt pramāṇatā ।
upadeśa-tathābhāva-stutis tad upadeśataḥ ।
pramāṇa-tattva-siddhy-artham anumāne apy avāraṇāt ।
prayoga-darśanād vā asya yat kiṃcid udaya-ātmakam ।
nirodha-dharmakaṃ sarvaṃ tad ity ādāv anekadhā ।
anumāna-āśrayo liṅgam avinābhāva-lakṣaṇam ।
vyāpti-pradarśanād hetoḥ sādhyena uktaṃ ca tat sphuṭam ।
mānaṃ dvividhaṃ meya-dvaividhyāt śakty-aśaktitaḥ ।
arthakriyāyāṃ keśa-ādirn na artho anartha-adhimokṣataḥ ।
sadṛśa-asadṛśatvāc ca viṣaya-aviṣayatvataḥ ।
śabdasya anya-nimittānāṃ bhāve dhīḥ sad-asattvataḥ ।
arthakriyāsamarthaṃ yat tad atra paramārthasat ।
anyat saṃvṛtisat proktaṃ te sva-sāmānya-lakṣaṇe ।
aśaktaṃ sarvam iti ced bīja-āder aṅkura-ādiṣu ।
dṛṣṭā śaktiḥ matā sā cet saṃvṛtyā astu yathā tathā ।
sā asti sarvatra ced buddher na anvaya-vyatirekayoḥ ।
sāmānyalakṣaṇe adṛṣṭeś cakṣū-rūpa-ādi-buddhi-vat ।
etena samaya-ābhoga-ādy-antaraṅga-anurodhataḥ ।
ghaṭa-utkṣepaṇa-sāmānyaṃ saṃkhyā-ādiṣu dhiyo gatāḥ ।
keśa-ādayo na sāmānyam artha-anabhiniveśataḥ ।
jñeyatvena grahād doṣo na abhāveṣu prasajyate ।
teṣām api tathābhāve apratiṣedhāt sphuṭa-ābhatā ।
jñāna-rūpatayā arthatvāt keśa-ādi iti matiḥ punaḥ ।
sāmānya-viṣayā keśa-pratibhāsam anarthakam ।
jñāna-rūpatayā arthatve sāmānye cet prasajyate ।
tathā-iṣṭatvād adoṣo artha-rūpatvena samānatā ।
sarvatra sama-rūpatvāt tad-vyāvṛtti-samāśrayāt ।
tad avastv-abhidheyatvāt sāphalyād akṣa-saṃhateḥ ।
nāma-ādi-vacane vaktṛ-śrotṛ-vācya-anubandhini ।
asambandhini nāma-ādāv arthe syād apravartanam ।
sārūpyād bhrāntito vṛttir arthe cet syān na sarvadā ।
deśa-bhrāntiś ca na jñāne tulyam utpattito dhiyaḥ ।
tathāvidhāyāḥ anyatra tatra anupagamād dhiyaḥ ।
bāhya-artha-pratibhāsāyā upāye vā apramāṇatā ।
vijñāna-vyatiriktasya vyatireka-aprasiddhitaḥ ।
sarva-jñāna-arthavattvāc cet svapna-ādāv anyathā īkṣaṇāt ।
ayuktaṃ na ca saṃskārān nīla-ādi-pratibhāsataḥ ।
nīla-ādy-apratighātān na jñānaṃ tad-yogya-deśakaiḥ ।
ajñātasya svayaṃ jñānān nāma-ādy etena varṇitaḥ ।
sā eva iṣṭa-arthavatī kena cakṣur-ādi-matir matā ।
artha-sāmarthya-dṛṣṭeś ced anyat prāptam anarthakam ।
apravṛttir asambandhe apy artha-sambandha-vad yadi ।
atīta-anāgataṃ vācyaṃ na syād arthena tat kṣayāt ।
sāmānya-grahaṇāc śabdād aprasaṅgo mato yadi ।
tan na kevala-sāmānya-agrahaṇād grahaṇe api vā ।
atat-samānatā avyaktī tena nitya-upalambhanam ।
nityatvāc ca yadi vyaktir vyakteḥ pratyakṣatāṃ prati ।
ātmani jñāna-janane yac śaktaṃ śaktam eva tat ।
atha aśaktaṃ kadācic ced aśaktaṃ sarvadā eva tat ।
tasya śaktir aśaktir vā yā svabhāvena saṃsthitā ।
nityatvād acikitsyasya kas tāṃ kṣapayituṃ kṣamaḥ ।
tac ca sāmānya-vijñānam anubandhan vibhāvyate ।
nīla-ādy-ākāra-leśo yaḥ sa tasmin kena nirmitaḥ ।
pratyakṣa-pratyaya-arthatvān na akṣāṇāṃ vyarthatā iti cet ।
sā eva eka-rūpāc śabda-āder bhinna-ābhāsā matiḥ kutaḥ ।
na jātir jātimad vyakti-rūpaṃ yena apara-āśrayam ।
siddhaṃ pṛthak cet kāryatvaṃ hy apekṣā ity abhidhīyate ।
niṣpatter apara-adhīnam api kāryaṃ sva-hetutaḥ ।
sambadhyate kalpanayā kim akāryaṃ kathaṃcana ।
anyatve tad asambaddhaṃ siddhā ato niḥsvabhāvatā ।
jāti-prasaṅgo abhāvasya na apekṣā abhāvatas tayoḥ ।
tasmād arūpā rūpāṇām āśrayeṇa upakalpitā ।
tad-viśeṣa-avagāha-arthair jātiḥ śabdaiḥ prakāśyate ।
tasyāṃ rūpa-avabhāso yas tattvena arthasya vā grahaḥ ।
bhrāntiḥ sā anādi-kālīna-darśana-abhyāsa-nirmitā ।
arthānāṃ yac ca sāmānyam anya-vyāvṛtti-lakṣaṇam ।
yan niṣṭhās ta ime śabdā na rūpaṃ tasya kiṃcana ।
sāmānya-buddhau sāmānyena arūpāyām api īkṣaṇāt ।
artha-bhrāntir api iṣyeta sāmānyaṃ sā apy abhiplavāt ।
artha-rūpatayā tattvena abhāvāc ca na rūpiṇī ।
niḥsvabhāvatayā avācyaṃ kutaścid vacanān matam ।
yadi vastu na vastūnām avācyatvaṃ kathaṃcana ।
na eva vācyam upādāna-bhedād bheda-upacārataḥ ।
atīta-anāgate apy arthe sāmānya-vinibandhanāḥ ।
śrutayo niviśante sad-asad-dharmaḥ kathaṃ bhavet ।
upacārāt tad iṣṭaṃ ced vartamāna-ghaṭasya kā ।
pratyāsattir abhāvena yā paṭa-ādau na vidyate ।
buddher askhalitā vṛttir mukhya-āropitayoḥ sadā ।
siṃhe māṇavake tadvad ghoṣaṇā apy asti laukikī ।
yatra rūḍhyā asad-artho api janaiḥ śabdo niveśitaḥ ।
sa mukhyas tatra tat-sāmyād gauṇo anyatra skhalad gatiḥ ।
yathābhāve apy abhāva-ākhyāṃ yathā-kalpanam eva vā ।
kuryād aśakte śakte vā pradhāna-ādi-śrutiṃ janaḥ ।
śabdebhyo yādṛśī buddhir naṣṭe anaṣṭe api dṛśyate ।
tādṛśy eva sad-arthānāṃ na etac śrotṛ-ādi-cetasām ।
sāmānya-mātra-grahaṇāt sāmānyaṃ cetasor dvayoḥ ।
tasya api kevalasya prāg grahaṇaṃ vinivāritam ।
paraspara-viśiṣṭānām aviśiṣṭaṃ kathaṃ bhavet ।
rūpaṃ dvirūpatāyāṃ vā tad-vastv ekaṃ kathaṃ bhavet ।
tābhyāṃ tad-anyad eva syād yadi rūpaṃ samaṃ tayoḥ ।
tayor iti na sambandho vyāvṛttis tu na duṣyate ।
tasmāt samānatā eva asmin sāmānye avastu-lakṣaṇam ।
kāryaṃ ca tad anekaṃ syān naśvaraṃ ca tan-matam ।
vastu-sattā-anubandhitvād vināśasya na nityatā ।
asambandhaś ca jātīnām akāryatvād arūpatā ।
yac ca vastu-balāj jñānaṃ jāyate tad apekṣyate ।
na saṃketaṃ na sāmānya-buddhiṣv etad vibhāvyate ।
yā apy abheda-anugā buddhiḥ kācid vastu-dvaye kṣaṇe ।
saṃketena vinā sā artha-pratyāsatti-nibandhanā ।
pratyāsattir vinā jātyā yatheṣṭā cakṣur-ādiṣu ।
jñāna-kāryeṣu jātir vā yayā anveti vibhāgataḥ ।
kathaṃcid api vijñāne tad-rūpa-anavabhāsataḥ ।
yadi nāma indriyāṇāṃ syād draṣṭā bhāseta tad-vapuḥ ।
rūpavattvāt na jātīnāṃ kevalānām adarśanāt ।
vyakti-grahe ca tac śabda-rūpād anyan na dṛśyate ।
jñāna-mātra-artha-karaṇe apy ayogya-matā eva tat ।
tad ayogyatayā arūpaṃ tad hy avastuṣu lakṣaṇam ।
yathokta-viparītaṃ yat tat svalakṣaṇam iṣyate ।
sāmānyaṃ trividhaṃ tac ca bhāva-abhāva-ubhaya-āśrayāt ।
yadi bhāva-āśrayaṃ jñānaṃ bhāve bhāva-anubandhataḥ ।
na ukta-uttaratvād dṛṣṭatvād atīta-ādiṣu ca anyathā ।
bhāva-dharmatva-hāniś ced bhāva-grahaṇa-pūrvakam ।
taj-jñānam ity adoṣo ayaṃ meyaṃ tv ekaṃ svalakṣaṇam ।
tasmād arthakriyā-siddheḥ sad-asattā-vicāraṇāt ।
tasya sva-pararūpābhyāṃ gater meya-dvayaṃ matam ।
ayathābhiniveśena dvitīyā bhrāntir iṣyate ।
gatiś cet pararūpeṇa na ca bhrānteḥ pramāṇatā ।
abhiprāya-avisaṃvādād api bhrānteḥ pramāṇatā ।
gatir apy anyathā dṛṣṭā pakṣaś ca ayaṃ kṛta-uttaraḥ ।
maṇi-pradīpa-prabhayor maṇi-buddhyā abhidhāvataḥ ।
mithyā-jñāna-aviśeṣe api viśeṣo arthakriyāṃ prati ।
yathā tathā ayathārthatve apy anumāna-tad-ābhayoḥ ।
arthakriyā-anurodhena pramāṇatvaṃ vyavasthitam ।
buddhir yatra artha-sāmarthyād anvaya-vyatirekiṇī ।
tasya svatantraṃ grahaṇam ato anyad vastv atīndriyam ।
tasya adṛṣṭa-ātma-rūpasya gater anyo artha-āśrayaḥ ।
tad-āśrayeṇa sambandhī yadi syād gamakas tadā ।
gamaka-anuga-sāmānya-rūpeṇa eva tadā gatiḥ ।
tasmāt sarvaḥ parokṣo artho viśeṣeṇa na gamyate ।
yā ca sambandhino dharmād gatir dharmiṇi jāyate ।
sā anumānaṃ parokṣāṇām ekaṃ tena eva sādhanam ।
na pratyakṣa-parokṣābhyāṃ meyasya anyasya sambhavaḥ ।
tasmāt prameya-dvitvena pramāṇa-dvitvam iṣyate ।
try-eka-saṃkhyā-nirāso vā prameya-dvaya-darśanāt ।
ekam eva aprameyatvād asataś cen mataṃ ca naḥ ।
anekānto aprameyatve asad-bhāvasya api niścayāt ।
tan niścaya-pramāṇaṃ vā dvitīyaṃ na akṣajā matiḥ ।
abhāve artha-balāj jāte artha-śakty-anapekṣaṇe ।
vyavadhāna-ādi-bhāve api jāyeta indriyajā matiḥ ।
abhāve vinivṛttiś cet pratyakṣasya eva niścayaḥ ।
viruddhaṃ sā eva vā liṅgam anvaya-vyatirekiṇī ।
siddhaṃ ca para-caitanya-pratipatteḥ pramā-dvayam ।
vyavahāra-ādau pravṛtteś ca siddhas tadbhāva-niścayaḥ ।
pramāṇam avisaṃvādāt ta kvacid vyabhicārataḥ ।
na āśvāsa iti cel liṅgaṃ durdṛṣṭer atad īdṛśam ।
yataḥ kadācit siddhā asya pratītir vastunaḥ kvacit ।
tad avaśyaṃ tato jātaṃ tat svabhāvo api vā bhavet ।
sva-nimittaṃ svabhāvaṃ vā vinā na arthasya sambhavaḥ ।
yac ca rūpaṃ tayor dṛṣṭaṃ tad eva anyatra lakṣaṇam ।
svabhāve sva-nimitte vā dṛśye darśana-hetuṣu ।
anyeṣu satsv adṛśye ca sattā vā tadvataḥ katham ।
aprāmāṇye ca sāmānya-buddhes tal-lopa āgataḥ ।
pretya-bhāva-vad akṣaiś cet paryāyeṇa pratīyate ।
tac ca na indriya-śakty-ādāv akṣa-buddher asambhavāt ।
abhāva-pratipattau syād buddhi-janma-animittakam ।
svalakṣaṇe ca pratyakṣam avikalpatayā vinā ।
vikalpena na sāmānya-grahas tasmiṃs tato anumā ।
prameya-niyame varṇa-anityatā na pratīyate ।
pramāṇam anyat tad buddhir vinā liṅgena sambhavāt ।
viśeṣa-dṛṣṭe liṅgasya sambandhasya aprasiddhitaḥ ।
tat pramāṇa-antaraṃ meya-bahutvād bahutā api vā ।
pramāṇānām anekasya vṛtter ekatra vā yathā ।
viśeṣa-dṛṣṭer eka-tri-saṃkhyā-apoho na vā bhavet ।
viṣaya-aniyamād anya-prameyasya ca sambhavāt ।
yojanād varṇa-sāmānye na ayaṃ doṣaḥ prasajyeta ।
na avastu rūpaṃ tasya eva tathā siddhe prasādhanāt ।
anyatra na anya-siddhiś cen na tasya eva prasiddhitaḥ ।
yo hi bhāvo yathābhūto sa tādṛg liṅga-cetasaḥ ।
hetus tajjā tathābhūte tasmād vastuni liṅgi-dhīḥ ।
liṅga-liṅgi-dhiyor evaṃ pāraṃparyeṇa vastuni ।
pratibandhāt tad-ābhāsa-śūnyayor apy avañcanam ।
tad-rūpa-adhyavasāyāc ca tayos tad-rūpa-śūnyayoḥ ।
tad-rūpa-avañcakatve api kṛtā bhrānti-vyavasthitiḥ ।
tasmād vastuni boddhavye vyāpakaṃ vyāpya-cetasaḥ ।
nimittaṃ tat svabhāvo vā kāraṇaṃ tac ca tad dhiyaḥ ।
pratiṣedhas tu sarvatra sādhyate anupalambhataḥ ।
siddhiṃ pramāṇair vadatām arthād eva viparyayāt ।
dṛṣṭā viruddha-dharma-uktis tasya tat-kāraṇasya vā ।
niṣedhe yā api tasya eva sā apramāṇatva-sūcanā ।
anyathā ekasya bhāvasya sadbhāva-uktyā parasya tat ।
na astitvaṃ kena gamyeta virodhāc ced asāv api ।
siddhaḥ kena asahasthānād iti cet tat kuto matam ।
dṛśyasya darśana-abhāvād iti cet sā apramāṇatā ।
tasmāt sva-śabdena uktā api sā abhāvasya prasādhikā ।
yasyā pramāṇaṃ sā avācyo niṣedhas tena sarvathā ।
etena tad-viruddha-artha-kārya-uktir upavarṇitā ।
prayogaḥ kevalaṃ bhinnaḥ sarvatra artho na bhidyate ।
viruddhaṃ tac ca sā upāyam avidhāyā api dhāya ca ।
pramāṇa-uktir niṣedhe yā na sā nyāyānusāriṇī ।
ukty-ādeḥ sarvavit pretya-bhāva-ādi-pratiṣedha-vat ।
atīndriyāṇām arthānāṃ virodhasya aprasiddhitaḥ ।
bādhyabādhakabhāvaḥ kaḥ syātāṃ yad yukti-saṃvidau ।
tādṛśo anupalabdheś ced ucyatāṃ sā eva sādhanam ।
aniścayakaraṃ proktam īdṛk kva anupalambhanam ।
tatra atyantaparokṣeṣu sadasattā-viniścayau ।
bhinno abhinno api vā dharmaḥ sa viruddhaḥ prayujyate ।
yathā agnir ahime sādhye sattā vā janma-bādhanī ।
yathā vastv eva vastūnāṃ sādhane sādhanaṃ matam ।
tathā vastv eva vastūnāṃ sva-nivṛttau nivartakam ।
etena kalpanā-nyasto yatra kvacana sambhavād ।
dharmaḥ pakṣasapakṣānyataratva-ādir apoditaḥ ।
tatra api vyāpako dharmo nivṛtter gamako mataḥ ।
vyāpyasya sva-nivṛttiś cet paricchinnā kathaṃcana ।
yad apramāṇatā abhāve liṅgaṃ tasya eva kathyate ।
tad atyanta-vimūḍha-artham āgopālam asaṃvṛtteḥ ।
etāvan niścaya-phalam abhāve anupalambhanam ।
tac ca hetau svabhāve vā adṛśye dṛśyatayā mate ।
anumānād anitya-āder grahaṇe ayaṃ kramo mataḥ ।
prāmāṇyam eva na anyatra gṛhīta-grahaṇān matam ।
na anyās yā anityatā bhāvāt pūrva-siddhaḥ sa ca indriyāt ।
na aneka-rūpo vācyo asau vācyo dharmo vikalpajaḥ ।
sāmānya-āśraya-saṃsiddhau sāmānyaṃ siddham eva tat ।
tad-asiddhau tathā asya eva hy anumānaṃ pravartate ।
kvacit tad aparijñānaṃ sadṛśa-apara-sambhavāt ।
bhrānter apaśyato bhedaṃ māyā-golaka-bheda-vat ।
tathā hy aliṅgam ābālam asaṃśliṣṭa-uttara-udayam ।
paśyan paricchinatty eva dīpa-ādi-nāśinaṃ janaḥ ।
bhāva-svabhāva-bhūtāyām api śaktau phale adṛśaḥ ।
anānantaryato moho viniścetur apāṭavāt ।
tasya eva vinivṛtty-artham anumāna-upavarṇanam ।
vyayasyanti īkṣaṇād eva sarva-ākārān mahā-dhiyaḥ ।
vyāvṛtteḥ sarvatas tasmin vyāvṛtti-vinibandhanāḥ ।
buddhayo arthe pravartante abhinne bhinna-āśrayā iva ।
yathā-codanam ākhyāś ca so asati bhrānti-kāraṇe ।
pratibhāḥ pratisandhatte sva-anurūpāḥ svabhāvataḥ ।
siddho atra apy athavā dhvaṃso liṅgād anupalambhanāt ।
prāg bhūtvā hy abhavad bhāvo anitya ity abhidhīyate ।
yasya ubhaya-anta-vyavadhi-sattā sambandha-vācinī ।
anityatā śrutis tena tāvantāv iti kau smṛtau ।
prāk paścād apy abhāvaś cet sa eva anityatā na kim ।
ṣaṣṭhy-ādy-ayogād iti ced antayoḥ sa kathaṃ bhavet ।
sattā-sambandhayor dhrauvyād antābhyāṃ na viśeṣaṇam ।
aviśeṣaṇam eva syād antau cet kārya-kāraṇe ।
asambandhān na bhāvasya prāg-abhāvaṃ sa vāñchati ।
tad-upādhi-samākhyāne te apy asya ca na sidhyataḥ ।
sattā sva-kāraṇa-aśleṣa-karaṇāt kāraṇaṃ kila ।
sā sattā sa ca sambandho nityau kāryam atha iha kim ।
yasya abhāvaḥ kriyeta asau na bhāvaḥ prāg-abhāvavān ।
sambandha-anabhyupagamān nityaṃ viśvam idaṃ tataḥ ।
tasmād anarthās kandinyo abhinna-artha-abhimateṣv api ।
śabdeṣu vācya-bhedinyo vyatirekās padaṃ dhiyaḥ ।
viśeṣa-pratyabhijñānaṃ na pratikṣaṇa-bhedataḥ ।
na vā viśeṣa-viṣayaṃ dṛṣṭa-sāmyena tad-grahāt ।
nidarśanaṃ tad eva iti sāmānya-agrahaṇaṃ yadi ।
nidarśanatvāt siddhasya pramāṇena asya kiṃ punaḥ ।
vismṛtatvād adoṣaś cet tad eva anidarśanam ।
dṛṣṭe tadbhāva-siddhiś cet pramāṇād anya-vastuni ।
tattva-ārope viparyāsas tat siddher apramāṇatā ।
pratyakṣa-itarayor aikyād eka-siddhir dvayor api ।
sandhīyamānaṃ ca anyena vyavasāyaṃ smṛtiṃ viduḥ ।
tal-liṅga-apekṣaṇān no cet smṛtir na vyabhicārataḥ ।
pratyakṣaṃ kalpanā-apoḍhaṃ pratyakṣeṇa eva sidhyati ।
pratyātmavedyaḥ sarveṣāṃ vikalpo nāma-saṃśrayaḥ ।
saṃhṛtya sarvataś cintāṃ stimitena antara-ātmanā ।
sthito api cakṣuṣā rūpam īkṣate sā akṣajā matiḥ ।
punar vikalpayan kiṃcid āsīn me kalpanā īdṛśī ।
icchā ca iti na pūrva-ukta-avasthāyām indriyād gatau ।
ekatra dṛṣṭo bhedo hi kvacin na anyatra dṛśyate ।
na tasmāt bhinnam asty anyat sāmānyaṃ buddhy-abhedataḥ ।
tasmād viśeṣa-viṣayā sarvā eva indriyajā matiḥ ।
na viśeṣeṣu śabdānāṃ saṃketasya apravṛttitaḥ ।
ananvayād viśeṣāṇāṃ saṃketasya apravṛttitaḥ ।
viṣayo yaś ca śabdānāṃ saṃyojyeta sa eva taiḥ ।
asya idam iti sambandhe yāv arthau pratibhāsinau ।
tayor eva hi sambandho na tadā indriya-gocaraḥ ।
viśada-pratibhāsasya tadā arthasya avibhāvanāt ।
vijñāna-ābhāsa-bhedaś ca padārthānāṃ viśeṣakaḥ ।
cakṣuṣo artha-avabhāse api yaṃ paro asya iti śaṃsati ।
sa eva yojyate śabdairn na khalv indriya-gocaraḥ ।
avyāvṛta-indriyasya anya-vāṅ mātreṇa avibhāvanāt ।
na ca anudita-sambandhaḥ svayaṃ jñāna-prasaṅgataḥ ।
manasor yugapad vṛtteḥ savikalpa-avikalpayoḥ ।
vimūḍho laghuvṛtter vā tayor aikyaṃ vyayasyati ।
vikalpa-vyavadhānena vicchinnaṃ darśanaṃ bhavet ।
iti ced bhinna-jātīya-vikalpe anyasya vā katham ।
alāta-dṛṣṭi-vad bhāva-pakṣaś ced balavān mataḥ ।
anyatra api samānaṃ tad varṇayor vā sakṛc śrutiḥ ।
sakṛt saṃgata-sarva-artheṣv indriyeṣv iha satsv api ।
pañcabhir vyavadhāne api bhāty avyavahita iva yā ।
sā matir nāma paryanta-kṣaṇika-jñāna-miśraṇāt ।
vicchinna-ābhā iti tac citraṃ tasmāt santu sakṛd dhiyaḥ ।
pratibhāsa-aviśeṣaś ca sā antara-anantare katham ।
śuddhe mano-vikalpe ca na krama-grahaṇam bhavet ।
yo agrahaḥ saṃgate apy arthe kvacid āsakta-cetasaḥ ।
saktyā anya-utpatti-vaiguṇyāc codyaṃ vā etad dvayor api ।
śīghra-vṛtter alāta-āder anvaya-pratighātinī ।
cakra-bhrāntiṃ dṛśā dhatte na dṛśāṃ ghaṭanena sā ।
kecid indriyajatva-āder bāla-dhī-vad akalpanām ।
āhur bālā vikalpe ca hetuṃ saṃketa-mandatām ।
teṣāṃ pratyakṣam eva syād bālānām avikalpanāt ।
saṃketa-upāya-vigamāt paścād api bhaven na saḥ ।
mano avyutpanna-saṃketam asti tena sa cen mataḥ ।
evam indriyaje api syād śeṣavac ca idam īdṛśam ।
yad eva sādhanaṃ bāle tad eva atra api kathyatām ।
sāmyād akṣa-dhiyām uktam anena anubhava-ādikam ।
viśeṣaṇaṃ viśeṣyaṃ ca sambandhaṃ laukikīṃ sthitim ।
gṛhītvā saṃkalayya etat tathā pratyeti na anyathā ।
yathā daṇḍini jāty-āder vivekena anirūpaṇāt ।
tadvatā yojanā na asti kalpanā apy atra na asty ataḥ ।
yady apy anvayi vijñānaṃ śabda-vyakty-avabhāsi tat ।
varṇa-ākṛty-akṣara-ākāra-śūnyaṃ gotvaṃ hi varṇyate ।
samānatve api tasya eva na īkṣaṇaṃ netra-gocaram ।
pratibhāsa-dvaya-abhāvād buddher bhedaś ca durlabhaḥ ।
samavāya-agrahād akṣaiḥ sambandha-adarśanaṃ sthitam ।
paṭas tantuṣv iha ity ādi-śabdāś ca ime svayaṃ kṛtāḥ ।
śṛṅgaṅ gavi iti loke syāc śṛṅge gaur ity alaukikam ।
gava-ākhya-pariśiṣṭa-aṅga-viccheda-anupalambhanāt ।
tais tantubhir iyaṃ śāṭi ity uttaraṃ kāryam ucyate ।
tantu-saṃskāra-sambhūtaṃ na eka-kālaṃ kathaṃcana ।
kāraṇa-āropataḥ kaścid eka-apodhārato api vā ।
tantv-ākhyāṃ vartayet kārye darśayan na āśrayaṃ śruteḥ ।
upakāryopakāritvaṃ vicchedād dṛṣṭir eva vā ।
mukhyaṃ yad askhalaj jñānam ādi-saṃketa-gocaraḥ ।
anumānaṃ ca jāty-ādau vastuno na asti bhedini ।
sarvatra vyapadeśo hi daṇḍa-āder api sāṃvṛtāt ।
vastu-prāsāda-mālā-ādi-śabdāś ca anya-anapekṣiṇaḥ ।
geho yady api saṃyogas tan mālā kiṃ nu tad bhavet ।
jātiś ced geha eko api mālā ity ucyeta vṛkṣa-vat ।
mālā-bahutve tac śabdaḥ kathaṃ jāter ajātitaḥ ।
mālā-ādau ca mahattva-ādir iṣṭo yaś ca aupacārikaḥ ।
mukhya-aviśiṣṭa-vijñāna-grāhyatvān na aupacārikaḥ ।
ananyahetutā tulyā sā mukhya-abhimateṣv api ।
padārtha-śabdaḥ kaṃ hetum anyaṃ ṣaṭkaṃ samīkṣate ।
yo yathā rūḍhitaḥ siddhas tat-sāmya-ādyas tathā ucyate ।
mukhyo gauṇaś ca bhāveṣv apy abhāvasya upacārataḥ ।
saṃketa-anvayinī rūḍhir vaktur icchā anvayī ca saḥ ।
kriyate vyavahāra-arthaṃ chandaḥ śabda-aṃśa-nāma-vat ।
vastu-dharmatayā eva arthās tādṛg vijñāna-kāraṇam ।
bhede api yatra taj-jñānāt tat tathā pratipadyate ।
jñānāny api tathā bhede abheda-pratyavamarśane ।
ity etat kārya-viśleṣasya anvayo na eka-vastunaḥ ।
vastūnāṃ vidyate tasmāt tan niṣṭhā vastuni śrutiḥ ।
bāhya-śakti-vyavaccheda-niṣṭhā abhāve api tac-śrutiḥ ।
vikalpa-pratibimbeṣu tan niṣṭheṣu nibadhyate ।
tato anyāpoha-niṣṭhatvād uktā anyāpoha-kṛc śrutiḥ ।
vyatirekī iva yaj jñāne bhāty artha-pratibimbakam ।
śabdāt tad api na artha-ātmā bhrāntiḥ sā vāsanā-udbhavā ।
tasya abhidhāne śrutibhir arthe ko aṃśo avagamyate ।
tasya agatau ca saṃketa-kriyā vyarthā tad arthikā ।
śabdo artha-aṃśakam āha iti tatra anyāpoha ucyate ।
ākāraḥ sa ca na arthe asti tam vadann artha-bhāk katham ।
śabdasya anvayinaḥ kāryam arthena anvayinā sa ca ।
ananvayī dhiyo abhedād darśana-abhyāsa-nirmitaḥ ।
tad-rūpa-āropa-gatyā anyavyāvṛtta-adhigateḥ punaḥ ।
śabda-artho arthaḥ sa eva iti vacanena virudhyate ।
mithyā-avabhāsino vā ete pratyayāḥ śabda-nirmitāḥ ।
anuyānti imam artha-aṃśam iti vā apoha-kṛc śrutiḥ ।
tasmāt saṃketa-kāle api nirdiṣṭa-arthena saṃyutaḥ ।
sva-pratīti-phalena anyāpohaḥ sambandhyate śrutau ।
anyatra adṛṣṭy-apekṣatvāt kvacit tad-dṛṣṭy-apekṣaṇāt ।
śrutau sambadhyate apoho na etad vastuni yujyate ।
tasmāj jāty-ādi-tad-yogā na arthe teṣu ca na śrutiḥ ।
saṃyojyate anyavyāvṛttau śabdānām eva yojanāt ।
saṃketa-smaraṇa-upāyaṃ dṛṣṭa-saṃkalana-ātmakam ।
pūrva-apara-parāmarśa-śūnye tac cākṣuṣe katham ।
anyatra gata-citto api cakṣuṣā rūpam īkṣate ।
tat saṃketa-agrahas tatra spaṣṭas tajjā ca kalpanā ।
jāyante kalpanās tatra yatra śabdo niveśitaḥ ।
tena icchātaḥ pravarteran na īkṣeran bāhyam akṣajāḥ ।
rūpaṃ rūpam iti īkṣeta tad dhiyaṃ kim iti īkṣate ।
asti ca anubhavas tasyāḥ so avikalpaḥ kathaṃ bhavet ।
tasya eva anubhave dṛṣṭaṃ na vikalpa-dvayaṃ sakṛt ।
etena tulya-kāla-anya-vijñāna-anubhavo gataḥ ।
smṛtir bhaved atīte ca sā agṛhīte kathaṃ bhavet ।
syāc ca anya-dhī-paricchedā abhinna-rūpā sva-buddhi-dhīḥ ।
atītam apadṛṣṭāntam aliṅgaṃ ca artha-darśanam ।
siddhaṃ tat kena tasmin hi na pratyakṣaṃ na laiṅgikam ।
tat svarūpa-avabhāsinyā buddhyā anantarayā yadi ।
rūpa-ādir iva gṛhyeta na syāt tat pūrva-dhī-grahaḥ ।
so avikalpaḥ sva-viṣayo vijñāna-anubhavo yathā ।
aśakya-samayaṃ tadvad anyad apy avikalpakaḥ ।
sāmānya-vācinaḥ śabdās tad eka-arthā ca kalpanā ।
abhāve nirvikalpasya viśeṣa-adhigamaḥ katham ।
asti cen nirvikalpaṃ ca kiṃcit tat-tulya-hetukam ।
sarvan tathā eva hetor hi bhedād bhedaḥ phala-ātmanām ।
anapekṣita-bāhya-artha-yojanā samaya-smṛteḥ ।
tathā anapekṣya samayaṃ vastu-śaktyā eva netra-dhīḥ ।
saṃketa-smaraṇa-apekṣaṃ rūpaṃ yady akṣa-cetasi ।
anapekṣya na cec śakyaṃ syāt smṛtāv eva liṅga-vat ।
tasyās tat-saṃgama-utpatter akṣa-dhīḥ syāt smṛter na vā ।
tataḥ kāla-antare api syāt kvacid vyākṣepa-sambhavāt ।
krameṇa ubhaya-hetuś cet prāg eva syād abhedataḥ ।
anyo akṣa-buddhi-hetuś cet smṛtis tatra apy anarthikā ।
yathā samita-siddhy-artham iṣyate samaya-smṛtiḥ ।
bhedaś ca asamito grāhyaḥ smṛtis tatra kim arthikā ।
sāmānya-mātra-grahaṇe bheda-apekṣā na yujyate ।
tasmāc cakṣuś ca rūpāṃ ca pratītya udeti netra-dhīḥ ।
sākṣāc cet jñāna-janane samartho viṣayo akṣa-vat ।
atha kasmād dvaya-adhīna-janma tat tena na ucyate ।
samīkṣya gamakatvaṃ hi vyapadeśo na gṛhyate ।
tac ca akṣa-vyapadeśe asti tad-dharmaś ca niyojyatām ।
tato liṅga-svabhāvo atra vyapadeśe niyojyatām ।
nivartate avyāpakasya svabhāvasya nivṛttitaḥ ।
saṃcitaḥ samudāyaḥ sāmānyaṃ tatra ca akṣa-dhīḥ ।
sāmānya-buddhiś ca avaśyaṃ vikalpena anubudhyate ।
artha-antara-abhisambandhāj jāyante ye aṇavo apare ।
uktās te saṃcitās te hi nimittāṃ jñāna-janmanaḥ ।
aṇūnāṃ sa viśeṣaś ca na antareṇa aparān aṇūn ।
tad eka-aniyamāj jñānam uktaṃ sāmānya-gocaram ।
atha eka-āyatanatve api na anekaṃ dṛśyate sakṛt ।
sakṛd graha-avabhāsaḥ kiṃ viyukteṣu tila-ādiṣu ।
pratyuktaṃ lāghavaṃ ca atra teṣv eva krama-pātiṣu ।
kim na akrama-grahas tulya-kālāḥ sarvāś ca buddhayaḥ ।
kāścit tāsv akrama-ābhāsāḥ kramavatyo aparāś ca kim ।
sarva-artha-grahaṇe tasmād akramo ayaṃ prasajyate ।
na ekaṃ citra-pataṃga-ādi rūpaṃ vā dṛśyate katham ।
citraṃ tad ekam iti ced idaṃ citrataraṃ tataḥ ।
na ekaṃ svabhāvaṃ citraṃ hi maṇi-rūpaṃ yathā eva tat ।
nīla-ādi-pratibhāsaś ca tulyaś citra-paṭa-ādiṣu ।
tatra avayava-rūpaṃ cet kevalaṃ dṛśyate tathā ।
nīla-ādīni nirasya anyac citraṃ citraṃ yad īkṣase ।
tulya-artha-ākāra-kālatve na upalakṣitayor dhiyoḥ ।
nānā-arthā kramavatyā ekā kim eka-arthā akramā aparā ।
vaiśvarūpyād dhiyām eva bhāvānāṃ viśvarūpatā ।
tac ced anaṅgaṃ kena iyaṃ siddhā bheda-vyavasthitiḥ ।
vijātīnām anārambhān na ālekhya-ādau vicitra-dhīḥ ।
arūpatvān na saṃyogaś citro bhakteś ca na āśrayaḥ ।
pratyekam avicitratvād gṛhīteṣu krameṇa ca ।
na citra-dhī-saṃkalanam anekasya ekayā agrahāt ।
nānā-arthā ekā bhavet tasmāt siddhānto apy avikalpikā ।
vikalpayann apy eka-arthaṃ yato anyad api paśyati ।
citra-avabhāseṣv artheṣu yady ekatvaṃ na yujyate ।
sā eva tāvat kathaṃ buddhir ekā citra-avabhāsinī ।
idaṃ vastu-bala-āyātaṃ yad vadanti vipaścitaḥ ।
yathā yathārthāś cintyante viśīryante tathā tathā ।
kiṃ syāt sā citratā ekasyāṃ na syāt tasyāṃ matāv api ।
yadi idaṃ svayam arthānāṃ rocate tatra ke vayaṃ ।
tasmān na artheṣu na jñāne sthūla-bhāsas tadātmanaḥ ।
ekatra pratiṣiddhatvād bahuṣv api na sambhavaḥ ।
paricchedo antar anyo ayaṃ bhāgo bahir iva sthitaḥ ।
jñānasya abhedino bheda-pratibhāso hy upaplavaḥ ।
tatra ekasya apy abhāvena dvayam apy avahīyate ।
tasmāt tad eva tasya api tattvaṃ yā dvaya-śūnyatā ।
tad-bheda-āśrayiṇī ca iyaṃ bhāvānāṃ bheda-saṃsthitiḥ ।
tad-upaplava-bhāve ca teṣāṃ bhedo apy upaplavaḥ ।
na grāhya-grāhaka-ākāra-bāhyam asti ca lakṣaṇam ।
ato lakṣaṇa-śūnyatvān niḥsvabhāvāḥ prakāśitāḥ ।
vyāpāra-upādhikaṃ sarvaṃ skandha-ādīnāṃ viśeṣataḥ ।
lakṣaṇaṃ sa ca tattvaṃ na tena apy ete vilakṣaṇāḥ ।
yathā sva-pratyaya-apekṣād avidyā-upapluta-ātmanām ।
vijñaptir vitatha-ākārā jāyate timira-ādi-vat ।
asaṃvidita-tattvā ca sā sarva-apara-darśanaiḥ ।
asambhavād vinā teṣāṃ grāhya-grāhaka-viplavaiḥ ।
tad-upekṣita-tattva-arthaiḥ kṛtvā gaja-nimīlanam ।
kevalaṃ loka-buddhyā eva bāhya-cintā pratanyate ।
nīla-ādiś citra-vijñāne jñāna-upādhir ananyabhāk ।
aśakya-darśanas taṃ hi pataty arthe vivecayan ।
yad yathā bhāsate jñānaṃ tat tathā eva prakāśate ।
iti nāma eka-bhāvaḥ syāc citra-ākārasya cetasi ।
paṭa-ādi-rūpasya ekatve tathā syād avivekitā ।
vivekī na vivakṣā anyad avivekī ca na īkṣate ।
ko vā virodho bahavaḥ saṃjāta-atiśayāḥ pṛthak ।
bhaveyuḥ kāraṇaṃ buddher yadi na ātma-indriya-ādi-vat ।
hetu-bhāvād ṛte na anyā grāhyatā nāma kācana ।
tatra buddhir yad ābhāsā tasyās tad-grāhyam ucyate ।
kathaṃ vā avayavī grāhyaḥ sakṛt sva-avayavaiḥ saha ।
na hi go-pratyayo dṛṣṭaḥ sāsnā-ādīnām adarśane ।
guṇa-pradhāna-adhigamaḥ saha apy abhimato yadi ।
sampūrṇa-aṅgo na gṛhyeta sakṛn na api guṇa-ādimān ।
vivakṣā-paratantratvād viśeṣaṇa-viśeṣyayoḥ ।
yad aṅga-bhāvena upāttan tat tena eva hi gṛhyate ।
svato vastv-antara-abhedād guṇa-āder bhedakasya ca ।
agrahād bheda-buddhiḥ syāt paśyato apy aparāparam ।
guṇa-ādi-bheda-grahaṇān nānātva-pratipad yadi ।
astu nāma tathā apy eṣāṃ bhavet sambandhi-saṃkaraḥ ।
śabda-ādīnām anekatvāt siddho aneka-grahaḥ sakṛt ।
saṃniveśa-graha-ayogād agrahe saṃniveśinām ।
sarvato vinivṛttasya vinivṛttir yato yataḥ ।
tad-bheda-unnīta-bhedo asau dharmiṇo aneka-rūpatā ।
te kalpitā rūpa-bhedā nirvikalpasya cetasaḥ ।
na vicitrasya citra-ābhāḥ kādācitkasya gocaraḥ ।
yady apy asti sitatva-ādir yādṛg indriya-gocaraḥ ।
na so abhidhīyate śabdair jñānayo rūpa-bhedataḥ ।
eka-arthatve api buddhīnāṃ nānā-āśrayatā sa cet ।
śrotṛ-ādi-cittāni idānīṃ bhinna-arthāni iti tat kutaḥ ।
jāto nāma āśrayo anyonyaḥ cetasāṃ tasya vastunaḥ ।
ekasya eva kuto rūpaṃ bhinna-ākāra-avabhāsi tat ।
vṛtter dṛśya-aparāmarśena abhidhāna-vikalpayoḥ ।
darśanāt pratyabhijñānaṃ gava-ādīnāṃ nivāritam ।
anvayāc ca anumānaṃ yad abhidhāna-vikalpayoḥ ।
dṛśye gava-ādau jāty-ādes tad apy etena dūṣitam ।
darśanāny eva bhinnāny apy ekāṃ kurvanti kalpanām ।
pratyabhijñāna-saṃkhyātāṃ svabhāvena iti varṇitam ।
pūrva-anubhūta-grahaṇe mānasasya apramāṇatā ।
adṛṣṭa-grahaṇe andha-āder api syād artha-darśanam ।
kṣaṇikatvād atītasya darśane ca na sambhavaḥ ।
vācyam akṣaṇikatve syāl lakṣaṇaṃ sa-viśeṣaṇam ।
niṣpādita-kriye kaṃcid viśeṣam asamādadhat ।
karmaṇy aindriyam anyad vā sādhanaṃ kim iti iṣyate ।
sakṛd bhāvaś ca sarvāsāṃ dhiyāṃ tadbhāva-janmanām ।
anyair akārya-bhedasya tad-apekṣa-avirodhataḥ ।
tasmād indriya-vijñāna-anantara-pratyaya-udbhavaḥ ।
mano anyam eva gṛhṇāti viṣayaṃ na andhadṛk tataḥ ।
svārtha-anvaya-artha-apekṣā eva hetur indriyajā matiḥ ।
tato anya-grahaṇe apy asya niyata-grāhyatā matā ।
tad atulya-kriyā-kālaḥ katham sva-jñāna-kālikaḥ ।
sahakāri bhaved artha iti ced akṣa-cetasaḥ ।
asataḥ prāg asāmarthyāt paścāc ca anupayogataḥ ।
prāgbhāvaḥ sarva-hetūnāṃ na ato arthaḥ sva-dhiyā saha ।
bhinna-kālaṃ kathaṃ grāhyam iti ced grāhyatāṃ viduḥ ।
hetutvam eva yuktijñā jñāna-ākāra-arpaṇa-kṣamam ।
kāryaṃ hy aneka-hetutve apy anukurvad udeti yat ।
tat tena arpita-tad-rūpaṃ gṛhītam iti ca ucyate ।
aśakya-samayo hy ātmā rāga-ādīnām ananyabhāk ।
teṣām ataḥ svasaṃvittir na abhijalpa-anuṣaṅgiṇī ।
avedakāḥ parasya api te svarūpaṃ kathaṃ viduḥ ।
eka-artha-āśrayiṇā vedyā vijñānena iti kecana ।
tad-atad-rūpiṇo bhāvās tad-atad-rūpa-hetujāḥ ।
tat-sukha-ādi kim ajñānaṃ vijñāna-abhinna-hetujam ।
sā arthe sati indriye yogye yathāsvam api cetasi ।
dṛṣṭaṃ janma sukha-ādīnāṃ tat-tulyaṃ manasām api ।
asatsu satsu ca eteṣu na janma-ajanma vā kvacit ।
dṛṣṭaṃ sukha-āder buddher vā ta tato na anyataś ca te ।
sukha-duḥkha-ādi-bhedaś ca teṣām eva viśeṣataḥ ।
tasyā eva yathā buddher māndya-pāṭava-saṃśrayāḥ ।
yasya arthasya nipātena te jātā dhī-sukha-ādayaḥ ।
taṃ muktvā pratipadyeta sukha-ādīn eva sā katham ।
avicchinnā na bhāseta tat-saṃvittiḥ krama-grahe ।
tal-lāghavāc cet tat-tulyam ity asaṃvedanaṃ na kim ।
na ca ekayā dvaya-jñānaṃ niyamād akṣa-cetasaḥ ।
sukha-ādy-abhāve apy arthāc ca jāteḥ tac śakty-asiddhitaḥ ।
pṛthak pṛthak ca sāmarthye dvayor nīla-ādi-vat sukham ।
gṛhyeta kevalaṃ tasya tad-hetv-artham agṛhṇataḥ ।
na hi saṃvedanaṃ yuktam arthena eva saha-grahe ।
kiṃ sāmarthyaṃ sukha-ādīnāṃ na iṣṭā dhīr yat tad udbhavā ।
vinā arthena sukha-ādīnāṃ vedane cakṣur-ādibhiḥ ।
rūpa-ādiḥ stry-ādi-bhedo akṣaṇā na gṛhyeta kadācana ।
na hi saty antaraṅge arthe śakter dhīr bāhya-darśanī ।
artha-grahe sukha-ādīnāṃ taj-jānāṃ syād avedanam ।
dhiyor yugapad utpattau tat-tad-viṣaya-sambhavāt ।
sukha-duḥkha-vidau syātāṃ sakṛd arthasya sambhave ।
saty āntare apy upādāne jñāne duḥkha-ādi-sambhavaḥ ।
na upādānaṃ viruddhasya tac ca ekam iti cen matam ।
avijñānasya vijñānaṃ kena upādāna-kāraṇam ।
ādhipatyaṃ tu kurvīta tad-viruddhe api dṛśyate ।
akṣṇor yathā eka āloko naktaṃcara-tad-anyayoḥ ।
rūpa-darśana-vaiguṇya-avaiguṇye kurute sakṛt ।
tasmāt sukha-ādayo arthānāṃ sva-saṃkrānta-avabhāsinām ।
vedakāḥ svātmanaś ca eṣām arthebhyo janma kevalam ।
artha-ātmā svātmabhūto hi teṣāṃ tair anubhūyate ।
tena artha-anubhava-khyātir ālambas tu tad-ābhatā ।
kaścid bahiḥ sthitān eva sukha-ādīn apracetanān ।
grāhyān āha na tasya api sakṛd yukto dvaya-grahaḥ ।
sukha-ādy-abhinna-rūpatvān nīla-ādeś cet sakṛd grahaḥ ।
bhinna-avabhāsinor grāhyaṃ cetasos tad abhedi kim ।
tasya aviśeṣe bāhyasya bhāvanā-tāratamyataḥ ।
tāratamyaṃ ca buddhau syān na prīti-paritāpayoḥ ।
sukha-ādy-ātmatayā buddher api yady avirodhitā ।
sa idānīṃ kathaṃ bāhyaḥ sukha-ādy-ātmā iti gamyate ।
agrāhya-grāhakatvāc ced bhinna-jātīyayoḥ ।
agrāhakaḥ syāt sarvasya tato hīyeta bhoktṛtā ।
kāryakāraṇatā anena pratyukta-akāryakāraṇe ।
grāhyagrāhakatā-abhāvād bhāve anyatra api sā bhavet ।
tasmāt ta āntarā eva saṃvedyatvāc ca cetanāḥ ।
saṃvedanaṃ na yad rūpaṃ na hi tat tasya vedanam ।
atat-svabhāvo anubhavo bauddhāṃs tān samavaiti cet ।
muktvā adhyakṣa-smṛta-ākārāṃ saṃvittiṃ buddhir atra kā ।
tāṃs tān artha-anupādāya sukha-duḥkha-ādi-vedanam ।
ekam āvirbhavad dṛṣṭaṃ na dṛṣṭaṃ tv anyad antarā ।
saṃsargād avibhāgaś ced ayo-golaka-vahni-vat ।
bheda-abheda-vyavasthā evam ucchinnā sarva-vastuṣu ।
abhinna-vedanasya aikye yan na evaṃ tad-vibheda-vat ।
sidhyed asādhanatve asya na siddhaṃ bheda-sādhanam ।
bhinna-ābhaḥ sita-duḥkha-ādir abhinno buddhi-vedane ।
abhinna-ābhe vibhinne ced bheda-abhedau kim āśrayau ।
tiraskṛtānāṃ paṭunā apy ekadā bheda-darśanāt ।
pravāhe vitti-bhedānāṃ siddhā bheda-vyavasthitiḥ ।
prāguktaṃ yogināṃ jñānaṃ teṣāṃ tad bhāvanām ayam ।
vidhūta-kalpanā-jālaṃ spaṣṭam eva avabhāsate ।
kāma-śoka-bhaya-unmāda-caura-svapna-ādy-upaplutāḥ ।
abhūtān api paśyanti purato avasthitān iva ।
na vikalpa-anubaddhasya spaṣṭa-artha-pratibhāsitā ।
svapne api smaryate smārtaṃ ca tat tādṛg arthavat ।
aśubhā pṛthivī kṛtsna-ādy-abhūtam api varṇyate ।
spaṣṭa-ābhaṃ nirvikalpaṃ ca bhāvanā-bala-nirmitam ।
tasmād bhūtam abhūtaṃ vā yad yad eva abhibhāvyate ।
bhāvanā-pariniṣpattau tat sphuṭa-akalpa-dhī-phalam ।
tatra pramāṇaṃ saṃvādi yat prāṅ nirṇīta-vastu-vat ।
tad-bhāvanājaṃ pratyakṣam iṣṭaṃ śeṣā upaplavāḥ ।
śabda-artha-grāhi yad yatra taj-jñānaṃ tatra kalpanā ।
svarūpaṃ ca na śabda-arthas tatra adhyakṣam ato akhilam ।
trividhaṃ kalpanā-jñānam āśraya-upaplava-udbhavam ।
avikalpakam ekaṃ ca pratyakṣa-ābhaṃ caturvidham ।
anakṣajatva-siddhy-artham ukte dve bhrānti-darśanāt ।
siddha-anumā-ādi-vacanaṃ sādhanāya eva pūrvayoḥ ।
saṃketa-saṃśraya-anya-artha-samāropa-vikalpane ।
pratyakṣa-asan nivṛttitvāt kadācid bhrānti-kāraṇam ।
yathā eva iyaṃ parokṣa-artha-kalpanā smaraṇa-ādikā ।
samaya-apekṣiṇī na arthaṃ pratyakṣaṃ pratyavasyati ।
tathā anubhūta-smaraṇam antareṇa ghaṭa-ādiṣu ।
na pratyayo anuyaṃs tac ca pratyakṣāt parihīyate ।
apavādaś caturtho atra tena uktam upaghātajam ।
kevalaṃ tatra timiram upaghāta-upalakṣaṇam ।
mānasaṃ tad api ity eke teṣāṃ grantho virudhyate ।
nīla-dvi-candra-ādi-dhiyāṃ hetur akṣāṇy api ity ayam ।
pāraṃparyeṇa hetuś ced indriya-jñāna-gocare ।
vicāryamāṇe prastāvo mānasasya iha kīdṛśaḥ ।
kiṃ vā aindriyaṃ yad akṣāṇāṃ bhāva-abhāva-anurodhi cet ।
tat-tulyaṃ vikriyā-vac cet sā iva iyaṃ kiṃ niṣidhyate ।
sarpa-ādi-bhrānti-vac ca asyāḥ syād akṣa-vikṛtāv api ।
nivṛttir na nivarteta nivṛtte apy akṣa-viplave ।
kadācid anya-santāne tathā eva apy eta vācakaiḥ ।
dṛṣṭa-smṛtim apekṣeta na bhāseta parisphuṭam ।
suptasya jāgrato vā api yā eva dhīḥ sphuṭa-bhāsinī ।
sā nirvikalpa-ubhayathā apy anyathā eva vikalpikā ।
tasmāt tasya avikalpe api prāmāṇyaṃ pratiṣidhyate ।
visaṃvādāt tad-arthaṃ ca pratyakṣa-ābhaṃ dvidhā uditam ।
kriyā-sādhanam ity eva sarvaṃ sarvasya karmaṇaḥ ।
sādhanaṃ na hi tat tasyāḥ sādhanaṃ yā kriyā yataḥ ।
tatra anubhava-mātreṇa jñānasya sadṛśa-ātmanaḥ ।
bhāvyaṃ tena ātmanā yena pratikarma vibhajyate ।
anātmabhūto bhedo asya vidyamāno api hetuṣu ।
bhinne karmaṇy abhinnasya na bhedena niyāmakaḥ ।
tasmād yato asya ātma-bhedo asya adhigatir ity ayam ।
kriyāyāḥ karma-niyamaḥ siddhā sā tat-prasādhanā ।
arthena ghaṭayaty enāṃ na hi muktvā artha-rūpatām ।
anyaḥ sva-bhedāj jñānasya bhedako api kathaṃcana ।
tasmāt prameya-adhigateḥ sādhanaṃ meya-rūpatā ।
sādhane anyatra tat-karma-sambandho na prasidhyati ।
sā ca tasya ātmabhūtā eva tena na artha-antaraṃ phalam ।
dadhānaṃ tac ca tām ātmany artha-adhigamana-ātmanā ।
savyāpāram iva ābhāti vyāpāreṇa sva-karmaṇi ।
tad-vaśāt tad-vyavasthānād akārakam api svayam ।
yathā phalasya hetūnāṃ sadṛśa-ātmatayā udbhavāt ।
hetu-rūpa-graho loke kriyāvattve api kathyate ।
ālocanā-akṣa-sambandha-viśeṣaṇa-dhiyāmataḥ ।
na iṣṭaṃ prāmāṇyam eteṣāṃ vyavadhānāt kriyāṃ prati ।
sarveṣām upayoge api kārakāṇāṃ kriyāṃ prati ।
yad antyaṃ bhedakaṃ tasyās tat-sādhakatamaṃ matam ।
sarva-sāmānya-hetutvād akṣāṇām asti na īdṛśam ।
tad-bhede api hy abhinnasya tasya idam iti tat kutaḥ ।
etena śeṣaṃ vyākhyātaṃ viśeṣaṇa-dhiyāṃ punaḥ ।
atādrūpye na bhedo api tadvad anya-dhiyo api vā ।
na iṣṭo viṣaya-bhedo api kriyā-sādhanayor dvayoḥ ।
eka-arthatve dvayaṃ vyarthaṃ na ca syāt krama-bhāvitā ।
sādhyasādhanatābhāvaḥ sakṛd-bhāve dhiyo aṃśayoḥ ।
tad-vyavasthā-āśrayatvena sādhya-sādhana-saṃsthitiḥ ।
sarva-ātmanā api sambaddhaṃ kaiścid eva avagamyate ।
dharmaiḥ sa niyamo na syāt sambandhasya aviśeṣataḥ ।
tad abhede api bhedo ayaṃ yasmāt tasya pramāṇatā ।
saṃskārāc ced atādrūpye na tasya apy avyavasthiteḥ ।
kriyā-karaṇayor aikya-virodha iti ced asat ।
dharma-bheda-abhyupagamād vastv-abhinnam iti iṣyate ।
evaṃprakārā sarvā eva kriyā-kāraka-saṃsthitiḥ ।
bhāve hy abhinna-abhimateṣv adhyāropeṇa vṛttitaḥ ।
kā artha saṃvid yad eva idaṃ pratyakṣaṃ prativedanam ।
tad-artha-vedanaṃ kena tādrūpyād vyabhicāri tat ।
atha so anubhavaḥ kva asya tad eva idaṃ vicāryate ।
sarūpavanti tat kena sthūla-ābhāsaś ca te aṇavaḥ ।
tan na artha-rūpatā tasya satya-artha-avyabhicāriṇī ।
tat saṃvedana-bhāvasya na samarthā prasādhane ।
tat sārūpya-tadutpattī yadi saṃvedya-lakṣaṇam ।
saṃvedyaṃ syāt samāna-arthaṃ vijñānaṃ samanantaram ।
idaṃ dṛṣṭaṃ śrutaṃ vedam iti yatra avasāya-dhīḥ ।
sa tasya anubhavaḥ sā eva pratyāsattir vicāryate ।
dṛśya-darśanayor yena tasya tat-sādhanaṃ matam ।
tayoḥ sambandham āśritya draṣṭur eṣa viniścayaḥ ।
ātmā sa tasya anubhavaḥ sa ca na anyasya kasyacit ।
pratyakṣa-prativedyatvam api tasya tadātmatā ।
na anyo anubhāvyas tena asti tasya na anubhavo paraḥ ।
tasya api tulya-codyatvāt svayaṃ sā eva prakāśate ।
nīla-ādi-rūpas tasya asau svabhāvo anubhavaś ca saḥ ।
nīla-ādy-anubhavaḥ khyātaḥ svarūpa-anubhavo api san ।
prakāśamānas tādātmyāt svarūpasya prakāśakaḥ ।
yathā prakāśo abhimatas tathā dhīr ātma-vedinī ।
tasyāś ca artha-antare vedye durghaṭau vedya-vedakau ।
avedya-vedaka-ākārā yathā bhrāntair nirīkṣyate ।
vibhakta-lakṣaṇa-grāhya-grāhaka-ākāra-viplavā ।
tathā akṛta-vyavasthā iyaṃ keśa-ādi-jñāna-bheda-vat ।
yadā tadā na saṃcodya-grāhya-grāhaka-lakṣaṇā ।
tadā anya-saṃvido abhāvāt svasaṃvit phalam iṣyate ।
yadi bāhyo anubhūyeta ko doṣo na eva kaścana ।
idam eva kim uktaṃ syāt sa bāhyo artho anubhūyeta ।
yadi buddhis tad-ākārā sā asty ākāra-niveśinī ।
sā bāhyād anyato vā iti vicāram idam arhati ।
darśana-upādhi-rahitasya agrahāt tad-grahe grahāt ।
darśanaṃ nīla-nirbhāsaṃ na artho bāhyo asti kevalaḥ ।
kasyacit kiṃcid eva antarvāsanāyāḥ prabodhakam ।
tato dhiyāṃ viniyamo na bāhya-artha-vyapekṣayā ।
tasmād dvi-rūpam asty ekaṃ yad evam anubhūyate ।
smaryate ca ubhaya-ākārasya asya saṃvedanaṃ phalam ।
yadā niṣpanna-tadbhāva iṣṭo aniṣṭo api vā paraḥ ।
vijñapti-hetur viṣayas tasyāś ca anubhavas tathā ।
yadā saviṣayaṃ jñānaṃ jñāna-aṃśe artha-vyavasthiteḥ ।
tadā ya ātma-anubhavaḥ sa eva artha-viniścayaḥ ।
yadi iṣṭa-ākāra ātmā syād anyathā vā anubhūyate ।
iṣṭo aniṣṭo api vā tena bhavaty arthaḥ praveditaḥ ।
vidyamāne api bāhya-arthe yathānubhavam eva saḥ ।
niścita-ātmā svarūpeṇa na aneka-ātmatva-doṣataḥ ।
yadi bāhyaṃ na vidyeta kasya saṃvedanaṃ bhavet ।
yady agatyā svarūpasya bāhyasya eva na kiṃ matam ।
abhyupāye api bhedena na syād anubhavo dvayoḥ ।
adṛṣṭa-āvaraṇān no cen na nāma-artha-vaśā gatiḥ ।
tam aneka-ātmakaṃ bhāvam eka-ātmatvena darśayet ।
tad adṛṣṭaṃ kathaṃ nāma bhaved arthasya vedakam ।
iṣṭa-aniṣṭa-avabhāsinyaḥ kalpanā na akṣa-dhīr yadi ।
aniṣṭa-ādāv asandhānaṃ dṛṣṭaṃ tatra api cetasām ।
tasmāt prameye bāhye api yuktaṃ sva-anubhavaḥ phalam ।
yataḥ svabhāvo asya yathā tathā eva artha-viniścayaḥ ।
tadā artha-ābhāsatā eva asya pramāṇaṃ na tu sann api ।
grāhaka-ātmā aparārthatvād bāhyeṣv artheṣv apekṣyate ।
yasmād yathā niviṣṭo asāv artha-ātmā pratyaye tathā ।
niścīyate niviṣṭo asāv evam ity ātma-saṃvidaḥ ।
ity artha-saṃvit sā eva iṣṭā yato artha-ātmā na dṛśyate ।
tasyā buddhi-niveśya-arthaḥ sādhanaṃ tasya sā kriyā ।
yathā niviśate so arthaḥ tathā hi sa prakāśate ।
artha-sthites tadātmatvāt svavid apy arthavin matā ।
tasmād viṣaya-bhedo api na svasaṃvedanaṃ phalam ।
uktaṃ svabhāva-cintāyāṃ tādātmyād artha-saṃvidaḥ ।
tathā avabhāsamānasya tādṛśo anya-adṛśo api vā ।
jñānasya hetur artho api ity arthasya iṣṭā prameyatā ।
yathā kathaṃcin na asya artha-rūpaṃ yuktyā avabhāsinaḥ ।
avibhāgo api buddhy-ātma-viparyāsita-darśanaiḥ ।
grāhya-grāhaka-saṃvitti-bhedavān iva lakṣyate ।
mantra-ādy-upapluta-akṣāṇāṃ yathā mṛcchakala-ādayaḥ ।
anyathā eva avabhāsante tad-rūpa-rahitā api ।
tathā eva adarśanāt teṣām anupapluta-cakṣuṣām ।
dūre yathā vā maruṣu mahān alpo api dṛśyate ।
yathā anudarśanaṃ ca iyaṃ meya-māna-phala-sthitiḥ ।
kriyate avidyamānā api grāhya-grāhaka-saṃvidām ।
anyathā ekasya bhāvasya nānā-rūpa-avabhāsinaḥ ।
satyaṃ kathaṃ syur ākārās tad ekatvasya hānitaḥ ।
anyasya anyatva-hāneś ca na abhedo arūpa-darśanāt ।
rūpa-abhedaṃ hi paśyantī dhīr abhedaṃ vyavasyati ।
bhāvā yena nirūpyante tad-rūpaṃ na asti tattvataḥ ।
yasmād ekam anekaṃ vā rūpaṃ teṣāṃ na vidyate ।
sādharmya-darśanāl loke bhrāntirn nāma upajāyate ।
atadātmani tādātmya-vyavasāyena na iha tat ।
adarśanāj jagat yasminn ekasya api tadātmanaḥ ।
asti iyam api yā tv antar upaplava-samudbhavā ।
doṣa-udbhavā prakṛtyā sā vitatha-pratibhāsinī ।
anapekṣita-sādharmya-dṛg-ādis taimira-ādi-vat ।
tatra buddheḥ paricchedo grāhaka-ākāra-sammataḥ ।
tādātmyād ātmavit tasya sa tasyā sādhanaṃ tataḥ ।
tatra ātma-viṣaye māne yathā rāga-ādi-vedanam ।
iyaṃ sarvatra saṃyojyā māna-meya-phala-sthitiḥ ।
tatra apy anubhava-ātmatvāt te yogyāḥ svātmasaṃvidi ।
iti sā yogyatā mānam ātmā meyaḥ phalaṃ svavit ।
grāhaka-ākāra-saṃkhyātā pariccheda-ātmatā ātmani ।
sā yogyatā iti ca proktaṃ pramāṇaṃ svātmavedanam ।
sarvam eva hi vijñānaṃ viṣayebhyaḥ samudbhavat ।
tad-anyasya api hetutve kathaṃ syād viṣaya-ākṛtiḥ ।
yathā eva āhāra-kāla-āder hetutve apatya-janmani ।
pitros tad ekasya ākāraṃ dhatte na anyasya kasyacit ।
tad-hetutvena tulye api tad-anya-viṣayaṃ matam ।
viṣayatvaṃ tad-aṅgena tad-abhāve na tad bhavet ।
anartha-ākāra-śaṅkā syād apy arthavati cetasi ।
atīta-artha-grahe siddhe dvirūpatva-ātma-vedane ।
nīla-ādy-ābhāsa-bheditvān na artho jātir atadvatī ।
sā vā anityā na jātiḥ syān nityā vā janikā katham ।
nāma-ādikaṃ niṣiddhaṃ prāṅ na ayam arthavatāṃ kramaḥ ।
icchā-mātra-anubandhitvād artha-śaktirn na sidhyati ।
smṛtiś ca īdṛgvidhaṃ jñānaṃ tasyāś ca anubhavād bhavaḥ ।
sa ca artha-ākāra-rahitaḥ sā idānīṃ tadvatī katham ।
na arthād bhāvas tadā abhāvāt syāt tathā anubhave api saḥ ।
ākāraḥ sa ca na arthasya spaṣṭa-ākāra-vivekataḥ ।
vyatiriktaṃ tam ākāraṃ pratīyād aparas tathā ।
nityam ātmani sambandhe pratīyāt kathitaṃ ca na ।
ekā ekena abhisambandhe pratisandhir na yujyate ।
eka-artha-abhiniveśa-ātmā pravaktṛ-śrotṛ-cetasoḥ ।
tad eka-vyavahāraś cet sādṛśyād atadābhayoḥ ।
bhinna-ātma-arthaḥ kathaṃ grāhyas tadā syād dhīr anarthikā ।
tac ca anubhava-vijñānam ubhaya-aṅga-avalambinā ।
eka-ākāra-viśeṣeṇa taj-jñānena anubadhyate ।
anyathā hy atad-ākāraṃ kathaṃ jñāne adhirohati ।
eka-ākāra-uttaraṃ jñānaṃ tathā hy uttaram uttaram ।
tasya artha-rūpeṇa ākārāv ātma-ākāraś ca kaścana ।
dvitīyasya tṛtīyena jñānena hi vivicyate ।
artha-kāryatayā jñāna-smṛtāv artha-smṛter yadi ।
bhrāntyā saṅkalanaṃ jyotir manaskāre ca sā bhavet ।
sarveṣām api kāryāṇāṃ kāraṇaiḥ syāt tathā grahaḥ ।
kulāla-ādi-vivekena na smaryeta ghaṭas tataḥ ।
yasmād atiśayāj jñānam artha-saṃsarga-bhājanam ।
sārūpyāt tat kim anyat syād dṛṣṭeś ca yamala-ādiṣu ।
ādyā anubhaya-rūpatve hy eka-rūpe vyavasthitam ।
dvitīyaṃ vyatiricyeta na parāmarśa-cetasā ।
artha-saṃkalana-aśleṣā dhīr dvitīya-avalambate ।
nīla-ādi-rūpeṇa dhiyaṃ bhāsamānāṃ puras tataḥ ।
anyathā hy ādyam eva ekaṃ saṃyojyeta artha-sambhavāt ।
jñānaṃ na adṛṣṭa-sambandhaṃ pūrva-arthena uttarottaram ।
sakṛt-saṃvedyamānasya niyamena dhiyā saha ।
viṣayasya tato anyatvaṃ kena ākāreṇa sidhyati ।
bhedaś ca bhrānti-vijñānair dṛśyeta indāv iva advaye ।
saṃvitti-niyamo na asti bhinnayor nīla-pītayoḥ ।
na artho asaṃvedanaḥ kaścid anarthasya api vedanam ।
dṛṣṭaṃ saṃvedyamānaṃ tat tayor na asti vivekitā ।
tasmād arthasya durvāraṃ jñāna-kāla-avabhāsinaḥ ।
jñānād avyatirekitvaṃ hetu-bheda-anumā bhavet ।
abhāvād akṣa-buddhīnāṃ satsv apy anyeṣu hetuṣu ।
niyamaṃ yadi na brūyāt pratyayāt samanantarāt ।
bījād aṅkura-janma-agner dhūmāt siddhir atīdṛśī ।
bāhya-artha-āśrayiṇī yā api kāraka-jñāpaka-sthitiḥ ।
sā api tad-rūpa-nirbhāsās tathā niyata-saṃgamāḥ ।
buddhir āśritya kalpyeta yadi kiṃ vā virudhyate ।
anagni-janyo dhūmaḥ syāt tat-kāryāt kāraṇe agatiḥ ।
na syāt kāraṇatāyāṃ vā kuta ekāntato gatiḥ ।
tatra api dhūma-ābhāsā dhīḥ prabodha-paṭu-vāsanām ।
gamayed agni-nirbhāsāṃ dhiyam eva na pāvakam ।
tad-yogya-vāsanā-garbha eva dhūma-avabhāsinīm ।
vyanakti citta-santāno dhiyaṃ dhūmo agnitas tataḥ ।
asty eṣa viduṣāṃ vādo bāhyaṃ tv āśritya varṇyate ।
dvairūpyaṃ saha-saṃvitti-niyamāt tac ca sidhyate ।
jñānam indriya-bhedena paṭu-manda-āvila-ādikām ।
pratibhāsa-bhidām arthe bibhrad ekatra dṛśyate ।
arthasya abhinna-rūpatvād eka-rūpaṃ bhaven manaḥ ।
sarvaṃ tad-artham arthāc cet tasya na asti tad-ābhatā ।
artha-āśrayeṇa udbhavatas tad-rūpam anukruvataḥ ।
tasya kenacid aṃśena parato api bhidā bhavet ।
tathā hy āśritya pitaraṃ tad-rūpo api sutaḥ pituḥ ।
bhedaṃ kenacid aṃśena kutaścid avalambate ।
mayūra-candraka-ākāraṃ nīla-lohita-bhāsvaram ।
sampaśyanti pradīpa-āder maṇḍalaṃ manda-cakṣuṣaḥ ।
tasya tad-bāhya-rūpatve kā prasanna-īkṣaṇe akṣamā ।
bhūtaṃ paśyaṃś ca tad-darśī kathaṃ ca upahata-indriyaḥ ।
śodhitaṃ timireṇa asya vyaktaṃ cakṣur atīndriyam ।
paśyato anya-akṣa-dṛśye arthe tad-avyaktaṃ kathaṃ punaḥ ।
āloka-akṣa-manaskārād anyasya ekasya gamyate ।
śaktir hetus tato na anyo ahetuś ca viṣayaḥ katham ।
sa eva yadi dhī-hetuḥ kiṃ pradīpam apekṣate ।
dīpa-mātreṇa sadbhāvād ubhayaṃ na api kāraṇam ।
dūra-āsanna-ādi-bhedena vyakta-avyaktaṃ na yujyate ।
tat syād āloka-bhedāc cet tat pidhāna-apidhānayoḥ ।
tulyā dṛṣṭir adṛṣṭir vā sūkṣmo aṃśas tasya kaścana ।
ālokena na mandena dṛśyate ato bhidā yadi ।
ekatve arthasya bāhyasya dṛśya-adṛśya-bhidā kutaḥ ।
anekatve aṇuśo bhinno dṛśya-adṛśya-bhidā kutaḥ ।
māndya-pāṭāv abhedena bhāso buddhi-bhidā yadi ।
bhinne anyasminn abhinnasya kuto bhedena bhāsanam ।
mandaṃ tad api tejaḥ kim āvṛtter iha sā na kim ।
tanutvāt tejaso apy etad asty anyatra apy atānavam ।
atyāsanne ca suvyaktaṃ tejas tat syād atisphuṭam ।
tatra apy adṛṣṭam āśritya bhaved rūpa-antaraṃ yadi ।
anyonya-āvaraṇāt teṣāṃ syāt tejo vihatis tataḥ ।
tatra ekam eva dṛśyeta tasya anāvaraṇe sakṛt ।
paśyet sphuṭa-asphuṭaṃ rūpam eko adṛṣṭena vāraṇe ।
artha-anarthau na yena stas tad-adṛṣṭaṃ karoti kim ।
tasmāt saṃvid yathāhetu jāyamāna-artha-saṃśrayāt ।
pratibhāsa-bhidāṃ dhatte śeṣāḥ kumati-durnayāḥ ।
jñāna-śabda-pradīpānāṃ pratyakṣasya itarasya vā ।
janakatvena pūrveṣāṃ kṣaṇikānāṃ vināśataḥ ।
vyaktiḥ kuto asatāṃ jñānād anyasya anupakāriṇaḥ ।
vyaktau vyajyeta sarvo arthas tad-hetor niyamo yadi ।
na eṣā api kalpanā jñāne jñānaṃ tv artha-avabhāsataḥ ।
taṃ vyanakti iti kathyeta tad-abhāve api tat-kṛtam ।
na ākārayati ca anyo artho anupakārāt saha-uditaḥ ।
vyakto na ākārayan jñānaṃ sva-ākāreṇa kathaṃ bhavet ।
vajra-upala-ādir apy arthaḥ sthiraḥ so anya-anapekṣaṇāt ।
sakṛt sarvasya janayej jñānāni jagataḥ samam ।
kramād bhavanti tāny asya sahakāry-upakārataḥ ।
āhuḥ pratikṣaṇaṃ bhedaṃ sa doṣo atra api pūrvavat ।
saṃvedanasya tādātmye na vivādo asti kasyacit ।
tasya artha-rūpatā siddhā sā api sidhyati saṃsmṛteḥ ।
bhedena ananubhūtes bhinna-vibhakte sva-gocaraiḥ ।
evam etan na khalv evam iti sā syān na bhedinī ।
na ca anubhava-mātreṇa kaścid bhedo vivecakaḥ ।
vivekinī na ca aspaṣṭa-bhede dhīr yamala-ādi-vat ।
dvairūpya-sādhanena api prāyaḥ siddhaṃ svavedanam ।
svarūpabhūta-ābhāsasya tadā saṃvedana-īkṣaṇāt ।
dhiyā atadrūpayā jñāne niruddhe anubhavaḥ kutaḥ ।
svaṃ ca rūpaṃ na sā vetti ity utsanno anubhavo arthinaḥ ।
bahir mukhaṃ ca taj-jñānaṃ bhāty artha-pratibhāsa-vat ।
buddheś ca grāhikā buddhir nityam antarmukhā-ātmani ।
yo yasya viṣaya-ābhāsas taṃ vetti na tad ity api ।
prāptā kā saṃvid anyā asti tādrūpyād iti cen matam ।
prāptaṃ saṃvedanaṃ sarva-sadṛśānāṃ parasparam ।
buddhiḥ sarūpā tad-vic cet na idānīṃ vit-sarūpikā ।
svayaṃ so anubhavas tasyā na sa sārūpya-kāraṇaḥ ।
kriyā-karma-vyavasthāyās tal-loke syān nibandhanam ।
svabhāvabhūta-tad-rūpa-saṃvid āropa-viplavāt ।
nīla-āder anubhūta-ākhyā na anubhūteḥ para-ātmanoḥ ।
dhiyo nīla-ādi-rūpatve bāhyo arthaḥ kiṃ pramāṇakaḥ ।
dhiyo anīla-ādi-rūpatve sa tasya anubhavaḥ katham ।
yadā saṃvedana-ātmatvaṃ na sārūpya-nibandhanam ।
siddhaṃ tat svata eva asya kim arthena upanīyate ।
sarvātmanā hi sārūpye jñānam ajñānatāṃ vrajet ।
sāmye kenacid aṅgena syāt sarvaṃ sarva-vedanam ।
yathā nīla-ādi-rūpatvān nīla-ādy-anubhavo mataḥ ।
tathā anubhava-rūpatvāt tasya apy anubhavo bhavet ।
na anubhūto anubhava ity artha-vat tad-viniścayaḥ ।
tasmād adoṣa iti cet na arthe apy asty eṣa sarvadā ।
kasmād vā anubhave na asti sati sattā-nibandhane ।
api ca idaṃ yad ābhāti dṛśyamāne sita-ādike ।
puṃsāṃ sita-ādy-abhivyakti-rūpaṃ saṃvedanaṃ sphuṭam ।
tat kiṃ sita-ādy-abhivyakteḥ pararūpam atha ātmanaḥ ।
pararūpe aprakāśāyāṃ vyaktau vyaktaṃ kathaṃ sitam ।
jñānaṃ vyaktir na sā vyaktā ity avyaktam akhilaṃ jagat ।
vyakter vyakty-antara-vyaktāv api doṣa-prasaṅgataḥ ।
dṛṣṭyā ca ajñāta-sambandhaṃ viśinaṣṭi tayā katham ।
yasmād dvayor eka-gatau na dvitīyasya darśanam ।
dvayoḥ saṃsṛṣṭayor dṛṣṭau syād dṛṣṭam iti niścayaḥ ।
sarūpaṃ darśanaṃ yasya dṛśyate anyena cetasā ।
dṛṣṭa-ākhyā tatra cet siddhaṃ sārūpye asya svavedanam ।
atha ātma-rūpan no vetti pararūpasya vit katham ।
sārūpyād vedanā-ākhyā ca prāg eva pratipāditā ।
dṛṣṭayor eva sārūpya-graho arthaṃ ca na dṛṣṭavān ।
prāk kathaṃ darśanena asya sārūpyaṃ so adhyavasyati ।
sārūpyam api na icched yaḥ tasya na ubhaya-darśanam ।
tadā artho jñānam iti ca jñāte ca iti gatā kathā ।
atha svarūpaṃ sā tarhi svayam eva prakāśate ।
yat tasyām aprakāśāyām arthaḥ syād aprakāśitaḥ ।
etena anātmavit pakṣe sarva-artha-adarśanena ye ।
apratyakṣāṃ dhiyaṃ prāhus te api nirvarṇita-uttarāḥ ।
āśraya-ālambana-abhyāsa-bhedād bhinna-pravṛttayaḥ ।
sukha-duḥkha-abhilāṣa-ādi-bhedā buddhaya eva tāḥ ।
pratyakṣās tad-viviktaṃ ca na anyat kiṃcid vibhāvyate ।
yat taj-jñānam paro apy enāṃ bhuñjīta anyena vid yadi ।
tajjā tat pratibhāsā vā yadi dhīr vetti na aparā ।
ālambamānasya anyasya apy asty avaśyam idaṃ dvayam ।
atha na utpadyate tasmān na ca tat pratibhāsinī ।
sā dhīrn nirviṣayā prāptā sāmānyaṃ ca tad-agrahe ।
na gṛhyata iti proktaṃ na ca tad-vastu kiṃcana ।
tasmād artha-avabhāso asau na anyas tasyā dhiyas tataḥ ।
siddhe pratyakṣa-bhāva-ātmavidau gṛhṇāti tat punaḥ ।
na adhyakṣam iti ced eṣa kuto bhedaḥ samarthayoḥ ।
adṛṣṭa-eka-artha-yoga-ādeḥ saṃvido niyamo yadi ।
sarvathā anyo na gṛhṇīyāt saṃvid bhedo apy apoditaḥ ।
yeṣāṃ ca yogino anyasya pratyakṣeṇa sukha-ādikam ।
vidanti tulya-anubhavās tadvat te api syur āturāḥ ।
viṣaya-indriya-sampāta-abhāvāt teṣāṃ tad-udbhavam ।
na udeti duḥkham iti cet na vai duḥkha-samudbhavaḥ ।
duḥkha-asaṃvedanaṃ kiṃ tu duḥkha-jñāna-samudbhavaḥ ।
na hi duḥkha-ādy-asaṃvedyaṃ pīḍā-anugraha-kāraṇam ।
bhāsamānaṃ svarūpeṇa pīḍā duḥkhaṃ svayaṃ yadā ।
na tad-ālambanaṃ jñānaṃ na tadā evaṃ prayujyate ।
bhinne jñānasya sarvasya tena ālambana-vedane ।
artha-sārūpyam ālamba ātmā vittiḥ svayaṃ sphuṭaḥ ।
api ca adhyakṣatā abhāve dhiyaḥ syāl liṅgato gatiḥ ।
tac ca akṣam artho dhīḥ pūrvo manaskāro api vā bhavet ।
kārya-kāraṇa-sāmagryām asyāṃ sambandhinā aparam ।
sāmarthya-adarśanāt tatra na indriyaṃ vyabhicārataḥ ।
tathā artho dhī-manaskārau jñānaṃ tau ca na sidhyataḥ ।
na aprasiddhasya liṅgatvaṃ vyaktir arthasya cen matā ।
liṅgaṃ sā eva nanu jñānaṃ vyakto artho anena varṇitaḥ ।
vyaktāv ananubhūtāyāṃ tad-vyaktatva-aviniścayāt ।
atha arthasya eva kaścit sa viśeṣo vyaktir iṣyate ।
na anutpāda-vyayavato viśeṣo arthasya kaścana ।
tad iṣṭau vā pratijñānaṃ kṣaṇabhaṅgaḥ prasajyate ।
sa ca jñāto athavā ajñāto bhavej jñātasya liṅgatā ।
yadi jñāte aparicchinne jñāto asāv iti tat kutaḥ ।
jñātatvena aparicchinnam api tad gamakaṃ katham ।
adṛṣṭa-dṛṣṭayo anyena draṣṭā dṛṣṭā na hi kvacit ।
viśeṣaḥ so anya-dṛṣṭāv apy asti iti syāt sva-dhī-gatiḥ ।
tasmād anumitir buddheḥ sva-dharma-nirapekṣiṇaḥ ।
kevalān na artha-dharmāt kaḥ sva-dharmaḥ sva-dhiyo paraḥ ।
yaḥ pratyakṣo dhiyo hetuḥ tulya-kāraṇa-janmanaḥ ।
tasya bhedaḥ kuto buddher vyabhicāry-anyajaś ca saḥ ।
rūpa-ādīn pañca viṣayāni indriyāṇy upalambhanam ।
muktvā na kāryam aparaṃ tasyāḥ samupalabhyate ।
tatra atyakṣaṃ dvayaṃ pañcasv artheṣv eko api na īkṣyate ।
rūpa-darśanato jāto yo anyathā vyasta-sambhavaḥ ।
yad evam apratītaṃ tal liṅgam ity apy alaukikam ।
vidyamāne api liṅge tāṃ tena sārdham apaśyataḥ ।
kathaṃ pratīti-liṅgaṃ hi na adṛṣṭasya prakāśakam ।
tata eva asya liṅgāt prāk prasiddher upavarṇane ।
dṛṣṭānta-antara-sādhyatvaṃ tasya api ity anavasthitiḥ ।
ity arthasya dhiyaḥ siddhiḥ na arthāt tasyāḥ kathaṃcana ।
tad-aprasiddhāv arthasya svayam eva aprasiddhitaḥ ।
pratyakṣāṃ ca dhiyaṃ dṛṣṭvā tasyāś ca iṣṭa-abhidhā-ādikam ।
para-citta-anumānaṃ ca na syād ātmany adarśanāt ।
sambandhasya mano-buddhāv artha-liṅga-aprasiddhitaḥ ।
prakāśitā kathaṃ vā syāt buddhir buddhy-antareṇa vaḥ ।
aprakāśa-ātmanoḥ sā syād vyaṅgyavyañjakatā kutaḥ ।
viṣayasya kathaṃ vyaktiḥ prakāśe rūpa-saṃkramāt ।
sa ca prakāśas tad-rūpaḥ svayam eva prakāśate ।
tathā abhyupagame buddheḥ buddhau buddhiḥ svavedikā ।
siddhā anyathā tulya-dharmā viṣayo api dhiyā saha ।
iti prakāśa-rūpā naḥ svayaṃ dhīḥ samprakāśate ।
anyo asyāṃ rūpa-saṃkrāntyā prakāśaḥ samprakāśate ।
sādṛśye api hi dhīr anyā prakāśyā na tayā matā ।
svayaṃ prakāśanād arthas tad-rūpeṇa prakāśate ।
yathā pradīpayor dīpa-ghaṭayoś ca tad-āśrayaḥ ।
vyaṅgyavyañjakabhāvena vyavahāraḥ pratanyate ।
viṣaya-indriya-mātreṇa na dṛṣṭam iti niścayaḥ ।
tasmād yato ayaṃ tasya api vācyam anyasya darśanam ।
smṛter apy ātmavit siddhā jñānasya anyena vedane ।
dīrgha-ādi-grahaṇaṃ na syād bahu-mātra-anavasthiteḥ ।
avasthitāv akramāyāṃ sakṛd ābhāsanān matau ।
varṇaḥ syād akramo dīrghaḥ kramavān akramāṃ katham ।
upakuryād asaṃśliṣyan varṇa-bhāgaḥ parasparam ।
akrameṇa grahād anta-krama-vad dhīś ca no bhavet ।
āntyaṃ pūrva-sthitād ūrdhvaṃ vardhamāno dhvanir bhavet ।
sthāne svayaṃ na naśyet sā paścād apy aviśeṣataḥ ।
doṣo ayaṃ sakṛd utpanna-akrama-varṇa-sthitāv api ।
sakṛd yatna-udbhavād vyarthaḥ syād yatnaś ca uttarottaraḥ ।
vyaktāv apy eṣa varṇānāṃ doṣaḥ samanuṣajyate ।
anekayā tad-grahaṇe yā antyā dhīḥ sā anubhūyate ।
na dīrgha-grāhikā sā ca tan na syād dīrgha-dhī-smṛtiḥ ।
pṛthak pṛthak ca buddhīnāṃ saṃvittau tad-dhvaniḥ śruteḥ ।
avicchinna-ābhatā na syād ghaṭanaṃ ca nirākṛtam ।
vicchinnaṃ śṛṇvato apy asya yady avicchinna-vibhramaḥ ।
hrasva-dvayoc cāraṇe api syād avicchinna-vibhramaḥ ।
vicchinne darśane ca akṣād avicchinna-adhiropaṇam ।
na akṣāt sarva-akṣa-buddhīnāṃ vitathatva-prasaṅgataḥ ।
sarva-antyo api hi varṇa-ātmā nimeṣa-tulita-sthitiḥ ।
sa ca kramād aneka-aṇu-sambandhena nitiṣṭhati ।
eka-aṇv-atyaya-kālaś ca kālo alpīyān kṣaṇo mataḥ ।
buddhiś ca kṣaṇikā tasmāt kramād varṇān prapadyate ।
iti varṇeṣu rūpa-ādāv avicchinna-avabhāsinī ।
vicchinnā apy anyayā buddhiḥ sarvā syād vitatha-arthikā ।
ghaṭanaṃ yac ca bhāvānām anyatra indriya-vibhramāt ।
bheda-alakṣaṇa-vibhrāntaṃ smaraṇaṃ tad-vikalpakam ।
tasya spaṣṭa-avabhāsitvaṃ jalpa-saṃsargiṇaḥ kutaḥ ।
na akṣa-grāhye asti śabdānāṃ yojanā iti vivecitam ।
vicchinnaṃ paśyato apy akṣair ghaṭayed yadi kalpanā ।
arthasya tat saṃvitteś ca satataṃ bhāsamānayoḥ ।
bādhake asati san nyāye vicchinna iti tat kutaḥ ।
buddhīnāṃ śakti-niyamād iti cet sa kuto mataḥ ।
yugapad buddhy-adṛṣṭeś cet tad eva idaṃ vicāryate ।
tāsāṃ samāna-jātīye sāmarthya-niyamo bhavet ।
tathā hi samyak lakṣyante vikalpāḥ krama-bhāvinaḥ ।
etena yaḥ samakṣe arthe pratyabhijñāna-kalpanām ।
spaṣṭa-avabhāsāaṃ pratyakṣāṃ kalpayet so api vāritaḥ ।
keśa-golaka-dīpa-ādāv api spaṣṭa-avabhāsanāt ।
pratīta-bhede apy adhyakṣā dhīḥ kathaṃ tādṛśī bhavet ।
tasmān na pratyabhijñānād varṇa-ādy-ekatva-niścayaḥ ।
pūrva-anubhūta-smaraṇāt tad-dharma-āropaṇād vinā ।
sa eva ayam iti jñānaṃ na asti tac ca akṣaje kutaḥ ।
na ca artha-jñāna-saṃvittyor yugapat sambhavo yataḥ ।
lakṣyate pratibhāsau dvau na artha-artha-jñānayoḥ pṛthak ।
na hy artha-ābhāsi ca jñānam artho bāhyaś ca kevalaḥ ।
eka-ākāram atigrāhye bheda-abhāva-prasaṅgataḥ ।
sūpalakṣyeṇa bhedena yau saṃvittau na lakṣitau ।
artha-artha-pratyayau paścāt smaryete tau pṛthak katham ।
krameṇa anubhava-utpāde apy artha-artha-manasor ayam ।
pratibhāsasya nānātva-codya-doṣo duruddharaḥ ।
artha-saṃvedanaṃ tāvat tato artha-ābhāsa-vedanam ।
na hi saṃvedanaṃ śuddhaṃ bhaved arthasya vedanam ।
tathā hi nīla-ādy-ākāra eka ekaṃ ca vedanam ।
lakṣyate na tu nīla-ābhe vedane vedanaṃ param ।
jñāna-antareṇa anubhavo bhavet tatra api ca smṛtiḥ ।
dṛṣṭā tad-vedanaṃ kena tasya apy anyena ced imām ।
mālāṃ jñāna-vidāṃ ko ayaṃ janayaty anubandhinīm ।
pūrvā dhīḥ sā eva cen na syāt saṃcāro viṣaya-antare ।
tāṃ grāhya-lakṣaṇa-prāptām āsannāṃ janikāṃ dhiyam ।
agṛhītvā uttaraṃ jñānaṃ gṛhṇīyād aparaṃ katham ।
ātmani jñāna-janane svabhāve niyatāṃ ca tām ।
ko nāma anyo vibadhnīyād bahir-aṅge antaraṅgikām ।
bāhyaḥ saṃnihito apy arthaḥ tāṃ vibandhuṃ hi na prabhuḥ ।
dhiyaṃ na anubhavet kaścid anyathā arthasya saṃnidhau ।
na ca saṃnihita-arthā asti daśā kācid ato dhiyaḥ ।
utsanna-mūlā smṛtir apy utsannā ity ujjvalaṃ matam ।
atīta-ādi-vikalpānāṃ yeṣāṃ na arthasya saṃnidhiḥ ।
saṃcāra-kāraṇa-abhāvād utsīded artha-cintanam ।
ātmani jñāna-janane śakti-saṃkṣayataḥ śanaiḥ ।
viṣaya-antara-saṃcāro yadi sā eva artha-dhīḥ kutaḥ ।
śakti-kṣaye pūrva-dhiyaḥ na hi dhīḥ prāg dhiyā vinā ।
anya-artha-asakti-viguṇe jñāne jñāna-udaya-agateḥ ।
sakṛd vijātīya-jātāv apy ekena paṭīyasā ।
cittena āhita-vaiguṇyād ālayān na anya-sambhavaḥ ।
na apekṣeta anyathā sāmyaṃ mano-vṛtter mano antaram ।
mano-jñāna-krama-utpattir apy apekṣā prasādhanī ।
ekatvān manaso anyasmin saktasya anya-agater yadi ।
jñāna-antarasya anudayo na kadācit sahodayāt ।
samavṛttau ca tulyatvāt sarvadā anya-agatir bhavet ।
janma ca ātma-mano yoga-mātrajānāṃ sakṛd bhavet ।
ekā eva cet kriyā ekaḥ syāt kiṃ dīpo aneka-darśanaḥ ।
krameṇa api na śaktaṃ syāt paścād apy aviśeṣataḥ ।
anena deha puruṣāv uktau saṃskārato yadi ।
niyamaḥ sa kutaḥ paścād buddheś ced astu sammatam ।
na grāhyatā anyā jananāj jananaṃ grāhya-lakṣaṇam ।
agrāhyaṃ na hi tejo asti na ca saukṣmya-ādy-anaṃśake ।
grāhyatā-śakti-hāniḥ syān na anyasya janana-ātmanaḥ ।
grāhyatāyā na khalv anyaj jananaṃ grāhya-lakṣaṇe ।
sākṣān na hy anyathā buddhe rūpa-ādir upakārakaḥ ।
grāhyatā-lakṣaṇād anyas tadbhāva-niyamo asya kaḥ ।
buddher api tad asti iti sā api tattve vyavasthitā ।
grāhya-upādāna-saṃvittī cetaso grāhya-lakṣaṇam ।
rūpa-ādeś cetasaś ca evam aviśuddha-dhiyaṃ prati ।
grāhya-lakṣaṇa-cintā iyam acintyā yogināṃ gatiḥ ।
tatra sūkṣma-ādi-bhāvena grāhyam agrāhyatāṃ vrajet ।
rūpa-ādi-buddheḥ kiṃ jātaṃ paścād yat prāṅ na vidyate ।
sati sva-dhī-grahe tasmāt sā eva anantara-hetutā ।
cetaso grāhyatā sā eva tato na artha-antarā gatiḥ ।
nānā-eka-śakty-abhāve api bhāvo nānā-eka-kāryakṛt ।
prakṛtyā eva iti gaditaṃ nānā-ekasmān na ced bhavet ।
na kiṃcid ekam ekasmāt sāmagryāḥ sarva-sambhavaḥ ।
ekaṃ syād api sāmagrayor ity uktaṃ tad anekakṛt ।
arthaṃ pūrvaṃ ca vijñānaṃ gṛhṇīyād yadi dhīḥ parā ।
pūrva-apara-artha-bhāsitvāc cintā-ādāv eka-cetasi ।
abhilāpa-dvayaṃ nityaṃ syād dṛṣṭa-kramam akramam ।
dvir dvir ekaṃ ca bhāseta bhāsanād ātma-tad-vidoḥ ।
viṣaya-antara-saṃcāre yady antyaṃ na anubhūyate ।
para-anubhūtivat sarvān anubhūtiḥ prasajyate ।
ātma-anubhūtaṃ pratyakṣaṃ na anubhūtaṃ parair yadi ।
ātma-anubhūtiḥ sā siddhā kṛto yena evam ucyate ।
vyakti-hetv-aprasiddhiḥ syān na vyakter vyaktam icchataḥ ।
vyakty-asiddhāv api vyaktaṃ yadi vyaktam idaṃ jagat ।
parasya pratipādyatvād adṛṣṭo api svayaṃ paraiḥ ।
dṛṣṭaḥ sādhanam ity eke tat-kṣepāya ātma-dṛg-vacaḥ ।
anumā-viṣaye na iṣṭaṃ parīkṣita-parigrahāt ।
vācaḥ prāmāṇyam asmin hi na anumānaṃ pravartate ।
bādhanāya āgamasya ukteḥ sādhanasya paraṃ prati ।
so apramāṇaṃ tadā asiddhaṃ tat-siddham akhilaṃ tataḥ ।
tad-āgamavataḥ siddhaṃ yadi kasya ka āgamaḥ ।
bādhyamānaḥ pramāṇena sa siddhaḥ katham āgamaḥ ।
tad-viruddha-abhyupagamas tena eva ca kathaṃ bhavet ।
tad-anya-upagame tasya tyāga-aṅgasya apramāṇatā ।
tat kasmāt sādhanaṃ na uktaṃ sva-pratītir yad udbhavā ।
yuktyā yayā āgamo grāhyo grāhikā asya api sā na kim ।
prākṛtasya sataḥ prāg yaiḥ pratipatty-akṣa-sambhavau ।
sādhanaiḥ sādhanāny artha-śakti-jñāne asya tāny alam ।
vicchinna-anugamā ye ca sāmānyena apy agocarāḥ ।
sādhya-sādhana-cintā asti na teṣv artheṣu kācana ।
puṃsām abhiprāya-vaśāt tattva-atattva-vyavasthitau ।
luptau hetu-tad-ābhāsau tasya vastv-asamāśrayāt ।
sann artho jñāna-sāpekṣo na asan jñānena sādhakaḥ ।
sato api vastv-asaṃśliṣṭā asaṃgatyā sadṛśī gatiḥ ।
liṅgaṃ svabhāvaḥ kāryaṃ vā dṛśya-adarśanam eva vā ।
sambaddhaṃ vastutaḥ siddhaṃ tad asiddhaṃ kim ātmanaḥ ।
pareṇa apy anyato gantum ayuktaṃ para-kalpitaiḥ ।
prasaṅgo dvaya-sambandhād eka-abhāve anya-hānaye ।
tad-artha-grahaṇaṃ śabda-kalpanā-āropita-ātmanām ।
aliṅgatva-prasiddhy-artham arthād artha-prasiddhitaḥ ।
kalpanā-āgamayoḥ kartur icchā-mātra-anurodhataḥ ।
vastunaś ca anyathā abhāvāt kalpitā vyabhicāriṇaḥ ।
arthād artha-gateḥ śaktiḥ pakṣa-hetv-abhidhānayoḥ ।
na arthe tena tayorn na asti svataḥ sādhana-saṃsthitiḥ ।
tat pakṣa-vacanaṃ vaktur abhiprāya-nivedane ।
pramāṇaṃ saṃśaya-utpatteḥ tataḥ sākṣān na sādhanam ।
sādhyasya eva abhidhānena pāraṃparyeṇa na apy alam ।
śaktasya sūcakaṃ hetu-vaco aśaktam api svayam ।
hetv-artha-viṣayatvena tad-aśakta-uktir īritā ।
śaktis tasya api ced hetu-vacanasya pravartanāt ।
tat-saṃśayena jijñāsor bhavet prakaraṇa-āśrayaḥ ।
vipakṣa-upagame apy etat tulyam ity anavasthitiḥ ।
antaraṅgaṃ tu sāmarthyaṃ triṣu rūpeṣu saṃsthitam ।
tatra smṛti-samādhānaṃ tad-vacasya iva saṃsthitam ।
akhyāpite hi viṣaye hetu-vṛtter asambhavāt ।
viṣaya-khyāpanād eva siddhau cet tasya śaktatā ।
vyāpti-pūrve vinā apy asmāt kṛtakaḥ śabda īdṛśaḥ ।
sarve anityā iti prokte apy arthāt tan nāśa-dhīr bhavet ।
anuktāv api pakṣasya siddher apratibandhataḥ ।
triṣv anyatam arūpasya eva anuktir nyūnatā uditā ।
sādhya-uktiṃ vā pratijñāṃ sa vadan doṣair na yujyate ।
sādhana-adhikṛter eva hetvābhāsa-prasaṅgataḥ ।
aviśeṣa-uktir apy eka-jātīye saṃśaya-avahā ।
anyathā sarva-sādhya-ukteḥ pratijñātvaṃ prasajyate ।
siddha-ukteḥ sādhanatvāc cet parasya api na duṣyate ।
idānīṃ sādhya-nirdeśaḥ sādhana-avayavaḥ katham ।
sābhāsa-ukty-ādy-upakṣepa-parihāra-viḍambanā ।
asambaddhā tathā hy eṣa na nyāya iti sūcitam ।
gamya-arthatve api sādhya-ukter asammohāya lakṣaṇam ।
tac catur-lakṣaṇaṃ rūpa-nipāta-iṣṭa-svayam-padaiḥ ।
asiddha-asādhana-artha-ukta-vādy-abhyupagama-grahaḥ ।
anukto api icchayā vyāptaḥ sādhya ātma-artha-van mataḥ ।
sarva-anya-iṣṭa-nivṛttāv apy āśaṅkā-sthāna-vāraṇam ।
vṛttau svayaṃ śruteḥ prāha kṛtā ca eṣā tad-arthikā ।
viśeṣas tad-vyapekṣātaḥ kathito dharma-dharmiṇoḥ ।
anuktāv api vāñchāyā bhavet prakaraṇād gatiḥ ।
ananvayo api dṛṣṭānte doṣas tasya yathoditaḥ ।
ātmā paraś cet so asiddha iti tatra iṣṭa-ghātakṛt ।
sādhanaṃ yad vivāde na nyastaṃ tac cen na sādhyate ।
kiṃ sādhyam anyathā aniṣṭaṃ bhaved vaiphalyam eva vā ।
sadvitīya-prayogeṣu niranvaya-viruddhate ।
etena kathite sādhyaṃ sāmānyena atha sammatam ।
tad eva artha-antara-abhāvād deha-anāptau na sidhyate ।
vācyaṃ śūnyaṃ pralapatāṃ tad etaj jāḍya-cintitam ।
tulyaṃ nāśe api cec śabda-ghaṭa-bhedena kalpane ।
na siddhena vināśena tadvataḥ sādhanād dhvaneḥ ।
tathā artha-antara-bhāve syāt tadvān kumbho apy anityatā ।
viśiṣṭā dhvaninā anveti no cen na ayoga-vāraṇāt ।
dvividho hi vyavacchedo viyoga-apara-yogayoḥ ।
vyavacchedād ayoge tu na anyena ananvaya-āgamaḥ ।
sāmānyam eva tat sādhyaṃ na ca siddha-prasādhanam ।
viśiṣṭaṃ dharmiṇā tac ca na niranvaya-doṣavat ।
etena dharmi-dharmābhyāṃ viśiṣṭau dharma-dharmiṇau ।
pratyākhyātau nirākurvan dharmiṇy evam asādhanāt ।
samudāya-apavādo hi na dharmiṇi virudhyate ।
sādhyaṃ yatas tathā na iṣṭaṃ sādhyo dharmo atra kevalaḥ ।
ekasya dharmiṇaḥ śāstre nānā-dharma-sthitāv api ।
sādhyaḥ syād ātmanā eva iṣṭa ity upāttā svayaṃ-śrutiḥ ।
śāstra-abhyupagamād eva sarva-ādānāt prabādhane ।
tatra ekasya api doṣaḥ syād yadi hetu-pratijñayoḥ ।
śabda-nāśe prasādhye syād gandhe bhū-guṇatā-kṣateḥ ।
hetur viruddho aprakṛter no ced anyatra sā samā ।
atha atra dharmī prakṛtas tatra śāstra-artha-bādhanam ।
atha vādi-iṣṭatāṃ brūyād dharmi-dharma-ādi-sādhanaiḥ ।
kaiścit prakaraṇair icchā bhavet sā gamyate ca taiḥ ।
balāt tava icchā iyam iti vyaktam īśvara-ceṣṭitam ।
vadan na kārya-liṅgāṃ tāṃ vyabhicāreṇa bādhyate ।
anāntarīyake ca arthe bādhite anyasya kā kṣatiḥ ।
uktaṃ ca na āgama-apekṣam anumānaṃ sva-gocare ।
siddhaṃ tena susiddhaṃ tan na tadā śāstram īkṣyate ।
vāda-tyāgas tadā syāc cen na tadā anabhyupāyataḥ ।
upāyo hy abhyupāye ayam anaṅgaṃ sa tadā api san ।
tathā viśuddhe viṣaya-dvaye śāstra-parigraham ।
cikīrṣoḥ sa hi kālaḥ syāt tadā śāstreṇa bādhanam ।
tad-virodhena cintāyās tat siddha-artheṣv ayogataḥ ।
tṛtīya-sthāna-saṃkrāntau nyāyaḥ śāstra-parigrahaḥ ।
tatra api sādhya-dharmasya sambaddhasya eva bādhanam ।
parihāryaṃ na ca anyeṣām anavasthā-prasaṅgataḥ ।
kena iyaṃ sarva-cintāsu śāstraṃ grāhyam iti sthitiḥ ।
kṛtā idānīm asiddhāntair grāhyo dhūmena na analaḥ ।
riktasya jantoj jātasya guṇa-doṣam apaśyataḥ ।
vilabdhā bata kena amī siddhānta-viṣam agrahāḥ ।
yadi sādhana ekatra sarvaṃ śāstraṃ nidarśane ।
darśayet sādhanaṃ syād ity eṣā lokottarā sthitiḥ ।
asambaddhasya dharmasya kim asiddhau na sidhyati ।
hetus tat-sādhanāya uktaḥ kiṃ duṣṭas tatra sidhyati ।
dharmān anupanīya eva dṛṣṭānte dharmiṇo akhilān ।
vāg-dhūma-āder jano anveti caitanya-dahana-ādikam ।
svabhāvaṃ kāraṇaṃ vā artho avyabhicāreṇa sādhayan ।
kasyacid vāda-bādhāyāṃ svabhāvān na nivartate ।
prapadyamānaś ca anyas taṃ nāntarīyakam īpsitaiḥ ।
sādhya-arthair hetunā tena katham apratipāditaḥ ।
ukto anukto api ced hetur virodho vādino atra kim ।
na hi tasya ukti-doṣeṇa sa jātaḥ śāstra-bādhanam ।
bādhakasya abhidhānāc ced doṣo yadi vaden na saḥ ।
kiṃ na bādheta so akurvan na yuktaṃ kena duṣyati ।
anyeṣu hetvābhāseṣu sva-iṣṭasya eva aprasādhanāt ।
duṣyed vyartha-abhidhānena na atra tasya prasādhanāt ।
yadi kiṃcit kvacic śāstre na yuktaṃ pratiṣidhyate ।
bruvāṇo yuktam apy anyad iti rājakula-sthitiḥ ।
sarvān arthān samīkṛtya vaktuṃ śakyaṃ na sādhanam ।
sarvatra tena utsanne ayaṃ sādhya-sādhana-saṃsthitiḥ ।
viruddhayor eka-dharmiṇy ayogād astu bādhanam ।
viruddha-ekāntikena atra tadvad asti virodhitā ।
abādhyabādhakatve api tayoḥ śāstra-artha-viplavāt ।
asambandhe api bādhā cet syāt sarvaṃ sarva-bādhakam ।
sambandhas tena tatra eva bādhanād asti ced asat ।
hetoḥ sarvasya cintyatvāt sva-sādhye guṇa-doṣayoḥ ।
nāntarīyakatā-sādhye sambandhaḥ sā iha na īkṣyate ।
kevalaṃ śāstra-pīḍā iha doṣaḥ sā anyakṛte samā ।
śāstra-abhyupagamāt sādhyaḥ śāstra-dṛṣṭo khilo yadi ।
pratijñā asiddha-dṛṣṭānta-hetu-vādaḥ prasajyate ।
uktayoḥ sādhanatvena no ced īpsita-vādataḥ ।
nyāya-prāptaṃ na sādhyatvaṃ vacanād vinivartate ।
anīpsitam asādhyaṃ ced vādinā anyo apy anīpsitaḥ ।
dharmo asādhyas tadā asādhyaṃ bādhamānaṃ virodhi kim ।
pakṣa-lakṣaṇa-bāhya-arthaḥ svayaṃ śabdo apy anarthakaḥ ।
śāstreṣv icchā-pravṛtty-artho yadi śaṅkā kuto anviyam ।
so aniṣiddhaḥ pramāṇena gṛhṇan kena nivāryate ।
niṣiddhaś cet pramāṇena vācā kena pravartyate ।
pūrvam apy eṣa siddhāntaṃ sva-icchayā eva gṛhītavān ।
kathaṃcid anyaṃ sa punar grahītuṃ labhate na kim ।
dṛṣṭer vipratipattīnām atra akarṣīt svayaṃ śrutim ।
iṣṭa-akṣatim asādhyatvam anavasthāṃ ca darśayan ।
samaya-āhita-bhedasya parihāreṇa dharmiṇaḥ ।
prasiddhasya gṛhīty-arthaṃ jagāda anyaḥ svayaṃ-śrutim ।
vicāra-prastuter eva prasiddhaḥ siddha āśrayaḥ ।
sva-icchā-kalpita-bhedeṣu padārtheṣv avivādataḥ ।
asādhyatām atha prāha siddha-ādeśena dharmiṇaḥ ।
svarūpeṇa eva nirdeśya iti anena eva tad gatam ।
siddha-sādhana-rūpeṇa nirdeśasya hi sambhave ।
sādhyatvena eva nirdeśya iti idaṃ phala-vad bhavet ।
anumānasya sāmānya-viṣayavaṃ ca varṇitam ।
iha evaṃ na hy anukte api kiṃcit pakṣe virudhyate ।
kuryāc ced dharmiṇaṃ sādhyaṃ tataḥ kiṃ tan na śakyate ।
kasmād hetv-anvaya-abhāvān na ca doṣas tayor ayam ।
uttara-avayava-apekṣo na doṣaḥ pakṣa iṣyate ।
tathā hetv-ādi-doṣo api pakṣa-doṣaḥ prasajyate ।
sarvaiḥ pakṣasya bādhātas tasmāt tan-mātra-liṅginaḥ ।
pakṣa-doṣā matā na anye pratyakṣa-ādi-virodha-vat ।
hetv-ādi-lakṣaṇair bādhyaṃ muktvā pakṣasya lakṣaṇam ।
ucyate parihāra-artham avyāpti-vyatirekayoḥ ।
svayaṃ nipāta-rūpa-ākhyā vyatirekasya bādhikāḥ ।
saha anirākṛtena iṣṭa-śrutir avyāpti-bādhanī ।
sādhya-abhyupagamaḥ pakṣa-lakṣaṇaṃ teṣv apakṣatā ।
nirākṛte bādhanataḥ śeṣe alakṣaṇa-vṛttitaḥ ।
svayam iṣṭa-abhidhānena gata-arthe apy avadhāraṇe ।
kṛtya-antena abhisambandhād uktaṃ kāla-antara-cchide ।
iha anaṅgam iṣern niṣṭhā tena īpsita-pade punaḥ ।
aṅgam eva tathā asiddha-hetv-ādi pratiṣidhyate ।
avācakatvāc ca ayuktaṃ tena iṣṭaṃ svayam ātmanā ।
anapekṣya akhilaṃ śāstraṃ tad abhīṣṭasya sādhyatā ।
tena anabhīṣṭa-saṃsṛṣṭasya iṣṭasya api hi bādhane ।
yathā sādhyam abādhātaḥ pakṣa-hetū na duṣyataḥ ।
aniṣiddhaḥ pramāṇābhyāṃ sa ca upagama iṣyate ।
sandigdhe hetu-vacanād vyasto hetor anāśrayaḥ ।
anumānasya bhedena sā bādhā uktā caturvidhā ।
tatra abhyupāyaḥ kārya-aṅgaṃ svabhāva-aṅgaṃ jagat sthitiḥ ।
ātma-aparodha-abhimato bhūta-niścaya-yukta-vāk ।
āptaḥ sva-vacanaṃ śāstraṃ ca evam uktaṃ samatvataḥ ।
yathā ātmano apramāṇatve vacanaṃ na pravartate ।
śāstra-dṛṣṭe tathā na arthe vicāras tad anāśraye ।
tat prastāva-āśrayatve hi śāstraṃ bādhakam ity amum ।
vaktum arthaṃ sva-vācā asya sahoktiḥ sāmya-dṛṣṭaye ।
udāharaṇam apy atra sadṛśaṃ tena varṇitam ।
pramāṇānām abhāve hi śāstra-vācor ayogataḥ ।
sva-vāg-virodhe vispaṣṭam udāharaṇam āgame ।
diṅmātra-darśanaṃ tatra pretya-dharmo sukha-pradaḥ ।
śāstriṇo apy atadālambe viruddha-uktau tu vastuni ।
na bādhā pratibandhaḥ syāt tulya-kakṣyatayā dvayoḥ ।
yathā sva-vāci tac ca asyā tadā sva-vacana-ātmakam ।
tayoḥ pramāṇaṃ yasya asti tat syād anyasya bādhakam ।
pratijñām anumānaṃ vā pratijñā-apeta-yuktikā ।
tulya-kakṣyā yathārthaṃ vā bādheta katham anyathā ।
prāmāṇyam āgamānāṃ ca prāg eva vinivāritam ।
abhyupāya-vicāreṣu tasmād doṣo ayam iṣyate ।
tasmād viṣaya-bhedasya darśanāya pṛthak kṛtaḥ ।
anumāna-abahirbhūto apy abhyupāyaḥ prabādhanāt ।
anyathā atiprasaṅgaḥ syād vyarthatā vā pṛthak kṛteḥ ।
bhedo vāṅ-mātra-vacane pratibandhaḥ sva-vācy api ।
tena abhyupagamāc śāstraṃ pramāṇam sarva-vastuṣu ।
bādhakaṃ yadi na icchet sa bādhakaṃ kiṃ punar bhavet ।
sva-vāg-virodho abhedaḥ syāt sva-vāk-śāstra-virodhayoḥ ।
puruṣa-icchā kṛtā ca asya paripūrṇā pramāṇatā ।
tasmāt prasiddheṣv artheṣu śāstra-tyāge api na kṣatiḥ ।
parokṣeṣv āgama-aniṣṭau na cintā eva pravartate ।
virodha-udbhāvana-prāyā parīkṣā apy atra tad-yathā ।
adharma-mūlaṃ rāga-ādi snānaṃ ca adharma-śodhanam ।
śāstraṃ yat siddhayā yuktyā sva-vācā ca na bādhyate ।
dṛṣṭe adṛṣṭe api tad grāhyam iti cintā pravartate ।
artheṣv apratiṣiddhatvāt puruṣa-icchā-anurodhinaḥ ।
iṣṭa-śabda-abhidheyatvasya āpto atra akṣata-vāg janaḥ ।
uktaḥ prasiddha-śabdena dharmas tad vyavahārajaḥ ।
pratyakṣa-ādim iti māna-śruty-āropeṇa sūcitaḥ ।
tad-āśraya-bhuvām icchā-vartitvād aniṣedhinām ।
kṛtānām akṛtānāṃ vā yogyaṃ viśvaṃ svabhāvataḥ ।
artha-mātra-anurodhinyā bhāvinyā bhūtayā api vā ।
bādhyate pratirundhānaḥ śabda-yogyatayā tayā ।
tad-yogyatā-balād eva vastuto ghaṭito dhvaniḥ ।
sarvo asyām apratīte api tasmiṃs tat-siddhatā tataḥ ।
asādhāraṇatā na syāt bādhā-hetor iha anyathā ।
tan niṣedho anumānāt syāc śabda-arthe anakṣa-vṛttitaḥ ।
asādhāraṇatā tatra hetūnāṃ yatra na anvayi ।
sattvam ity abhyudāhāro hetor evaṃ phalo mataḥ ।
saṃketa-saṃśrayāḥ śabdāḥ sa ca icchā-mātra-saṃśrayaḥ ।
na asiddhiḥ śabda-siddhānām iti śabda-prasiddha-vāk ।
anumāna-prasādhyeṣu viruddhāvyabhicāriṇaḥ ।
abhāvaṃ darśayaty evaṃ pratīter anumā tv ataḥ ।
athavā bruvato lokasya anumā abhāva ucyate ।
kiṃ tena bhinna-viṣayā pratītir anumānataḥ ।
tena anumānād vastūnāṃ sad-asattā-anurodhinaḥ ।
bhinnasya atad-vaśād vṛttis tad icchājā iti sūcitam ।
candratāṃ śaśino anicchan kāṃ pratītiṃ sa vāñchati ।
iti taṃ praty adṛṣṭāntaṃ tad-asādhāraṇaṃ matam ।
na udāharaṇam eva idam adhikṛtya idam ucyate ।
lakṣaṇatvāt tathā avṛkṣo dhātrī ity uktau ca bādhanāt ।
atra api loke dṛṣṭatvāt karpūra-rajata-ādiṣu ।
samayād vartamānasya kā asādhāraṇatā abhidhā ।
yadi tasya kvacit sidhyet siddhaṃ vastu-balena tat ।
pratīti-siddha-upagame aśaśiny apy anivāraṇam ।
tasya vastuni siddhasya śaśiny apy anivāraṇam ।
tad-vastv-abhāve śaśini vāraṇe api na duṣyati ।
tasmād avastu-niyata-saṃketa-dhvani-bhāvinām ।
yogyāḥ padārthā dharmāṇām icchāyā anirodhanāt ।
tāṃ yogyatāṃ nirundhānaṃ saṃketa-apratiṣedhajā ।
pratihanti pratīta-ākhyā yogyatā viṣayā anumā ।
śabdānām artha-niyamaḥ saṃketa-anuvidhāyinām ।
na ity anena uktam atra eṣāṃ pratiṣedho virudhyate ।
naimittikyāḥ śruter artham arthaṃ vā pāramārthikam ।
śabdānāṃ pratirundhāno na bādhyas tena varṇitaḥ ।
tasmād viṣaya-bhedasya darśanāya pṛthakkṛtā ।
anumāna-abahirbhūtā pratītir api pūrvavat ।
siddhayoḥ pṛthag-ākhyāne darśayaṃś ca prayojanam ।
ete sahetuke prāha na anumā-adhyakṣa-bādhane ।
tatra apy adhyakṣa-bādhāyāṃ nānā-rūpatayā dhvanau ।
prasiddhasya śrutau rūpaṃ yad eva pratibhāsate ।
advayaṃ śabala-ābhāsasya adṛṣṭer buddhi-janmanaḥ ।
tad-artha-artha-uktir asya eva kṣepe adhyakṣeṇa bādhanam ।
tad eva rūpaṃ tatra arthaḥ śeṣaṃ vyāvṛtti-lakṣaṇam ।
avastu-rūpaṃ sāmānyam atas tan na akṣa-gocaraḥ ।
tena sāmānya-dharmāṇāṃ apratyakṣatva-siddhitaḥ ।
pratikṣepe apy abādhā iti śrāvaṇa-uktyā prakāśitam ।
sarvathā avācya-rūpatvāt siddhyā tasya samāśrayāt ।
bādhanāt tad-balena uktaḥ śravaṇena akṣa-gocaraḥ ।
sarvatra vādino dharmo yaḥ sva-sādhyatayā īpsitaḥ ।
tad dharmavati bādhā syān na anya-dharmeṇa dharmiṇi ।
anyathā asya uparodhaḥ ko bādhite anyatra dharmiṇi ।
gata-arthe lakṣaṇe na asmin sva-dharmi-vacanaṃ punaḥ ।
bādhāyāṃ dharmiṇo api syāt bādhā ity asya prasiddhaye ।
āśrayasya virodhena tad-āśrita-virodhanāt ।
anyathā evaṃvidho dharmaḥ sādhya ity abhidhānataḥ ।
tad bādhām eva manyeta sva-dharmi-vacanaṃ tataḥ ।
nanv etad apy artha-siddhaṃ satyaṃ kecit tu dharmiṇaḥ ।
kevalasya uparodhe api doṣavat tām upāgatāḥ ।
yathā parair anutpādyā pūrva-rūpan na kha-ādikam ।
sakṛc śabda-ādy-ahetutvād ity ukte prāha dūṣakaḥ ।
tadvad vastu-svabhāvo asan dharmī vyoma-ādir ity api ।
na evam iṣṭasya sādhyasya bādhā kvacana vidyate ।
dvayasya api hi sādhyatve sādhya-dharma-uparodhi yat ।
bādhanaṃ dharmiṇas tatra bādhā ity etena varṇitam ।
tathā eva dharmiṇo apy atra sādhyatvāt kevalasya na ।
yady evam atra bādhā syāt na anya-anutpādya-śaktikaḥ ।
sakṛc śabda-ādy-ahetutvāt sukha-ādir iti pūrvavat ।
virodhitā bhavet atra hetur aikāntiko yadi ।
krama-kriyā anityatayor avirodhād vipakṣataḥ ।
vyāvṛtteḥ saṃśayād eṣa śeṣavad bheda iṣyate ।
svayam iṣṭo yato dharmaḥ sādhyas tasmāt tad-āśrayaḥ ।
bādhyo na kevalo na anya-saṃśrayo vā iti sūcitam ।
svayaṃ śrutyā anya-dharmāṇāṃ bādhā abādhā iti kathyate ।
tathā sva-dharmiṇā anyasya dharmiṇo api iti kathyate ।
sarva-sādhana-doṣeṇa pakṣa eva uparudhyate ।
tathā api pakṣa-doṣatvaṃ pratijñā-mātra-saṃjñinaḥ ।
uttara-avayava-apekṣo yo doṣaḥ so anubadhyate ।
tena ity uktam ato apakṣa-doṣo asiddha-āśraya-ādikam ।
dharmi-dharma-viśeṣāṇāṃ svarūpasya ca dharmiṇaḥ ।
bādhā-sādhya-aṅga-bhūtānām anena eva upadarśitā ।
tatra udāhṛti-diṅmātram ucyate arthasya dṛṣṭaye ।
dravya-lakṣaṇa-yukto anyaḥ saṃyoge artho asti dṛṣṭi-bhāk ।
adṛśyasya aviśiṣṭasya pratijñā niṣprayojanā ।
iṣṭo hy avayavī kāryaṃ dṛṣṭyā adṛśyeṣv asambhavī ।
aviśiṣṭasya ca anyasya sādhane siddha-sādhanam ।
gurutva-adhogatī syātāṃ yady asau syāt tulā-natiḥ ।
tan nirguṇa-kriyas tasmāt samavāyi na kāraṇam ।
tata eva na dṛśyo asāv adṛṣṭeḥ kārya-rūpayoḥ ।
tad-bādhā-anya-viśeṣasya nāntarīyaka-bhāvinaḥ ।
ā sūkṣmād dravyam ālāyās tulyatvād aṃśu-pāta-vat ।
dravya-antara-gurutvasya gatirn na ity aparo abravīt ।
tasya krameṇa saṃyukte pāṃśu-rāśau sakṛd yute ।
bhedaḥ syād gaurave tasmāt pṛthak saha ca tolite ।
krameṇa māṣaka-ādīnāṃ saṃkhyā-sāmyaṃ na yujyate ।
sarṣapād ā mahā-rāśer uttarottara-vṛddhimat ।
gurutvaṃ kāryam ālāya yadi na eva upalakṣyate ।
ā sarṣapād gurutvaṃ tad durlakṣitam analpakam ।
taulyaṃ tat-kāraṇaṃ kārya-gaurava-anupalakṣaṇāt ।
nanv adṛṣṭo aṃśu-vat so artho na ca tat-kāryam īkṣyate ।
gurutva-agati-vat sarva-tad-guṇa-anupalakṣaṇāt ।
māṣaka-āder anādhikyam anatiḥ sā upalakṣaṇam ।
yathāsvam akṣeṇa adṛṣṭe rūpa-ādāv adhika-adhike ।
abhyupāyaḥ sva-vāg-ādi-bādhāyāḥ sambhavena tu ।
udāharaṇam apy anyad diśā gamyam yathoktayā ।
tri-kāla-viṣayatvāt tu kṛtyānām atathātmakam ।
tathā param pratinyastam sādhyaṃ na iṣṭaṃ tadā api tat ।
pratyāyana-adhikāre tu sarva-asiddha-avarodhinī ।
tasmāt sādhya-śrutirn na iṣṭaṃ viśeṣam avalambate ।
tena aprasiddha-dṛṣṭānta-hetu-udāharaṇaṃ kṛtam ।
anyathā śaśa-śṛṅga-ādau sarva-asiddhe api sādhyatā ।
sarvasya ca aprasiddhatvāt kathaṃcit tena na kṣamaḥ ।
karma-ādi-bheda-upakṣepa-parihāra-avivecane ।
prāg-asiddha-svabhāvatvāt sādhya-avayava ity asat ।
tulya-siddhāntatā te hi yena upagama-lakṣaṇāḥ ।
samudāyasya sādhyatve apy anyonyasya viśeṣaṇam ।
sādhyaṃ dvayaṃ tadā asiddhaṃ hetu-dṛṣṭānta-lakṣaṇam ।
asambhavāt sādhya-śabdo dharmi-vṛttir yadi iṣyate ।
śāstreṇa alaṃ yathāyogaṃ loka eva pravartatām ।
sādhana-ākhyāna-sāmarthyāt tad-arthe sādhyatā gatā ।
hetv-ādi-lakṣaṇair vyāpter anāśaṅkyaṃ ca sādhanam ।
pūrva-avadhāraṇe tena pratijñā-lakṣaṇa-abhidhā ।
vyarthā vyāpti-phalā sā uktiḥ sāmarthyād gamyate tataḥ ।
viruddhatā iṣṭa-asambandho anupakāra-sahāsthitī ।
evaṃ sarva-aṅga-doṣāṇāṃ pratijñā-doṣatā bhavet ।
pakṣa-doṣaḥ para-apekṣo na iti ca pratipāditam ।
iṣṭa-asambhavy-asiddhaś ca sa eva syāt nirākṛtaḥ ।
anityatva-sahetutve śabda evaṃ prakīrtayet ।
dṛṣṭānta-ākhyān ato anyat kim asty atra artha-anudarśanam ।
viśeṣe bhinnam ākhyāya sāmānyasya anuvartane ।
na tad-vyāpteḥ phalaṃ vā kiṃ sāmānyena anuvartane ।
syān nirākaraṇaṃ śabde sthitena eva ity ato abravīt ।
viruddha-viṣaye anyasmin vadann āha anyatāṃ śruteḥ ।
sā ca bheda-apratikṣepāt sāmānyānāṃ na vidyate ।
vṛkṣo na śiṃśapā eva iti yathā prakaraṇe kvacit ।
sarva-śruter eka-vṛttirn niṣedhaḥ syān na tāvatā ।
jñāpya-jñāpakayor bhedād dharmiṇo hetu-bhāvinaḥ ।
asiddher jñāpakatvasya dharmy-asiddhaḥ sva-sādhane ।
dharma-dharmi-vivekasya sarva-bhāveṣv asiddhitaḥ ।
sarvatra doṣas tulyaś cen na saṃvṛtyā viśeṣataḥ ।
paramārtha-vicāreṣu tathābhūta-prasiddhitaḥ ।
tattvānyatvaṃ padārtheṣu sāṃvṛteṣu niṣidhyate ।
anumāna-anumeya-artha-vyavahāra-sthitis tv iyam ।
bhedaṃ pratyaya-saṃsiddham avalambya ca kalpyate ।
yathāsvaṃ bheda-niṣṭheṣu pratyayeṣu vivekinaḥ ।
dharmī dharmāś ca bhāsante vyavahāras tad-āśrayaḥ ।
vyavahāra-upanīto atra sa eva aśliṣṭa-bheda-dhīḥ ।
sādhyaḥ sādhanatāṃ nītas tena asiddhaḥ prakāśitaḥ ।
bheda-sāmānyayor dharma-bhedād aṅga-aṅgitā tataḥ ।
yathā anityaḥ prayatna-utthaḥ prayatna-utthatayā dhvaniḥ ।
pakṣa-aṅgatve apy abādhatvān na asiddhir bhinna-dharmiṇi ।
yathā aśvo na viṣāṇitvād eṣa piṇḍo viṣāṇavān ।
sādhya-kāla-aṅgatā vā na nivṛtter upalakṣya tat ।
viśeṣo api pratijñā-artho dharma-bhedān na yujyate ।
pakṣa-dharma-prabhedena sukha-grahaṇa-siddhaye ।
hetu-prakaraṇa-arthasya sūtra-saṃkṣepa ucyate ।
ayogaṃ yogam aparair atyantāyogam eva ca ।
vyavacchinatti dharmasya nipāto vyatirecakaḥ ।
viśeṣaṇa-viśeṣyābhyāṃ kriyayā ca sahoditaḥ ।
vivakṣāto prayoge api tasya artho ayaṃ pratīyate ।
vyavaccheda-phalaṃ vākyaṃ yataś caitro dhanurdharaḥ ।
pārtho dhanurdharo nīlaṃ sarojam iti vā yathā ।
pratiyogi-vyavacchedas tatra apy artheṣu gamyate ।
tathā prasiddheḥ sāmarthyād vivakṣā-anugamād dhvaneḥ ।
tad ayogavyavacchedād dharmi-dharma-viśeṣaṇam ।
tad-viśiṣṭatayā dharmo na niranvaya-doṣa-bhāk ।
svabhāva-kārya-siddhy-arthaṃ dvau dvau hetu-viparyayau ।
vivādād bheda-sāmānye śeṣo vyāvṛtti-sādhanaḥ ।
na hi svabhāvād anyena vyāptir gamyasya kāraṇe ।
sambhavād vyabhicārasya dvidhā vṛtti-phalaṃ tataḥ ।
prayatnānantaraṃ jñānaṃ prāk sato niyamena na ।
tasya āvṛtty-akṣa-śabdeṣu sarvathā anupayogataḥ ।
kadācin nirapekṣasya kārya-ākṛti-virodhataḥ ।
kādācitka-phalaṃ siddhaṃ tal-liṅgaṃ jñānam īdṛśam ।
etena eva prasiddho api svabhāvasya pṛthak kṛtiḥ ।
kāryeṇa saha nirdeśe mā jñāsīt sarvam īdṛśam ।
vyutpatty-arthī ca hetu-uktir ukta-artha-anumitau kṛtā ।
prabheda-mātram ākhyātaṃ lakṣaṇaṃ tu na bhidyate ।
tena atra kārya-liṅgena svabhāvo apy ekadeśa-bhāk ।
sadṛśa-udāhṛtiś ca ataḥ prayatnād vyakti-janmanaḥ ।
yan nāntarīyakā sattā yo vā ātmā svo avibhāgavān ।
sa tena avyabhicārī syād ity arthaṃ tat prabhedanam ।
saṃyogy-ādiṣu yeṣv asti pratibandho na tādṛśam ।
na te hetava ity uktaṃ vyabhicārasya sambhavāt ।
sati vā pratibandhes tu sa eva gati-sādhanaḥ ।
niyamo hy avinābhāvo anityaś ca na sādhanam ।
aikāntikatvaṃ vyāvṛtter avinābhāva ucyate ।
tac ca na apratibaddheṣu tata eva anvaya-sthitiḥ ।
svātmatve hetu-bhāve vā siddhe hi vyatirekitā ।
sidhyaty ato viśeṣe na vyatireko na ca anvayaḥ ।
adṛṣṭi-mātram ādāya kevalaṃ vyatirekitā ।
uktā anaikāntikas tasmād anyathā gamako bhavet ।
prāṇa-ādy-abhāvo nairātmya-vyāptī iti vinivartane ।
ātmano vinivarteta prāṇa-ādir yadi tac ca na ।
anyasya vinivṛttyā anya-vinivṛtter ayogataḥ ।
tadātmā tat-prasūtaś cen na etad ātma-upalambhane ।
tasya upalabdhāv agatāv agatau ca prasidhyati ।
te ca atyantaparokṣasya dṛṣṭy-adṛṣṭī na sidhyataḥ ।
anyatra adṛṣṭa-rūpasya ghaṭa-ādau na iti vā kutaḥ ।
ajñāta-vyatirekasya vyāvṛtter vyāpitā kutaḥ ।
prāṇa-ādeś ca kvacid dṛṣṭyā sattva-asattvaṃ pratīyate ।
tathā ātmā yadi dṛśyeta sattva-asattvaṃ pratīyate ।
yasya hetor abhāvena ghaṭe prāṇo na dṛśyate ।
dehe api yady asau na syād yukto dehena sambhavaḥ ।
bhinne api kiṃcit sādharmyād yadi tattvaṃ pratīyate ।
prameyatvād ghaṭa-ādīnāṃ sātmatvaṃ kiṃ na mīyate ।
aniṣṭaṃ cet pramāṇaṃ hi sarva-iṣṭīnāṃ nibandhanam ।
bhāva-abhāva-vyavasthāṃ kaḥ kartuṃ tena vinā prabhuḥ ।
smṛti-icchā-yatnajaḥ prāṇa-nimeṣa-ādis tad-udbhavaḥ ।
viṣaya-indriya-cittibhyas tāḥ sva-jāti-samudbhavāḥ ।
anyonya-pratyaya-apekṣā anvaya-vyatireka-bhāk ।
etāv atyātmabhāvo ayam anavasthā-anya-kalpane ।
śrāvaṇatvena tat-tulyaṃ prāṇa-ādi-vyabhicārataḥ ।
na tasya vyabhicāritvād vyatireke api cet katham ।
na asādhyād eva viśleṣas tasya nanv evam ucyate ।
sādhye anuvṛtty-abhāvo arthāt tasya anyatra apy asau samaḥ ।
asādhyād eva viccheda iti sādhye astitā ucyate ।
arthāpattyā ata eva uktam ekena dvaya-darśanam ।
īdṛg-avyabhicāro ato ananvayeṣu na sidhyati ।
pratiṣedha-niṣedhaś ca vidhānāt kīdṛśo aparaḥ ।
nivṛttirn na asataḥ sādhyād asādhyeṣv eva no tataḥ ।
na iti sā eva nivṛttiḥ kiṃ nivṛtter asato matā ।
nivṛtty-abhāvas tu vidhir vastu-bhāvo asato api san ।
vastv-abhāvas tu na asti iti paśya bāndhya-vijṛmbhitam ।
nivṛttir yadi tasmin na hetor vṛttiḥ kiṃ niṣidhyate ।
sā api na pratiṣedho ayaṃ nivṛttiḥ kiṃ niṣidhyate ।
vidhānaṃ pratiṣedhaṃ ca muktvā śābdo asti na aparaḥ ।
vyavahāraḥ sa ca asatsu na iti prāptā atra mūkatā ।
satāṃ ca na niṣedho asti so asatsu ca na vidyate ।
jagaty anena nyāyena nañ-arthaḥ pralayaṃ gataḥ ।
deśa-kāla-niṣedhaś ced yathā asti sa niṣidhyate ।
na tathā na yathā so asti tathā api na niṣidhyate ।
tasmād āśritya śabda-arthaṃ bhāva-abhāva-samāśrayam ।
abāhya-āśrayam atra iṣṭaṃ sarvaṃ vidhi-niṣedhanam ।
tābhyāṃ sa dharmī sambaddhaḥ khyāty-abhāve api tādṛśaḥ ।
śabda-pravṛtter asti iti so api iṣṭo vyavahāra-bhāk ।
anyathā syāt padārthānāṃ vidhāna-pratiṣedhane ।
eka-dharmasya sarvātma-vidhāna-pratiṣedhanam ।
anānā-ātma-ātmatayā bhede nānā-vidhi-niṣedha-vat ।
eka-dharmiṇy asaṃhāro vidhāna-pratiṣedhayoḥ ।
ekaṃ dharmiṇam uddiśya nānā-dharma-samāśrayam ।
vidhāv ekasya tad-bhājām iva anyeṣām upekṣakam ।
niṣedhe tad-viviktaṃ ca tad anyeṣām apekṣakam ।
vyavahāram asatya-arthaṃ prakalpayati dhīr yathā ।
taṃ tathā eva avikalpya-artha-bheda-āśrayam upāgatāḥ ।
anādi-vāsanā-udbhūtaṃ bādhante arthaṃ na laukikam ।
tat-phalo atat-phalaś ca artho bhinna ekas tatas tataḥ ।
tais tair upaplavairn nīta-saṃcaya-apacayair iva ।
atadvān api sambandhāt kutaścid upanīyate ।
dṛṣṭiṃ bheda-āśrayais te api tasmād ajñāta-viplavāḥ ।
sattā-sādhana-vṛtteś ca sandigdhaḥ syād asan na saḥ ।
asattvaṃ ca abhyupagamād apramāṇān na yujyate ।
asato avyatireke api sapakṣād vinivartanam ।
sandigdhaṃ tasya sandehād vipakṣād vinivartanam ।
ekatra niyame siddhe sidhyaty anya-nivartanam ।
dvairāśye saty adṛṣṭe api syād adṛṣṭeṣu saṃśayaḥ ।
avyakti-vyāpino apy arthāḥ santi taj-jāti-bhāvinaḥ ।
kvacin na niyamo dṛṣṭyā pārthiva-aloha-lekhya-vat ।
bhāve virodhasya adṛṣṭau kaḥ sandehaṃ nivartayet ।
kvacid viniyamāt ko anyas tat-kārya-ātmatayā sa ca ।
nairātmyād api tena asya sandigdhaṃ vinivartanam ।
astu nāma tathā apy ātmā na anairātmyāt prasidhyati ।
yena asau vyatirekasya na abhāvaṃ bhāvam icchati ।
yathā na avyatireke api prāṇa-ādirn na sapakṣataḥ ।
sapakṣa-avyatirekī ced hetur hetur ato anvayī ।
na anvayy avyatirekī ced anairātmyaṃ na sātmakam ।
yan nāntarīyakaḥ svātmā yasya siddhaḥ pravṛttiṣu ।
nivartakaḥ sa eva ataḥ pravṛttau ca pravartakaḥ ।
nāntarīyakatā sā ca sādhanaṃ samapekṣate ।
kārye dṛṣṭir adṛṣṭiś ca kāryakāraṇatā hi te ।
artha-antarasya tad-bhāve abhāvo niyamato agatiḥ ।
abhāva-asambhavāt teṣām abhāve nitya-bhāvinaḥ ।
kārya-svabhāva-bhedānāṃ kāraṇebhyaḥ samudbhavāt ।
tair vinā bhavato anyasmāt tajjaṃ rūpaṃ kathaṃ bhavet ।
sāmagrī-śakti-bhedād hi vastūnāṃ viśvarūpatā ।
sā cen na bhedikā prāptam eka-rūpam idaṃ jagat ।
bhedaka-abhedakatve syād vyāhatā bhinna-rūpatā ।
ekasya nānā-rūpatve dve rūpe pāvaka-itarau ।
tat tasya ajananaṃ rūpam anyasya yadi sā eva sā ।
na tasya ajananaṃ rūpaṃ tat tasyāḥ sambhavet katham ।
tataḥ svabhāvau niyatāv anyonyaṃ hetu-kāryayoḥ ।
tasmāt sva-dṛṣṭāv iva tad dṛṣṭe kārye api gamyate ।
ekaṃ katham anekasmāt kleda-vad dugdha-vāriṇaḥ ।
drava-śakter yataḥ kledaḥ sā tv ekā eva dvayor api ।
bhinna-abhinnaḥ kim asya ātmā bhinno atha dravatā katham ।
abhinnā ity ucyate buddhes tad-rūpāyā abhedataḥ ।
tadvad bhede api dahano dahana-pratyaya-āśrayaḥ ।
yena aṃśena adadhad dhūmaṃ tena aṃśena tathā gatiḥ ।
dahana-pratyaya-aṅgād eva anya-apekṣāt samudbhavāt ।
dhūmo atad-vyabhicāri iti siddhaṃ kāryaṃ tathā param ।
dhūma-indhana-vikāra-aṅgatā-pade dahana-sthiteḥ ।
anagniś ced adhūmo asau sadhūmaś cet sapāvakaḥ ।
nāntarīyakatā jñeyā yathāsvaṃ hetv-apekṣayā ।
svabhāvasya yathoktaṃ prāk vināśa-kṛtakatvayoḥ ।
ahetutva-gati-nyāyaḥ sarvo ayaṃ vyatirekiṇaḥ ।
abhyūhyaḥ śrāvaṇatva-ukteḥ kṛtāyāḥ sāmya-dṛṣṭaye ।
hetu-svabhāva-vyāvṛttyā eva artha-vyāvṛtti-varṇanāt ।
siddha-udāharaṇā ity ukta-anupalabdhiḥ pṛthag na tu ।
tatra apy adṛśyāt puruṣāt prāṇa-āder anivartanāt ।
sandeha-hetutā-ākhyātyā dṛśya-arthe sā iti sūcitam ।
anaṅgīkṛta-vastv-aṃśo niṣedhaḥ sādhyate nayā ।
vastuny api tu pūrvābhyāṃ paryudāso vidhānataḥ ।
tatra upalabhyeṣv astitvam upalabdher na ca aparam ।
ity ajña-jñāpanāya eka-anupākhya-udāhṛtir matā ।
viṣaya-asattvatas tatra viṣayi pratiṣidhyate ।
jñāna-abhidhāna-sandehaṃ yathā adāhād apāvakaḥ ।
tathā anyā na upalabhyeṣu na astitā anupalambhanāt ।
taj-jñāna-śabdāḥ sādhyante tadbhāvāt tan-nibandhanāḥ ।
siddho hi vyavahāro ayaṃ dṛśya-adṛṣṭāv asann iti ।
tasyāḥ siddhāv asandigdhau tat-kāryatve api dhī-dhvanī ।
vidyamāne hi viṣaye mohād atra ananubruvan ।
kevalaṃ siddha-sādharmyāt smāryate samayaṃ paraḥ ।
kāryakāraṇatā yadvat sādhyate dṛṣṭy-adṛṣṭitaḥ ।
kārya-ādi-śabdā hi tayor vyavahārāya kalpitāḥ ।
kāraṇāt kārya-saṃsiddhiḥ svabhāva-antargamād iyam ।
hetu-prabheda-ākhyāyena darśita-udāhṛtiḥ pṛthak ।
eka-upalambha-anubhavād idaṃ na upalabhe iti ।
buddher upalabhe vā iti kalpikāyāḥ samudbhavaḥ ।
viśeṣo gamyate arthānāṃ viśiṣṭād eva vedanāt ।
tathābhūta-ātma-saṃvittir bheda-dhī-hetur asya ca ।
tasmāt svato dhiyor bheda-siddhis tābhyāṃ tad-arthayoḥ ।
anyathā hy anavasthānād bhedaḥ sidhyen na kasyacit ।
viśiṣṭa-rūpa-anubhavān na ato anya-anya-nirākriyā ।
tad-viśiṣṭa-upalambho ataḥ tasya apy anupalambhanam ।
tasmād anupalambho ayaṃ svayaṃ pratyakṣato gataḥ ।
sva-mātra-vṛtter gamakas tad-abhāva-vyavasthiteḥ ।
anyathā arthasya nāstitvaṃ gamyate anupalambhataḥ ।
upalambhasya nāstitvam anyena ity anavasthitiḥ ।
adṛśye niścaya-ayogāt sthitir anyatra vāryate ।
yathā aliṅgo anya-sattveṣu vikalpa-ādir na sidhyati ।
aniścaya-phalā hy eṣā na alaṃ vyāvṛtti-sādhane ।
ādyā adhikriyate hetor niścayena eva sādhane ।
tasyāḥ svayaṃ prayogeṣu svarūpaṃ vā prayujyate ।
artha-bādhana-rūpaṃ vā bhāve bhāvād abhāvataḥ ।
anyonya-bheda-siddher vā dhruva-bhāva-vināśa-vat ।
pramāṇa-antara-bādhād vā sāpekṣa-dhruva-bhāva-vat ।
hetv-antara-samūhasya saṃnidhau niyamaḥ kutaḥ ।
bhāva-hetu-bhavatve kiṃ pāraṃparya-pariśramaiḥ ।
nāśanaṃ janayitvā anyaṃ sa hetus tasya nāśanaḥ ।
tam eva naśvaraṃ bhāvaṃ janayed yadi kiṃ bhavet ।
ātma-upakārakaḥ kaḥ syāt tasya siddha-ātmanaḥ sataḥ ।
na ātma-upakārakaḥ kaḥ syāt tena yaḥ samapekṣyate ।
anapekṣaś ca kiṃ bhāvo atathābhūtaḥ kadācana ।
yathā na kṣepa-bhāg iṣṭaḥ sa eva udbhūta-nāśakaḥ ।
kṣaṇam apy anapekṣatve bhāvo bhāvasya na iti cet ।
bhāvo hi sa tathābhūto abhāve bhāvas tathā katham ।
ye apara-apekṣa-tadbhāvās tadbhāva-niyatā hi te ।
asambhavād vibandhe ca sāmagrī kārya-karmaṇi ।
anadhyavasita-avagāhanam analpa-dhī-śaktinā apy ।
adṛṣṭa-paramārtha-sāram adhika-abhiyogair api ।
mataṃ mama jagaty alabdha-sadṛśa-pratigrāhakam ।
prayāsyati payonidheḥ paya iva sva-dehe jarām