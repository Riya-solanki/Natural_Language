
oṃ tatsadbrahmaṇai namaḥ
śrīmādhavapraṇīto jaiminīyanyāyamālāvistaraḥ ।
vāgīśādyāḥ sumanasaḥ sarvārthānāmupakrame ।
yaṃ natvā kṛtakṛtyāḥ syustaṃ namāmi gajānanam ।
yuktiṃ mānavatīṃ vidansthiradhṛtirbhede viśeṣārthabhāg āptohaḥ kramakṛtprayuktinipuṇaḥ ślādhyātideśonnatiḥ ।
nityasphūrtyadhikāravāngatasadābādhaḥ svatantreśvaro jāgarti śrutimatprasaṅgacaritaḥ śrī bukkaṇakṣmāpatiḥ ।
yadbrahma pratipādyate praguṇayattatpañcamūrtiprathāṃ tatrāyaṃ sthitimūrtimākalayati śrī bukkaṇakṣmāpatiḥ ।
vidyātīrthamunistadātmani lasanmūrtistvanugrāhikā tenāsya svaguṇairakhaṇḍitaradaṃ sārvajñamuddyotate ।
indrasyā'ṅgiraso nalasya sumatiḥ śaibyasya medhātithir dhaumyo dharmasutasya vainyanṛpateḥ svaujā nimergautamiḥ ।
pratyagdṛṣṭirarundhatīsahacaro rāmasya puṇyātmano yadvattasya vibhorabhūtkulagururmantrī tathā mādhavaḥ ।
sa khalu prājñajīvātuḥ sarvaśāstraviśāradaḥ ।
akarojjaiminimate nyāyamālāṃ garīyasīm ।
tāṃ praśasya sabhāmadhye vīraśrībukkabhūpatiḥ ।
kuru vistarayasyāstvamiti mādhavamādiśat ।
sa bhavyādbhāratītīrthayatīndracaturānanāt ।
kṛpāmavyāhatāṃ labdhvā parārdhyapratimo abhavat ।
nirmāya mādhavācāryo vidvadānandadāyinīm ।
jaiminīyanyāyamālāṃ vyācaṣṭe bālabuddhaye ।
nyāyamālāyā ādau svakīyagranthatvadyotanāya svamudrārūpamanekārthagarbhe devatānamaskārapratipādakaṃ ślokaṃ paṭhati -

vāgīśādyāḥ sumanasaḥ sarvārthānāmupakrame ।
yaṃ natvā kṛtakṛtyāḥ syustaṃ namāmi gajānanam ।

iṣṭadevatāṃ namaskṛtya cikīrṣitārthaparipālanāya pālake svāmini vidyamānaṃ mahimānamanusmarati 
yuktiṃ mānavatīṃ vidansthiradhṛtirbhede viśeṣārthabhāg āptohaḥ kramakṛtprayuktinipuṇaḥ ślādhyātideśonnatiḥ ।
nityasphūrtyadhikāravāngatasadābādhaḥ svatantreśvaro jāgarti śrutimatprasaṅgacaritaḥ śrībukkaṇakṣmāpatiḥ ।

atra cikīrṣite dharmaśāstre vartamānānāṃ dvādaśānāmadhyāyānāṃ ye pratipādyā arthāḥ, ye ca nītiśāstroktā rājadharmāḥ, te sarve apyasminbhūpatāvupalabhyante ।
nītipakṣe - yuktiryogaḥ saṃdhiḥ ।
sā ca yuktirmānavatī ।
mānaḥ satkāraścaturṣu sāmabhedadānadaṇḍeṣūpāyeṣu prathama upāyaḥ ।
vairiṇo buddhibhedo dvitīyaḥ ।
etābhyāṃ dānadaṇḍāvapyupalakṣyete ।
etaiścaturbhirūpāyairviśeṣeṇārthaṃ dhanaṃ bhajati prāpnoti ।
etāvatā śatrukṣayaḥ kathitaḥ ।
avaśiṣṭena svarājyapratipālanaprakāraḥ pratipadyate āpteṣvamātyaprabhṛtiṣu puruṣeṣu aayamīdṛśasya vyāpārasya yogyo nānyasya' ityevamūhāpohakuśalaḥ ।
arājasabhāyāmete
tapasvinaḥ pūjyā viprā dakṣiṇabhāga upaveśanīyāḥ, ete ca bhṛtyā vāmabhāge' iti kramaṃ karoti tattadgrāmeṣvadhikṛtānpuruṣānucitabuddhipradānena prayoktuṃ nipuṇaḥ ।
samudraparyantatvenātibahalasya deśasyonnatiḥ samastavastusaṃpattiḥ ।
sā ca pararāṣṭranivāsibhiḥ sakalapraṇibhiḥ ślāghyate ।
aidaṃ kartavyam, idaṃ na' ityevaṃ kāryākāryaviṣayā sphūrtistasyāmadhikāro asya rājño nityaḥ sarvatrāpratihatabuddhitvāt ।
gato nivāritaḥ satāṃ tapasvināmābādho vighno yenāsau gatasadābādhaḥ ।
deśāntarādhipatīnāṃ rājñāmetadadhīnatvenāparapreṣyatvādayaṃ svatantraḥ ।
jagadīśvarasya vidyātīrthamunerbhogamūrtitvenāyamīśvaraḥ ।
yasya sabhāyāṃ goṣṭhīrūpaḥ prasaṅgo vedārthaviṣayatvena śrutimān ।
yadīyaṃ caritamapi nirantaraṃ vedoktarahasyārthandhyānarūpatvena śrutimadbhavati so ayaṃ śrutimatprasaṅgcaritaḥ ।
evaṃvidho bukkabhūpatirantaḥ parameśvaradhyāne, bahiḥ prajāpālane ca nityaṃ jāgarti ।
yathā nītiśāstrokteṣu sāmabhedādiṣvayaṃ kuśalastathā sarvajñāvatāratvāddharmaśāstrokteṣu pramāṇādiprasaṅgānteṣvadhyāyārtheṣu kuśalaḥ ।
te cādhyāyārthā upariṣṭātpradarśyante ।

rājñaḥ sarvajñatvaṃ sopapattikaṃ prakaṭayati 
yadbrahma pratipādyate praguṇayattatpañcamūrtiprathāṃ tatrāyaṃ sthitimūrtimākalayati śrī bukkaṇakṣmāpatiḥ ।
vidyātīrthamunistadātmani lasanmūrtistvanugrāhikā tenāsya svaguṇairakhaṇḍitapadaṃ sārva muddyotate ।

sarvāsūpaniṣatsu pratīyamānaṃ yatparaṃ brahma tadeva śaivāgameṣu sṛṣṭisthitisaṃhāranirodhanānugrahalakṣaṇapañcakṛtya siddhyarthamīśānatatpuruṣāghoravāmadevasadyojātalakṣaṇānāṃ pañcānāṃ mūrtīnāṃ prathāṃ prasiddhiṃ vistāraṃ vā praguṇayati prakaṭī karotīti pratipādyate ।
tatra tāsu mūrtiṣvayaṃ bhūpālaḥ sthitimūrtiṃ dhatte ।
tasyā mūrterātmani lasanvidyātīrthamuniḥ kṛtsnasya jagato anugrāhikā mūrtirityucyate ।
yasmādayaṃ bhūpo vedāntoktaṃ paraṃ brahma, yasmāccā'gamoktā maheśvarasya sthitimūrtiḥ, yasmācca śrīvidyātīrthamunistadātmani saṃnidhāya prakāśate, tasmātsarvajñatvamasya rājña utkarṣeṇā'vidva- daṅganāgopālamavivādena pratibhāsate ।

uktaguṇopetasya rājño mantriṇaṃ nānāpurāṇaprasiddhadṛṣṭāntairhitakāritayā praśaṃsati 
indrasyāṅgiraso nalasya sumatiḥ śaivyasya medhātithir dhaumyo dharmasutasya vainyanṛpateḥ svaujā nimergautamiḥ ।
pratyagdṛṣṭirarundhatīsahacaro rāmasya puṇyātmano yadvattasya vibhorabhūtkulagururmantrī tathā mādhavaḥ ।

cikīrṣitagranthe śraddhātiśayamutpādayituṃ kartṛgauravaṃ prakaṭayati 
śrutismṛtisadācārapālako mādhavo budhaḥ ।
smārtaṃ vyākhyāya sarvārthaṃ dvijārthaṃ śrauta udyataḥ ।

sarvavarṇāśramānugrahāya purāṇasārapārāśarasmṛtivyākhyādinā smārto dharmaḥ pūrvevyākhyātaḥ ।
idānīṃ dvijānāṃ viśeṣānu grahāya śrautadharmavyākhyānāya pravṛttaḥ ।

granthamāripsurgurumūrtyupādhikaṃ sakalavedaśāstrapravartakatvenātrociteṣṭadevatārūpaṃ parameśvaramādau namaskṛtya śrotṛpravṛttisiddhyarthaṃ viṣayaprayojane darśayaṃstaṃ granthaṃ pratijānīte 
praṇamya paramātmānaṃ śrīvidyātīrtharūpiṇam ।
jaiminīyanyāyamālā ślokaiḥ saṃgṛhyate sphuṭam ।

jaiminīproktāni dharmanirṇāyakānyadhikaraṇāni nyāyāḥ ।
te asya granthasya viṣayaḥ ।
paṭhituṃ suśakaiḥ katipayaireva ślokaisteṣāṃ sphuṭībhāvaḥ prayojanam ।
nyāyamālā saṃgṛhyata iti granthanāmanirdeśapūrvikā pratijñā ।

-
kariṣyamāṇasya granthasya prakāraṃ darśayati 
eko viṣayasaṃdehapūrvapakṣāvabhāsakaḥ ।
śloko aparastu siddhāntavādī prāyeṇa kathyate ।
catvāro avayavā ekaślokenoktāḥ kvacitkvacit ।
yatra kvāpi bahuślokairucyante ato na vistaraḥ ।

ekaikasyādhikaraṇasya viṣayaḥ, saṃdehaḥ, saṃgatiḥ, pūrvapakṣaḥ, siddhāntaśceti paścāvayavāḥ ।
tatra saṃgatiranantarameva vyutpādayiṣyamāṇena prakāreṇa pratyadhikaraṇaṃ svayamevohituṃ śakyate ।
avaśiṣṭānāṃ caturṇāmavayavānāṃ saṃgrāhakāḥ kvacidbhahavaḥ ślokāḥ, kvacideka ityāvāpodvāpābhyāmantataḥ pratyadhikaraṇaṃ ślokadvitve saṃkhyā paryavasyati ।
ato bahutvādbibhyatā granthagauravaśaṅkā na kartavyā ।

tameva granthāgauvarabhāvaṃ sphuṭīkurvanrūpakavyājena subodhatvaṃ darśayati 
sarvathāpi sahasre dve nātikrāmati saṃgrahaḥ ।
mīmāṃsāsāgarastena krīḍāpuṣkariṇī bhavet ।

ślokena ślokābhyāṃ ślokairvā yathāsaṃbhavaṃ nyāyaḥ saṃgṛhyatām ।
sarvathāpisahasranyāyasaṃgraharūpo granthaḥ ślokasahasradvayapūrterarvāgeva samāṃpsyate, na tu sahasradvayamattikrāmati ।
bhāṣyaṭīkādīnāṃ bahutvādduravagāhatvācca mīmāṃsā sāgarasabhā pūrvamāsīt ।
kriyamāṇenānena granthena doṣadvayarahitena rājaputrāṇāṃ bālānāṃ krīḍārthaṃ nirmitayā nābhidaghnyā puṣkariṇyā samā bhaviṣyati ।
yadyapi śāstradīpikādau kvacitkvacitsaṃgrahaśloko asti, tathāpi na sarvatra vidyate ।
yatrāsti tatrāpi viṣayasaṃśayayoresaṃgrahānna ślokapāṭhamātreṇādhikaraṇamupanyasituṃ śakyate ।
ato na kvāpi gatārthatvaṃ śaṅkanīyam ।

saṃgatiṃ vyutpādayati -
śāstre adhyāye tathā pāde nyāyasaṃgatayastridhā ।
śāstrādiviṣaye jñāte tattatsaṃgatirūhyatām ।

śāstrasaṃgitaḥ, adhyāyasaṃgatiḥ, pādasaṃgatiśceti tridhā saṃgatiḥ ।
sā ca śāstrādīnāṃ trayāṇāmasādharaṇe viṣaye jñāte sati svayamepvohituṃ śakyā ।

-
śāstrasyādhyāyānāṃ cāsādhāraṇaṃ viṣayaṃ darśayati -
dharmo dvādaśalakṣaṇyā vyutpādyastatra lakṣaṇaiḥ ।
pramāṇabhedaśeṣatvaprayuktikramasaṃjñakāḥ ।
adhikāro atideśaśca sāmānyena viśeṣataḥ ।
ūho bādhaśca tantraṃ ca prasaṅgaścoditāḥ kramāt ।

lakṣaṇānyadhyāyāḥ ।
dvādaśānāṃ lakṣaṇānāṃ samāhāro dvādaśalakṣaṇī ।
tādṛśasya dvādaśalakṣaṇopetasya śāstrasya dharmo viṣayaḥ ।
pramāṇādayaḥ prasaṅgāntā dvādaśa padārthāḥ kramāddvādaśānāmadhyāyānāṃ viṣayāḥ ।
prathame adhyāye - vidhyarthavādādirūpaṃ pramāṇaṃ nirūpitam ।
dvitīye-yāgadānādi karmabhedaḥ ।
tṛtīye - prayājādīnāṃ darśapūrṇamāsādyarthatvena taccheṣatvam ।
caturthe - agodohanasya puruṣārthatvaprayuktyānuṣṭhānam, na tu kratvarthatvaprayuktyā' ityevamādayaḥ ।
pañcame - kramaniyatividheyatvādayaḥ ।
ṣaṣṭhe - akarturadhikāro nāndhādeḥ' ityādayaḥ ।
saptame -"samānaṣitaracchayenena"ityādipratyakṣavacanena, agnihotrādināmnānumitavacanena ca sāṃmānyato atideśaḥ ।
aṣṭame -"saurye caruṃ nirvapet"ityatra nirvāpastaddhitena devatānirdeśa ekadevatātvamauṣadhadravyakatvamiti liṅgenā'gneyapuroḍāśetikartavyataiva, nānyasyetyevamādirviśeṣato atideśaḥ ।
navame - prakṛtau"agnaye juṣṭaṃ nirvapāmi"iti paṭhite mantre vikṛtau sauryacarāvagnipadaparityāgena sūryapadaprakṣepeṇa asūryāya juṣṭaṃ nirvapāmi a ityevamādyūhaḥ ।
daśame - kṛṣṇaleṣu codakaprāptasyāvaghātasya vituṣīkaraṇāsaṃbhavena lopa ityevamādirbādhaḥ ।
ekādaśe - bahūnāmagneyādīnāṃ pradhānānāṃ sakṛdanuṣṭhitena prayājādyaṅgenopakāra iti tantram ।
dvādaśe - pradhānasya paśorupakārāyānuṣṭhitena prayājādyaṅgena paśvaṅgapuroḍāṣe apyupakāra ityādiprasaṅgaḥ ।

pādānāmasādhāraṇaṃ viṣayaṃ darśayati -
vidhyarthavādasmṛtayo nāma ceti caturvidham ।
prathamādhyāyagaiḥ pādaiścaturbhirmānamīritam ।

prathame pāde - vidhirūpaṃ mānamīritam ।
dvitīye - arthavādarūpam ।
arthavādo mantrasyāpyupalakṣakaḥ ।
tṛtīye - smṛtirūpam । smṛtirācāramapyupalakṣayati ।
caturthe - ubhdiñcitrādināmarūpam ।

upoddhātaḥ karmabhedamānaṃ tasyāpavādagīḥ ।
prayogabheda ityete dvitīyādhyāyapādagāḥ ।

dvitīyādhyāyasya prathame pāde - ākhyātamevāpūrvabodhakam, apūrvasabhdāvaścetyādikaḥ karmabhedacintopayukta upodghāto varṇitaḥ ।
dvitīye - dhātubhedapunaruktyādibhiḥ karmabhedaḥ ।
tṛtīye - rathantarādīnāṃ karmabhedaprāmāṇyāpavādaḥ ।
caturthe - nityakāmyayoḥ prayogayorbhedaḥ ।

śrutirliṅgaṃ ca vākyādivirodhapratipattayaḥ ।
anārabhyoktibahvarthasvāmyarthā aṣṭapādagāḥ ।

tṛtīyādhyāyasya prathame pāde - śeṣatvabodhakānāṃ śrutiliṅgādīnāṃ madhye śrutirvicāritā ।
dvitīye - liṅgam ।
tṛtīye - vākyaprakaraṇādi ।
caturthe - nivītopavītādiṣvarthavādatvavidhitvādinirṇayahetuḥ śrutyādeḥ parasparavirodhasadasabhdāvaḥ ।
pañcame - pratipattikarmāṇi ।
ṣaṣṭhe - anārabhyādhītāni ।
saptame - bahupradhānopakārakaprayājādīni ।
aṣṭame - yājamānāni ।

pradhānasya prayoktṛtvamapradhānaprayoktṛtā ।
phalacintā jaghanyāṅgacintetyete caturthagāḥ ।

caturthādhyāyasya prathame pāde - pradhānabhūtā'mikṣā dadhyānayanasya prayojikesyādi pradhānaprayoktṛtvaṃ vicāritam ।
dvitīye tu -apradhānaṃ vatsāpākaraṇaṃ śākhāchede prayodakamityādyapradhānaprayoktṛtvam ।
tṛtīye - juhūparṇamayītvāderapāpaślokaśravaṇādiphalabhāvābhāvacintā ।
caturthe - rājasūyagatajaghanyāṅgākṣadyūtādicintā ।

śrutyādibhiḥ kramastasya viśeṣo vṛddhyavardhane ।
śrutyāderbalitā ceti pañcamādhyāyapādagāḥ ।

pañcamādhyāyasya prathame pāde - śrutyarthapāṭhādibhiḥ kramo nirūpitaḥ ।
dvitīye - vājapeyagateṣu saptadaśasu paśuṣvekaikadharmasamāpanamityādikramaviśeṣaḥ ।
tṛtīye - pañcaprayājādīnāmāvartanenaikādaśyamityādivṛddhiḥ, adābhyagrahacitriṇyoranāvṛttirityādivṛddhyabhāvaḥ ।
caturthe - kramaniyāmakānāṃ śrutyarthapāṭhādīnāṃ prabaladurbalabhāvaḥ ।

adhikārī tasya dharmāḥ pratinidhyarthalopane ।
dīkṣā satraṃ deyuhnī ṣaṣṭhe pādeṣvamī sthitāḥ ।

ṣaṣṭhādhyāyasya prathame pāde - karmādhikāraḥ karturasti, andhādernāsti, striyā asti, sa ca patyā saha, ityevamādinādhikārī nirūpitaḥ ।
dvitīye - tatrādhikāriṇāṃ pratyekaṃ kṛtsnnaṃ phalam, darśapūrṇamāsayoḥ kartraikyaniyamaḥ, kāmyaṃ karma samāpanīyam, ityevamādayo adhikāridharmā uktāḥ ।
tṛtīye - dravyasya pratinidhirasti, devādīnāmagnyādīnāmadhikāriṇaśca sa nāsti, ityādinirūpaṇam ।
caturthe - padārthalopanaṃ vicāritam, aavattanāśe tatyājyena yajet, iḍājyasya nāśe sati śeṣānnaṃ grāhyam' ityādikam ।
pañcame - kālāparādhena candrodaye satyabhyudayeṣṭiḥ prāyaścittam, jyotiṣṭomasyaikādayo dīkṣāḥ, dvādaśāhasya dvādaśa dīkṣāḥ, ityādi nirūpitam ।
ṣaṣṭhe - tatrādhikāriṇastulyakalpā eva, satraṃ viprasyaiva, ityevamādikaṃ cintitam ।
saptame - pitrādikaṃ na deyam, mahābhūmirna deyā, ityevamādirdeyavicāraḥ ।
aṣṭame - laukikāgnā vupanayanahomaḥ, sthapatīṣṭistathaiva, ityevamādyagnivicāraḥ kṛtaḥ ।

pratyakṣoktyātideśo asya śeṣaḥ sāmanirūpaṇam ।
nāmaliṅgātideśau dvau saptamādhyāyapādagāḥ ।

saptamādhyāyasya prathame pāde - asamānamitaracchyenena' ityādipratyakṣavacanātideśaḥ ।
dvitīye - rathantaraśabdena gānamātrābhidhāyinā gānasyaivātideśyatvamityetādṛśaḥ pūrvoktātideśasya śeṣo vicāritaḥ ।
tṛtīye - agnihotranāmnātideśaḥ ।
caturthe - nirvāpauṣadhadravyādiliṅgātideśaḥ ।

spaṣṭaliṅgādathāspaṣṭātprabalādapavādataḥ ।
atideśaviśeṣāḥ syuraṣṭamādhyāyapādagāḥ ।

aṣṭamādhyāyasya prathame pāde - spaṣṭena liṅgenātideśaviśeṣaḥ ।
tadyathā sauryacarārvatideśakāni nirvāpaḥ, taddhitena devatānirdeśaḥ, ekadevatatvam, auṣadhadravyakatvam, ityādīni spaṣṭānyagniyaliṅgāni ।
dvitīye tu-aspaṣṭairliṅgaratideśaḥ ।
tadyathā - vājine haviḥ sāmānyena liṅgena payovidhyanto atidiśyate ।
tatra liṅgamaspaṣṭam ।
śīghraṃ tadbuddhyanutpādanāt ।
tṛtīye - prabalena liṅgenātideśaḥ ।
tadyathā - ābhicārikaṣṭāvāgnāvaiṣṇavasārasvatabārhaspatyeṣu haviḥṣu tritvena liṅgena yathākramamāgneyādividhyante prāpte dvidaivatyatvena liṅgena prathama āgnāvaiṣṇave tṛtīyasāyāgnīṣomīyasya vidhyanto atidiṣṭaḥ ।
prabalaṃ ca dvidaivatyatvam ।
śabdoccāraṇamātreṇa sahasā pratibhāsāt ।
kramastu vilambitapratītyā durbalaḥ ।
caturthe - darvihomeṣvatideśo apodyate ।

ūhārambho atha sāmoho mantrohastatprasaṅgataḥ ।
navamādhyāyapādeṣu caturṣvete prakīrtitāḥ ।

navamādhyāyasya prathame pāde - upodghātapūrvakamūhavicāraprārambhaḥ ।
tatra prayājādayo dharmā apūrvaprayuktāḥ ।
avadhātamantrādiṣvavivakṣitaṃ vrīhyagnyādisvarūpaṃ sādhanaviśeṣatvamātraṃ vivakṣitamityādirūpoddhātaḥ ।
savitraśvipūṣaśabdānāṃ vikṛtiṣu nāstyūhaḥ ।
agniśabdasyāstyūha ityādika ūhavicārārambhaḥ ।
dvitīye - saparikaraḥ sāmohaḥ ।
tṛtīye - mantrohaḥ ।
caturthe - mantrohaprasaṅgāpatito vicāraḥ ।

dvāralopo asya vistāraḥ kāryaikatvaṃ samuccayaḥ ।
grahasāmaprakīrṇāni nañarthaścāṣṭapādagāḥ ।
daśamādhyāyasya prathame pāde - bādhaheturdvāralopo nirūpitaḥ ।
tadyathā - asvayaṅkṛtā vedirbhavati aityatra vediniṣpādanarūpasya dvārasya lopena niṣpādakānāmuddhananādīnāṃ bādhaḥ ।
kṛṣṇaleṣu vituṣīkaraṇarūpasya dvārasya lopenāvaghātasya bādhaḥ ।
dvitīye - saṃkṣepeṇoktasya dvāralopasya bahubhirudāharaṇairvistāraḥ ।
tṛtīye - bādhakāraṇaṃ kāryaikatvam ।
tadyathā - prakṛtau gavāśvādidakṣiṇāyā ṛtvikparikrayaḥ kāryam ।
tathā vikṛtirūpe bhūnāmnyekāhe dhenurūpāyā dakṣiṇāyāstadeva kāryam ।
tato dhenvāgavāśvādidakṣiṇā vikṛtau codakapraptā bādhyate ।
caturthe - nakṣatreṣṭivihitā upahomāścodakaprāptairnāriṣṭhahomaiḥ saha samuccīyante, ityādiḥ samuccayaḥ ।
pañcame - ṣoḍaśigrahaḥ prakṛtigāmī ।
sa cā'grayaṇapātrādeva grahītavyaḥ, ityādirbādhaprasaṅgāgato grahādivicāraḥ ।
ṣaṣṭhe - asāma tṛce geyam a ityādirbādhaprasaṅgāgataḥ sāmavicāraḥ ।
saptame - paśvaṅgeṣu - pratyaṅgaṃ havirbhedaḥ, na kṛtsnaḥ paśurhavirbhedaḥ ।
gṛhamedhīyamapūrve karmetyādirbādhaprasaṅgāgataḥ prakīrṇavicāraḥ ।
aṣṭame - anānuyājeṣu a iti paryudāsaḥ, a na some ityarthavādaḥ, anātirātre a iti pratiṣedhaḥ a ityādirbādhopayukto nañarthavicāraḥ ।

upodghātastathā tantrāvāpau tantrasya vistṛtiḥ ।
āvāpavistṛtiścaikādaśādhyāyasya pādagāḥ ।

ekādaśādhyāyasya prathame pāde - tantrasyopodghāto varṇitaḥ ।
dvitīye - tantrāvāpau saṃkṣepeṇoktau ।
tṛtīye - tantramudāharaṇabāhulyena prapañcitam ।
caturthe - tathaivā'vāpaḥ prapañcitaḥ ।

prasaṅgastantrinirṇītiḥ samuccayavikalpane ।
dvādaśādhyāyapādārthā iti pādārthasaṃgrahaḥ ।

dvādaśādhyāyasya prathame pāde - paśudharmāṇāṃ paśupuroḍāśe prasaṅgaḥ, saumikavederuttarakālīmakarmasu prasaṅgaḥ, ityādivicāraḥ ।
dvitīye - savanīyapaśostantritvam, na tu savanīyapuroḍāśānām ।
vikṛtistantriṇī, na prakṛtiḥ, anvārambhaṇīyā vikayatiṣvapi syāt, na tu prakṛtāvevetyādivicāraḥ ।
tṛtīye - tvagvāsasoḥ samuccayaḥ ।
ādāragatānāmṛjutvasamatatatvādīnāṃ samuccaya ityādikaṃ prādhānyena, yavavrīhyorvikalpa ityādikaṃ samuccayāpavādatvena, ityubhayaṃ cintitam ।
caturthe ca - aindrābārhaspatyayājyānuvākyāyagalayorvikalpa ityādikaṃ prādhānyena, prājyānuvākyayoḥ samuccaya ityādikaṃ vikalpāpadādatvenetyubhayaṃ cintitam ।
caturthe ca - aindrābārhaspatyayājyānuvākyāyugalayorvikalpa ityādikaṃ prādhānyena, prājyānuvākyayoḥ samuccaya ityādikaṃ vikalpāpadādatvenetyubhayaṃ cintitam ।
tadevaṃ dvādaśādhyāyagateṣu ṣaṣṭisaṃkhyākeṣu pādeṣu pratipāhyā arthā saṃgṛhītāḥ ।

nanu yathoktebhyaḥ pādārthebhyo apyarthā bahavastattatpādeṣu vicāryante, teṣāṃ kathaṃ tattatpādāntarbhāva ityāśaṅkyā'ha -
upodghātāpavādābhyāṃ prasaṅgānuprasaṅgataḥ ।
tattatpādagatatvena vicārāntaramunnayet ।

yathoktapādapratipādyadanyeṣvartheṣu yathocitaṃ kaścidupoddhātaḥ, kaścidapavādaḥ, kaścitprasaṅgapatitaḥ, kaścidanuprasaṅgapatitaḥ, ityevaṃ pādāntarbhāva unneyaḥ ।

nanu santvevamadhyāyānāṃ pādānāṃ ca vyavasthitā arthāḥ ।
tadīyastu kramaḥ kathamanagantavya ityata āha -
śāstre pūrvottarībhāvo adhyāyānāmabhidhāsyate ।
pādānāṃ tu tamatraiva leśādvyatpādayāmahe ।

ekasminnadhyāye samāpti rasti, adhyāyāntarārambhe, tayoradhyāyayoḥ pūrvoparī bhāvo vakṣyate ।

prathamādhyā gatāmāṃ pādānāṃ pūrvottarībhāva udhṛte sati tadvyutpatyā pādāntareṣvapi tasyotpekṣitu śakyatayā tamudāharati -
vidhiḥ mākṣāmitirdharme tasya śeṣor'thavādagīḥ ।
vedamūlā smṛtirnāma vākyāṃśo amīpvataḥ kramaḥ ।

jijñāsya vama pratijñāta dharme vivivākyaṃ sākṣātpramāṇamiti tadvicāraḥ prathame pāde yuktaḥ ।
arthavādavākya vividvārā prāmaṇyadvidhyanantarabhāvitvam smṛti vākyasya sārthavādavidhirūpavedamūlatayā prāmāṇyādarthavādottarabhāvitvam ।
nāmadheyasya vākyaikadeśatvena pūrvoktatrividhavākyavicārottarakālīnatvam ।
anena nyāyenottarādhyāyagatapādānāṃ parasparaṃ krama unneyaḥ ।

itthaṃ śāstrasyādhyāyānāṃ pādānāṃ ca kramaviśeṣaviśiṣṭānāmasādhāraṇapratipādyamarthe nirūpya tannirṇayaphalaṃ darśayati -
ūhitvā saṃgatīstistrastathāvāntarasaṃgatim ।
ūhetā'kṣepadṛṣṭāntapratyudāharaṇādikam ।

śāstrādipratipādyārthasaṃbandhitayādhikaraṇe yojite sati tasyādhikaraṇasya śāstrasaṃgatiḥ, adhyāyasaṃgatiḥ, pādasaṃgatiśceti tistra ūhitā bhavanti ।
tadyathā - prathamādhyāyasya prathamapādasya dvitīyadhikaraṇe dharmasya lakṣaṇapramāṇarāhityaṃ pūrvapakṣīkṛtya tatsadbhāvaḥ pratipāditaḥ ।
tasyādhikaraṇasya dharmasaṃbandhitayā dharmavicāraśāstre saṃgitaḥ ।
pramāṇavicārarūpatvātprathamādhyāye saṃgatiḥ ।
vidhivākyasya pramāṇatvenopanyāsātprathamapāde saṃgatiḥ ।
yathaitatsaṃgatitrayamūhitam, tathā pūrvottarādhikaraṇayoḥ parasparamavāntarasaṃgatirūhanīyā ।
sā cānekarūpā - ākṣepasaṃgatiḥ, dṛṣṭāntasaṃgatiḥ, pratyudāharaṇasaṃgatiḥ, prāsaṅgikasaṃgitaḥ, upodghātasaṃgatiḥ, apavādasaṃgati ścetyevamādirūpā ।

tāsāmākṣepādisaṃgatīnāmūhaṃ vyutpādayati 
pūrvanyāyasya siddhāntayuktiṃ vīkṣya pare naye ।
pūrvapakṣoktayuktiṃ ca tatrā'kṣepādi yojayet ।

tadetatsarve yojayitvā pradarśyate - prathame adhyāye prathamapādasya prathamādhikaraṇagato adharmavicāraśāstra vaidham a iti siddhāntaḥ ।
a arthajñānapetāvadhyayane niyamavidheḥ saṃbhavāt a iti tadyuktiḥ ।
dvitīyādhikaraṇe - adharme lakṣaṇaṃ pramāṇaṃ ca nāsti a iti pūrvapakṣaḥ ।
alaukikākārahīnatvāt, pratyakṣādyapravṛtteśca a iti tadyuktiḥ ।
tayā yuktyā dharmasya lakṣaṇapramāṇarahitatve sati naraviṣāṇasamo dharma iti tadvicāraśāstrasya vidheyatvamamupapannamityākṣepasaṃgatiḥ ।
yathā prathamādhikaraṇe niyamavidhisaṃbhavena hetunā vicāraśāstrasya vidheyatvamuktam, tathā dvitīyādhikaraṇe laukikākārahīnatvapratyakṣādyapravṛttirūpeṇa hatunā dharme lakṣaṇapramāṇe na sta iti dṛṣṭāntasaṃgatiḥ ।
yathā prathamādhikaraṇasiddhānte pūrvoktayuktiravalokyate, tathā dvitīyādhikaraṇe kāñcidapi yuktiṃ na paśyāma iti pratyudāharaṇasaṃgatiḥ ।
ete dṛṣṭāntapratyudāharaṇasaṃgatī mandabuddhibhirapi sarvatrotprekṣituṃ śakyete ।
pañcamādhikaraṇe vidhivākyasya nirapekṣatvātprāmāṇyaṃ varṇitam ।
tasya ca vākyasya śabdarthayormadhye śabdakoṭiniviṣṭatvādvākya prasaṅgena śabdanityatvaṃ ṣaṣṭhādhikaraṇe varṇyata iti prāsaṅgikasaṃgatiḥ ।
saptamādhyāyasya caturthe pāde dvitīyādhikaraṇena sauryādivikṛtiṣu vaidikamaṅgajātamupadeṣṭuṃ tadupayogitvena prathamādhikaraṇe dharmasāpakṣatvaṃ sādhitam ।
tatra prathamādhikaraṇamupodghātaḥ ।
seyamuttarādhikaraṇena saha pūrvādhikaraṇasyopodghātasaṃgatiḥ ।
prathamādhyāyasya tṛtīyapādasya prathamādhikaraṇe - aṣṭakādismṛteḥ prāmāṇyamuktam ।
dvitīyādhikaraṇe - sarvaveṣṭanasmṛteḥ pūrvavatprāptaprāmāṇyamapodyate ।
seyamapavādasaṃgatiḥ ।
anayā diśī sarvatra saṃgatirūhanīyā ।
athāto dharmajijñāsā ।

-
itthaṃ saṃgatīrvyutpādyātha pratyadhikaraṇaṃ viṣayasaṃśayapūrvapakṣasiddhāntāṃścaturo avayavāntañjighṛkṣuḥ prathamādhyāyasya prathame pāde prathamādhikaraṇaṃ bhaṭṭamatenā'racayati -
svādhyāyo adhyeya ityasya vidhānasya prayuktitaḥ ।
vicāraśāstraṃ nā'rabhyamārabhyaṃ veti saṃśayaḥ ।
arthadhīhetutādhītelokasiddhāvaghātavat ।
niyāmakaṃ na caivāto vaidhārambho na saṃbhavī ।
darśāpūrvavadastyatra kratvapūrve niyāmakam ।
arthanirṇāyakaṃ śāstramata ārabhyatāṃ vidheḥ ।

ācodanālakṣaṇor'tho dharmaḥ ā ityārabhya"anvāhārye ca darśanāt"ityetadantaṃ jaiminiproktaṃ sūtrajātaṃ dharmavicāraśāstram ।
tadetasya prathamādhikaraṇasya viṣayaḥ asvādhyāyo adhyetavyaḥ' ityadhyayamavidhirakṣaragrahaṇamātraparyavasāyīti kecinmanyante ।
apare tvevamāhuḥ - aarthajñānarūpadṛṣṭaprayojanāyedamadhyayanaṃ vidhīyate ।
arthajñānaṃ vicāramantareṇa na saṃbhavati ।
tato vidhirvicāraśāstrasya prayojakaḥ' iti ।
tatraivaṃ saṃśayaḥ - aidaṃ vicāraśāstraṃ vidhiprayuktyā nā'rambhaṇīyam, utā'rambhaṇīyam a iti ।
tatra a arthajñānāyādhyayanasya vidhiḥ a iti vadanvādī praṣṭavyaḥ - kimantyantamaprāptamadhyayanaṃ vidhīyate, kiṃvā pakṣe aprāptamavaghātavanniyamyate, iti ।
nā'dyaḥ - a vimataṃ vedādhyayanamarthajñānahetuḥ, adhyayanatvāt, bhāratādhyayamavat, ityanumānenaiva vidhinirapekṣeṇa prāptatvāt ।
tarhyastu dvitīyaḥ pakṣaḥ ।
avaghātavanniyamavidhitvasaṃbhavāt ।
yathā nakhairavadhātena vā taṇḍulīnaṣpattisaṃbhavātpakṣe aprāpto avadhāto vidhināvaśyaṃ kartavya iti niyamyate, tathā likhitapāṭhena gurupūrvakādhyayanena vār'thajñānasaṃbhavātpakṣe aprāptamadhyayanaṃ vidhinā niyamyata iti cet ।
na ।
vaiṣamyāt ।
avaghātaniṣpanaireva taṇḍulaikhāntarāpūrvadvāreṇa darśapūrṇamāsau paramāpūrve janayataḥ, nānyathā ।
tato darśapūrṇamāsāpūrvamavaghātasya niyamahetuḥ ।
atra tu likhitapāṭhajanyenaivārthajñānena kratvanuṣṭhānasiddheradhyayanasya niyamaheturnāsti ।
ato dvividhavidhyasaṃbhavādarthajñānahetuvicāraśāstrārambhasya vaidhatvaṃ nāsti ।
tarhi śrūyamāṇasya vidheḥ kā gatiriti cet, svargayākṣaragrahaṇamātraṃ vidheyamiti vadāmaḥ ।
aśruto api svargo viśvajinnyāyena kalpanīyaḥ ।
"sa svargaḥsyātsarvānpratyaviśeṣāt" [pū mī sū ] iti sūtreṇa viśvajityaśrūyamāṇamapyadhikāriṇaṃ saṃpādayituṃ tadviśeṣaṇaṃ svargaphalaṃ yuktyā sthāvitam ।
tadvadadhyayane apyastu ।
etadevābhipretyoktam -
ā vināpi vidhinā dṛṣṭalābhānnahi tadarthatā ।
kalpyastu vidhisāmarthyātsvargo viśvajidādivat ā ।
evaṃ ca sati avedamadhītya snāyāt a iti śāstramanugṛhyate ।
asmiñśāstrevedādhyayanatamāvartanayornairantarye pratīyate ।
tvatpakṣe tu - adhīte api vede dharmavicāraṇāya gurukula evādhivāsaḥ kartavyaḥ ।
tathā sati tannaipantarye bādhyate ।
tasmādvicāraśāstrasyaṃ vaidhatvābhāvātpāṭhamātreṇa dharmasiddheḥ samāvartanaśāstrācca dharmavicāraśāstraṃ nā'rambhaṇīyamiti pūrvaḥ pakṣaḥ ।
atrocyate - yaduktam - alokasiddhatvānnāpraptavidhiḥ a iti ।
tatathaivāstu ।
niyamavidhitvaṃ tu na vārayituṃ śakyam ।
yathā darśapūrṇamāsajanyaṃ paramāpūrvamavācātā niyamavidhitvaṃ tṛ na vārayituṃ śakyam ।
yathā darśapūrṇamāsajanyaṃ paramāpūrvamavavātāniyamajanyasyāvāntarāpūrvasya kalpakaṃ bhaviṣyati ।
niyamādṛṣṭānaṅgīkāre ca śrūyamāṇe vidhiranarthakaḥ syāt ।
na ca viśvajinnyāyena svargārthatvaṃ yuktam ।
dṛṣṭaphaler'thajñāne saṃbhavatyadṛṣṭasya kalpayitumaśakyatvāt ।
ata evoktam -
"labhyamāne phale dṛṣṭe nādṛṣṭaparikalpanā ।
vidhestu niyamārthatvānnā'narthakyaṃ bhaviṣyati" ।
nanvevamapi śrutavyākaraṇādyaṅgasyādhītavedasya puruṣasyārthajñānasaṃbhavādvicāraśāstrasya vaiyarthyamiti cet ।
na ।
jñānamātrasaṃbhave api nirṇayasya vicārādhīnatvāt ।
aaktāḥ śarkarā upadadhāti a ityatra aghṛtenaiva, na tailādinā' ityayaṃ nirṇayo vyākaraṇena niruktena nigamena vā na sidhyati ।
vicāraśāstraṃ tu a tejo vai ghṛtam a iti vākyaśeṣādarthe nirṇeṣyati ।
ato vicāro vaidhaḥ ।
a vedamadhītya snāyāt a iti śāstraṃ tvadhyayanasamāvartanayoḥ pūrvāparībhāvasamānakartṛkatve evācaṣṭe, na tvānantaryam ।
tasmādvidhivaśādeva vicāraśāstramāpambhaṇīyamiti siddhāntaḥ ।

-
asminnevādhikaraṇe gurumatamāha -
athavādhyāpanātsiddhernaivāstyadhyayane vidhiḥ ।
tena pūrvottarau pakṣau prasādhyāvanyahetubhiḥ ।
vidheyādhyāpanaṃ sidhyedvālasyārthadhiyaṃ vinā ।
tena nirviṣayaṃ śāstraṃ niṣphalaṃ cetyupekṣyatām ।
svataḥ prāptārthabodhasya vivakṣānapanopanāt ।
viṣayādi susaṃpādaṃ śāstramārabhyate tataḥ ।

aaṣṭavarṣe brāhmaṃmupanayīta, tamadhyāpayīta a ityadhyāpanaṃ vihitam ।
na cātra niyojyābhāvaḥ ।
ācāryatvakāmino niyojyatvāt ।
a upanayīta a ityanenā'cāryakaraṇe"saṃmānanotsañjanācāryakaraṇajñānabhṛtivigaṇanavyayeṣu niyaḥ" [pā sū ] iti pāṇinisūtreṇa vihitenā'tmanepadena niyojyaviśeṣaṇamācāryatvaṃ pratīyate ।
upanayane yo niyojyaḥ ।
sa evādhyāpane api ।
tayorekaprayojanatvāt ।
evaṃ satyācāryakartṛkamadhyāpanaṃ māṇavakakartṛkeṇādhyayanena vinā na sidhyatītyadhyāpanaviśvipratyuktyaivādhyayanānuṣṭhānatiddherna vidhirabhyupagantavyaḥ ।
śrūyamāṇaṃ vidhivākyaṃ nityānuvādatvenāpyupapadyate ।
tato adhyayana vidhimupajīvya pūrvamupanyastau pūrvottarapakṣāvanyathā varṇanīyau ।
viṣayasaṃśayayostu nāsti vipratipattiḥ ।
vicāraśāstraṃ viṣayaḥ ।
avaidhaṃ vaidhaṃ veti saṃśayaḥ ।
tatra vaidhatvavādī praṣṭavyaḥ- vidheyamācāryakartṛkamadhyāpanaṃ kiṃ māṇavakasyārthajñānamapi prayuñjīta kiṃvā pāṭhamātram ।
nā'dyaḥ ।
antareṇāpyarthajñānamadhyāpanasiddheḥ ।
pāṭhamātre tu vicārasya viṣayo na bhavati ।
āpātataḥ pratītaḥ saṃdigdhor'tho viṣayaḥ ।
tathā sati yatrārthapratītireva nāsti tatra saṃdehasya kā kathā ।
nirṇayo vicārasya phalama ।
so api viṣayavaddūrāpetaḥ ।
ato viṣayaprayojanābhāvādvicāraśāstraṃ nā'rambhaṇīyamiti pūrvaḥ pakṣaḥ ।
atrocyate - mā nāmādhyāpanenārthāvabodhaḥ prayujyatām ।
tathāpi sāṅgavedādhyāyino nigamaniruktavyākaraṇairvyutpannasya pauruṣeyagrantheṣviva vede apyarthāvabodhaḥ svata eva prāpnoti ।
nanu yathā aviṣaṃ bhuṅkṣva aityatra pratīyamāmano apyartho na vivakṣitaḥ, tathā vedārthasyāviṣayādyabhāvastadavastha iti ceta ।
na ।
vivakṣāyā amanoditumaṣakyatvāt ।
viṣabhojanavākāyasyā'ptapraṇītatvena bādho mā bhrūditi mukhyārthastatra parityaktaḥ ।
vede tu - kuto na vivakṣitārthatvam ।
vivakṣite ca vedārthe yatra yatra puruṣasya saṃdehaḥ sa sarvo api vicāraśāstrasya viṣayaḥ ।
tannirṇayaḥ prayojanam ।
tato adhyāpanavidhiprayuktenādhyayanena budhyamānasyārthasya vicārthatvādvicāraśāstrasya vaidhatvaṃ siddham ।
codanālakṣaṇo artho dharmaḥ ।

-
dvitīyādhikaraṇaṃ bhaṭṭamatenāracayati 
vicāraviṣayo dharmo lakṣaṇena vivarjitaḥ ।
mānenaṃ vāthavopetasvābhyāmiti vicintyate ।
laukikākārahīnasya tasya kiṃ nāma lakṣaṇam ।
mānaśaṅkā tu dūre atra pratyakṣādyapravartanāt ।
codamāgasya ākāro hyarthatve sati lakṣaṇam ।
ata eva pramāṇaṃ ca codanaivātra no kutaḥ ।

lakṣaṇapramāṇābhyāṃ hi vastusiddhiḥ ।
ata evā'huḥ-
"mānādhīnā meyasiddhirmānasiddhiśca lakṣaṇāt"iti ।
sajātīyavijātīyavyāvartako lakṣyagataḥ kaścillokaprasiddha ākāro lakṣaṇam ।
tena ca lakṣaṇena lakṣye vastuni saṃbhāvanābuddhau jātāyāṃ pramātumudyuktaḥ pramāṇena tadavagacchati ।
tadyathā - a sāsnādimatī gauḥ a ityupaśrutya catuṣpātsu jīveṣu tallakṣaṇalakṣitapadārthamanviṣya aittha gauḥ a iti cakṣuṣāvagacchati ।
evaṃ ca satyalaukikatvāddharmasya nāsti lakṣaṇam ।
tatra kutaḥ pramātumudyogaḥ ।
kathañcittadupayoge api na tatra pramāṇasabhdāvaḥ śāṅkitumapi śakyaḥ ।
na tāvadatra pratyakṣa kramate ।
dharmasya rūpādirahitatvāt ।
ata eva vyāptigrahaṇābhāvārnnānumānam ।
pratyakṣādyanumānamūlaśca śabdasya saṃgatigrahaḥ ।
tato vyutpattyabhāvānnā'gamo api tatra pravartate ।
tasmāddharmo lakṣaṇapramāṇarahita iti prāpte brūmaḥ- mā bhūccakṣurādigamyo laukika ākāraḥ ।
tathāpi codanāgamyaḥ svargaphalasādhanatvādilakṣaṇa ākāro asti ।
a tena arthatve sati codanāgamyo dharmaḥ a iti lakṣaṇaṃ bhavati ।
aartho dharmaḥ' ityukte brahmaṇi caityavandanādau ghaṭādau cātivyāptiḥ ।
tadvyavacchedāya acodanāgamyaḥ' ityuktam ।
tāvatyevokte vidhigamye anarthaphalatvenānartharūpe śyenādyabhicārakarmaṇyativyāptiḥ ।
tadvyavacchedāya aarthaḥ' ityuktam ।
yadyapi śyenasya śatruvadhaḥ phalam, natu narakaḥ, tathāpi tasya vadhasya narakahetutvādvadhadvārā śyeno anarthaḥ ।
na caivamagnīṣomīyapaśuhiṃsāyā api vadhatvena narakahetutvaṃ syāditi śaṅkanīyam ।
tasyāḥ kratvaṅgatvena kratuphalasvargavyatirekeṇa phalāntarābhāvāt ।
yataścodanāgamyatve satyarthatvaṃ dharmalakṣaṇam ।
ata eva garme dharme gamakaṃ vidhivākyaṃ pramāṇam ।
yadyapi pratyakṣānumānayoraviṣayo dharmaḥ, tathāpi prasiddhepadasamabhivyāhāreṇa vyutpattiḥ saṃbhavati ।
tasmāllakṣaṇapramāṇābhyāmupeto dharmaḥ ।

-
asminnevādhikaraṇe gurutamamāha -
yadvā jijñāsyavedārthaḥ kiṃ mantrādyavabodhitaḥ ।
siddhārtho apyatha vidhyekagamyaḥ kāryārtha eva vā ।
siddhe api putrajanmādau vyutpatterūpapattitaḥ ।
mantrādigamyasiddhasya vedārthatve api kā kṣatiḥ ।
harṣahetubahutvena vyutpattiḥ putrajanmani ।
durlabhā sulabhā kārye vedārtho ataḥ sa eva hi ।

"athāto dharmajijñāsā" [pūmīsū ] ityatrāthaśabdena kṛtsna vedādhyayanānantaryamucyate ।
ataḥśabdena kṛtsnasya vedasya vivakṣitārthatvaṃ hetū"kriyate ।
uktaśabdadvayānusāreṇa dharmaśabdo api kṛtsnaṃ vedārthamācaṣṭe ।
tataḥ sūtre avedārtho jijñāsyaḥ a iti pratijñā kṛtā ।
tatra saṃśayaḥ - kiṃ mantrārthavādapratītaḥ siddhārtho api vedārtho bhavati, kiṃvā vidhivākyapratītaḥ kāryārthaṃ eva vedārthaḥ, iti ।
tatra -
"lokāvagatasāmarthyaḥ śabdo vede api bodhakaḥ" iti jñāyena vyutpattyanusārī vedārtho varṇanīyaḥ ।
vyutpattiśca siddhārthe apyasti ।
aputraste jātaḥ a iti vārtāharavyāhārajanyaṃ śroturharṣamanumāya harṣahetau putrajanmani saṃgatiṃ pratipadyate ।
ato mantrārthavādapratīto apyartho vedārtha iti prāpte brūmaḥ - putrajanmavaddharṣahetūnāṃ dhanalābhādīnāṃ bahutvādasya vākyaskaya putrajanmaivārtha iti nirṇayo durlabhaḥ ।
agāmānaya a iti vākye tu gavānayanarūpāṃ madhyamabṛddhapravattimavalokya saṃgatigrahaṇaṃ sulabham ।
tasmātkāryarūpa eva vaidārtha iti ।
tasya nimittaparīṣṭiḥ ।

-
tṛtīyādhikaraṇaṃ bhaṭṭamatenāracayati -
dharmasya jñāpakaṃ mānaṃ yaduktaṃ codanātmakam ।
etatkiṃ na parīkṣyaṃ syātkiṃvā samyakparīkṣyatām ।
mānopadeśānmeyasya siddhatvātkiṃ parīkṣayā ।
maivaṃ vicāraśāstre asminparīkṣopekṣate kutaḥ ।

spaṣṭorthaḥ ।

-
asminnevādhikaraṇe gurūmatamāha -
ādau parīkṣyo vedārthaścodanāmānatāthavā ।
vedārthasya pradhānatvātprathamaṃ tatparīkṣyatām ।
codanāmānataivātra prathamaṃ sādhyatāṃ gatā ।
anapekṣatayā tasya yato mukhyatvamāśritam ।

dvitīyādhyāyādyaiḥ karmabhedaśeṣaśeṣitvādirūpo vedārthaḥ sūtrakāreṇa parīkṣiṣyate ।
cojanāprāmāṇyaṃ tu prathamādhyāye parīkṣyate ।
tadaitadayuktam ।
kutaḥ ।
vedārthasya pradhānatvenā'dau parīkṣyayītvāt ।
pradhānabhāge hi vedaḥ ।
purūṣārthatvenānuṣṭheyatvāt ।
pradhāṇaṃ tu tadvevanāya pravṛttaṃ sattaccheṣatayāna pradhānamiti prāpte brūmaḥ- astvanuṣṭhānopāyo vedārthapramāṇayoḥ pradhānotsarjatabhāvaḥ ।
pramāṇaprameyabhāvopāyau tu pramāṇasyaiva mukhyatvaṃ nirapekṣatvāt ।
nahi svataḥ pramāṇyavādināṃ mate sāpekṣayā pramāṇasyāsti ।
prameyaṃ tu sārekṣam ।
amānāvīnā methasiddhiḥ a ityuktatvāt ।
tadetanmukhyatvamāśritya sūtrakāraḥ pramāṇaparīkṣāmādau cakāreti yajyate ।
ayānvatprā athānyatprādhānyamāśritya dharmavicāra evādau kasmānna kṛtaḥ? ।
na kṛtaḥ - aparīkṣitena pramāṇena dharmasyāsiddhau tadvicārasyā'śrayāsiddheḥ ।
tadevamadhikaraṇatraye vyutpādanāya bhāṭṭaprābhākaramatabheda upanyastaḥ ।
atha prāyeṇa bhaṭṭamatamevopanyasyate -
satsaṃprayoge puruṣasyendriyāṇāṃ buddhijanma tatpratyakṣam animittaṃ vidyamānopalambhanatvāt ।

-
caturthādhikaraṇamāracayati -
pratyakṣādibhirapyeṣa gamyate vidhinaiva vā ।
akṣādīnāṃ pramāṇatvānmeyadharmāvabhāsitā ।
vartamānaikaviṣayamakṣaṃ dharmastu bhāvyasau ।
akṣamūlo anumānādistena vidhyekameyatā ।

akṣaṃ pratyakṣam ।
pratyakṣādīnāṃ pramāṇatvātprameyāvabhāsakatvaṃ tāvadavivādam ।
dharmaśca prameyaḥ, asaṃdigdhāviparyastatve sati budhyamānatvāt, ghaṭādivat ।
tasmātpratyakṣādibhirapyeṣa dharmo gamyata iti prāpte -
brūmaḥ - dharmasya prameyatve api pratyakṣayogyatā nāsti, pratyakṣasya vartamānamātraviṣayatvāt ।
yastu pratyakṣasyātyantamaviṣayaḥ, tatrānumānādīnāṃ kaiva kathā ।
kvacitpratyakṣeṇa gṛhīte vyāptyādau paścādanumānādīnāṃ pravṛttiḥ ।
tasmādvidhinaiva dharmo gamyate ।
autpattikas tu śabdasyārthena saṃbandhas tasya jñānam upadeśo avyatirekaś cārthe anupalabdhe tatpramāṇaṃ bādarāyaṇasyānapekṣatvāt ।

-
pañcamādhikaraṇamāracayati -
abodhako bodhako vā na tāvadbodhako vidhiḥ ।
śakteralaukike dharme grahaṇaṃ durghaṭaṃ yataḥ ।
samabhivyāhṛte dharme śaktigrahaṇasaṃbhavāt ।
bodhakasya vidhermātvamanapekṣatayā sthitam ।

yathā dharme pratyakṣādīnāṃ prāmāṇyaṃ nāsti, tathā vidherapi nāsti prāmāṇyam ।
śaktigrahaṇapūrvakaṃ hi prāmāṇyamāptavākyasya loke dṛṣṭam ।
śaktiśca lokaprasiddhe gavādau gṛhyate ।
dharmastvalaukikaḥ ।
atastatra śaktigrahaṇaṃ durghaṭam ।
tasmādvidherabodhakatvānna dharme prāmāṇyamiti prāpte -
brūmaḥ - yathā aprabhinnakamalodare madhūni madhukaraḥ pibati' ityatra madhukarapadasyārthamajānannanyapadārthamavagatya tatyamabhivyāhārāt kamalasya madhyagate madhupānaṃ kurvati dṛśyamānabhramare madhukaraśabdasya saṅgatiṃ gṛhītvā vākyārthaṃ pratipadyate, tathā akārīryā vṛṣṭikāmo yajeta' ityatra lokaprasiddhārthavṛṣṭyādipadasamabhivyāhārādalaukikabhāvanāyāṃ vidheḥ saṅgatiṃ gṛhītvā vidhivākyārthaṃ puruṣo budhyate ।
tasmādabodhakatvalakṣaṇamaprāmāṇyaṃ nāsti ।
na ca saṃvādābhāvādaprāmāṇyam, samanantarabhāvipratiniyataphale vṛṣṭyādau saṃvādasyāpi saṃbhavāt ।
aniyatadṛṣṭaphale citrayāgādau, pratiniyatajanmāntaraphale jyotiṣṭomādau ca saṃvādaḥ kathamiti cet, evaṃ tarhi svataḥprāmaṇyābhyupagamānnāsti kvāpi saṃvādādyapekṣā ।
tasmādabodhakatvasāpekṣatvayoraprāmāṇyakāraṇayorabhāvādvidheḥ svataḥsiddhaṃ prāmāṇyaṃ nāpahnotuṃ śakyam ।
karmaike tatra darśanāt ।
asthānāt ।
karoti śabdāt ।
sattvāntare ca yaugapadyāt ।
prakṛti vikṛtyoś ca ।
vṛddhiś ca kartṛbhūmnāsya ।
samaṃ tu tatra darśanam ।
sataḥ paramadarśanaṃ viṣayānāgamāt ।
prayogasya param ।
ādittyavadyaugapadyam ।
varṇāntaram avikāraḥ ।
nādavṛddhiparā ।
nityas tu syād darśanasya parārthatvāt ।
sarvatra yaugapadyāt ।
saṃkhyābhāvāt ।
anapekṣatvāt ।
prakhyābhāvāc ca yogasya ।
liṅgadarśanāc ca ।

-
ṣaṣṭhādhikaraṇamāracayati -
vidhyādirūpo yaḥ śabdaḥ so anityo athāvinaśvaraḥ ।
anityo varṇarūpatvādvarṇe janmopalambhanāt ।
abādhitapratyabhijñābalādvarṇasya nityatā ।
uccāraṇaprayatnena vyajyate asau na janyate ।

śabdanityatvavādino vaiyākaraṇāstāvadevaṃ manyante - varṇasamūhaśravaṇānantaraṃ aidamekaṃ padam' iti pratyayo mānasapratyakṣeṇotpadyate ।
tasya ca pratyayasya varṇavyatiriktaḥ kaścit sphoṭanāmakaḥ padārtho viṣayaḥ ।
sa ca nityaḥ ।
sa eva śabdaḥ, na tu varṇā iti ।
tadetannaiyāyikādayo na sahante ।
varṇeṣvevaikārthāvacchedopādhinā padaikyabuddherupapattau varṇātiriktasphoṭakalpanā nirarthikā ।
tasmādvarṇānāmeva śabdatvam ।
varṇāśca pratipuruṣaṃ pratyuccāraṇaṃ ca janmavināśavanta upalabhyante ।
tasmādanityaḥ śabdaḥ ।
tasya ca kāraṇadoṣasaṃbhavādvidheraprāmāṇyamiti pūrvaḥ pakṣaḥ ।
bahubhiḥ puruṣaiḥ pratyekaṃ bahukṛtva uccārite gośabde ata eveme gakārādayo varṇāḥ' ityabādhitapratyabhijñā jāyate ।
tadbalānnityā varṇāḥ ।
na ca varṇānāṃ janmābhāve bahukṛtva uccāraṇaprayatno vyartha iti śaṅkanīyam, tatprayatnasya vyañjakatvāṅgīkārāt ।
evaṃ sati puruṣabhedāduccāraṇabhedāśca yathāyogamudāttādibhedaiḥ paṭumṛdutvādibhedaiścopetāndhvaniviśeṣānutpādya caritārthā bhaviṣyanti ।
tasmānnitye śabde kāraṇadoṣābhāvānnāstyaprāmāṇyam ।
uttpattau vāvacanāḥ syur arthasyātannimittatvāt ।
tadbhūtānāṃ kriyārthena sāmāmnāyo arthasya tannimittattvāt ।
loke sanniyamāt prayogasannikarṣaḥ syāt ।

-
saptamādhikaraṇamāracayati -
vedavākyamamānaṃ syānmānaṃ vā nāsya mānatā ।
pṛthaksaṅgatyapekṣāyāmanapekṣatvavarjanāt ।
vede api lokavannaiva vākyārthe saṅgatiḥ pṛthak ।
grahītavyā tato vākyaṃ pramāṇaṃ nairapekṣyataḥ ।

yadyapi varṇānāṃ nityatvādekārthāvacchedakasya padasyāpi varṇarūpatayānityatvādvarṇapadadvārā vedasya kāraṇasāpekṣatvaṃ nāsti, tathāpi aagnihotraṃ juhuyātsvargakāmaḥ' ityādivākyasya vākyārthe saṅgatigrahaṇamapekṣitam ।
tasmānnairapekṣyābhāvātprāmāṇyaṃ nāstīti prāpte -
brūmaḥ - loke agāmānaya' ityādivṛddhaprayoge padapadārthayoreva saṅgatirgṛhyate ।
vākyaṃ tvākāṅkṣāyogyatāsannidhivaśāt svārthaṃ pratipādayatītyavivādam ।
tathā vedavākyasyāpi pratyāyakatvādanapekṣatvena prāmāṇyamaviruddham ।
vedāṃś caike sannikarṣaṃ puruṣākhyāḥ ।
anityadarśanāc ca ।
uktaṃ tu śabdapūrvatvam ।
ākhyā pravacanāt ।
parantu śrutisāmānyamātram ।
kṛte vā viniyogaḥ syāt karmaṇaḥ saṃbandhāt ।

-
aṣṭamādhikaraṇamāracayati -
pauruṣyaṃ na vā vedavākyaṃ syātpauruṣyatā ।
kāṭhakādisamākhyānādvākyatvāccānyavākyavat ।
samākhyādhyāpakatvena vākyatvaṃ tu parāhatam ।
tatkartranupalambhena syāttato apauruṣeyatā ।

akāṭhakam, kauthumam, taittirīyakam' ityādisamākhyā tattadvedaviṣayā loke dṛṣṭā ।
taddhitapratyayaśca atena proktam' [pāṇi sū ] ityarthe vartate ।
tathā sati avyāsena proktaṃ vaiyāsikaṃ bhāratam' ityādāviva pauruṣeyatvaṃ pratīyate ।
kiñca avimataṃ vedavākyaṃ pauruṣeyam, vākyatvāt, kālidāsādivākyavat' iti prāpte -
brūmaḥ - adhyayanasaṃpradāyapravartakatvena samākhyopapadyate ।
kālidāsādigrantheṣu tattatsargāvasāne kartāra upalabhyante ।
tathā vedasyāpi pauruṣeyatve tatkartopalabhyeta ।
na copalabhyate ।
ato vākyatvahetuḥ pratikūlatarkaparāhataḥ ।
tasmādapauruṣeyo vedaḥ ।
tathā sati puruṣabuddhidoṣakṛtasyāprāmāṇyasyānāśaṅkanīyatvādvidhivākyasya dharme prāmāṇyaṃ susthitam ।
iti śrīmādhavīye jaiminīyanyāyamālāvistare prathamādhyāyasya prathamaḥ pādaḥ ।

āmnāyasya kriyārthatvād ānarthakyam atadarthānāṃ tasmād anityam ucyate ।
śāstradṛṣṭāvirodhāc ca ।
tathāphalābhāvāt ।
anyānarthakyāt ।
abhāgipratiṣedhāc ca ।
anityasaṃyogāt ।
vidhinā tv ekavākyatvāt stutyarthena vidhīnāṃ syuḥ ।
tulyaṃ ca sāmpradāyikam ।
aprāptā cānupapattiḥ prayoge hi virodhaḥ syāc chabdārthas tv aprayogabhūtas tasmād upapadyeta ।
guṇavādas tu ।
rūpāt prāyāt ।
dūrabhūyastvāt ।
aparādhāt kartuś ca putradarśanam ।
ākālikepsā ।
vidyāpraśaṃsā ।
sarvatvam ādhikārikam ।
phalasya karmaniṣpattes teṣāṃ lokavatparimāṇataḥ phalaviśeṣaḥ syāt ।
antyayor yathoktam ।
dvitīyapādasya prathamādhikaraṇamāracayati -

-
vāyurvā ityevamāderarthavādasya mānatā ।
na vidheye asti dharme kiṃ kiṃvāsau tatra vidyate ।
vidhyarthavādaśabdānāṃ mithopekṣāparikṣayāt ।
nāstyekavākyatā dharme prāmāṇyaṃ saṃbhavetkutaḥ ।
vidhyarthavādau sākāṅkṣau prāśastyapuruṣārthayoḥ ।
tenaikavākyatā tasmādvādānāṃ dharmamānatā ।

kāmyapaśukāṇḍe vidhyarthavādau śrūyete ।
avāyavyaṃ śvetamālabheta bhūtikāmaḥ' iti vidhiḥ ।
avāyurvai kṣepiṣṭhā devatā, vāyumeva svena bhāgadheyenopadhāvati, sa evainaṃ bhūtiṃ gamayati' ityarthavādaḥ ।
tatra vidhivākyagatā vāyavyādiśabdā arthavādaśabdanairapekṣyeṇaiva viśiṣṭamarthaṃ vidadhati ।
arthavādaśabdaścetaranairapekṣyeṇaiva bhūtārthamanvācakṣate ।
akṣipragāmī vāyuḥ svocitena bhāgena toṣito bhāgapradāyaiśvaryaṃ prayacchati' ityukte rāmāyaṇabhāratādāviva vṛttāntaḥ kaścit pratīyate, na tvanuṣṭheyaṃ kiñcit ।
ata ekavākyatvābhāvānnāstyarthavādasya dharme prāmāṇyamiti prāpte -
brūmaḥ - mā bhūtpadaikavākyatā ।
vākyaikavākyatā tu vidyate ।
vidhivākyaṃ tāvat puruṣaṃ prerayituṃ vidheyārthasya prāśastyamapekṣate ।
arthavādavākyaṃ ca phalavadarthāvabodhaparyavasitādhyayanavidhiparigṛhītatvena puruṣārthamapekṣate ।
tatra puruṣārthaparyavasitavidhyapekṣitaṃ prāśastyaṃ lakṣaṇāvṛttyā samarpayadarthavādavākyaṃ vidhivākyena sahaikavākyatāmāpadyate ।
ayataḥ kṣipragāmisvabhāvatayā śīghraphalaprado vāyurasya paśordevatā, tataḥ praśastamimaṃ vāyavyaṃ paśumālabheta' iti vākyayoranvayaḥ ।
tasmādarthavādā dharme pramāṇam ।

asminnevādhikaraṇematāntaramanusṛtya pūrvottarapakṣāvāha -
vādoktahetvapekṣatvānna vidhermānateti cet ।
satyanvaye stutidvārā nāpekṣeti gururjagau ।

ayato vāyuḥ kṣiprameva phalapradaḥ, ato vāyavyamālabheta' ityevamarthavādoktaṃ hetumapekṣya vidhiḥ puruṣaṃ niyuṅkte ।
tataḥ sāpekṣatvādapramāṇamiti pūrvapakṣaḥ ।
avimataṃ karmānuṣṭheyam, phalapradadevatopetatvāt, rājasevādivat' ityanumānaṃ yadyarthavāde vivakṣyate, tadānīmāgamapramāṇasya vidhivākyasya pramāṇāntarasāpekṣatvaṃ syāt ।
na tvevaṃ vivakṣitam ।
kintu phalapradadevatātoṣakatvopanyāsamukhena karmaprāśastyamupalakṣyate ।
tathā sati apraśastaṃ karmānuṣṭheyam' ityasminnarthe sārthavādasya videḥ paryavasānādekavākyatā labhyate ।
tatra kutaḥ sāpekṣatvam ।
tasmāt vidhiḥ pramāṇam iti siddhāntaḥ ।
vidhir vā syād apūrvatvād vādamātrama hy anarthakam ।
lokavad iti cet ।
na pūrvatvāt ।
uktaṃ tu vākyaśeṣatvam ।
vidhiś cānarthakaḥ kvacit tasmāt stutiḥ pratīyeta tatsāmānyād itareṣu tathātvam ।
prakaraṇe sambhavannapakarṣo na kalpyeta vidhyānarthakyaṃ hi taṃ prati ।
vidhau ca vākyabhedaḥ syāt ।

-
dvitīyādhikaraṇamāracayati -
ūrjo avarudhyā ityeṣa vidhivannigado na kim ।
yūpaudumbaratāṃ stauti stauti vā tadvidhitsayā ।
caturthyā phalatālābhādyūpaudumbaratā phalam ।
ūrjo avarodhaṃ kathayankathaṃ stutiparo bhavet ।
astutaudumbaratvasyāvidhānātkasya tatphalam ।
arthadvaidhe vākyabhedastena stāvaka eva saḥ ।

idamāmnāyate - aaudumbaro yūpo bhavati, ūrgvā udumbaraḥ, ūrkpaśavaḥ, ūrjaivāsmā ūrjaṃ paśūnāpnoti, ūrjo avarudhyai' iti ।
amṛtaśabdābhidheyo atyantasārabhūtaḥ sūkṣmo annarasaḥ ūrgucyate ।
udumbararūpayorjā yajamānārthamadhvaryuḥ paśurūpāmūrjamāpnoti ।
tato yūpasyaudumbaratvamūrjaḥ sampādanāya bhavatītyarthaḥ ।
atra aavarudhyai' iti tādarthye caturthī ।
tayā phalatvaṃ gamyate ।
adhanalābhāya rājasevā' ityādau taddarśanāt ।
na ca phalaparasya vacanasya stāvakatvaṃ yujyate ।
anyathā svargakāma ityatra svargaśabdasyāpi jyotiṣṭomastāvakatvaprasaṅgāditi prāpte -
brūmaḥ - ayamūrjo avarodhaḥ kasya phalaṃ syāt - kimavihitasyaudumbaratvasya, uta vihitasya ।
nā'dyaḥ, anuṣṭhānamantareṇa dravyamātrāt phalānutpatteḥ ।
dvitīye kimatra vidhiḥ pratyakṣaḥ, utonneyaḥ ।
nā'dyaḥ, aaudumbaro yūpo bhavati' ityatra liṅpratyayāśravaṇāt ।
dvitīye stutyā sa unneyaḥ ।
na cātra stutimaṅgīkaroṣi ।
athocyeta - avidhānāyaudumbaratvaṃ stūyate tatphalaṃ cāvabodhyate' iti ।
tarhi vākyaṃ bhidyeta ।
tataḥ phalavidhivannigadyamānamapyetadvākyaṃ stāvakameva ।

atraivagurumatenapūrvottarapakṣāvāha -
āpnotīti vidhitvasya vādatvasyāpyanirṇayāt ।
na pramā codanetyetan vādo hyekavākyataḥ ।

ūrjaṃ paśūnāpnoti ityapūrvārthatvādvidhitvaṃ pratibhāsate, liṅṅādyabhāvādarthavādatvam ।
ataḥ sandigdhatvānna prāmāṇyaṃ codanāyā iti pūrvapakṣaḥ ।
ekavākyatvalābhenārthavādatvaṃ nirṇīyate ।
ataḥ pramāṇaṃ codanā iti rāddhāntaḥ ।
hetur vā syād arthavatvopapattibhyām ।
stutis tu śabdapūrvatvād acodanā tasya ।
arthe stutir anyāyyeti cet ।
arthas tu vidhiśeṣatvād yathā loke ।
yadi ca hetur avatiṣṭheta nirdeśāt sāmānyād iti ced avasthā vidhīnāṃ syāt ।
tṛtīyādhikaraṇamāracayati -

-
tena hyannamiti prokto vādo heturuta stutiḥ ।
hinā śrutā hetutātaḥ śūrpamanyacca sādhanam ।
śūrpasādhanatā śrautī nāśrautaiḥ sā vikalpyate ।
ato nirarthako hetuḥ stutistasmātpravartikā ।

idamāmnāyeta - aśūrpeṇa juhoti tena hyannaṃ kriyate' ayamarthavādo vidheye śūrpe hetutvenānveti ।
hiśabdasya hetuvāyitvāt ।
a yasmādannasādhanaṃ, tasmācchūrpeṇa hotavyam a ityukte a yadyadannasādhanaṃ darvīpiṭharādikaṃ tena sarveṇa hotavyam a iti labhyate ।
tataḥ a piṭharādayaḥ śūrpeṇa saha vikalpyante a iti prāpte -
brūmaḥ śūrpasya homasādhanatvaṃ śrautam, tṛtīyayā tadavagamāt ।
piṭharādīnāṃ tvānumānikam ।
ato asamānabalatvānna vikalpo yuktaḥ ।
tato heturvyarthaḥ ।
stutriḥ prarocanāyopayuktā, tasmātstutitvenānvayaḥ ।
tadarthaśāstrāt ।
vākyaniyamāt ।
buddhiśāstrāt ।
avidyamānavacanāt ।
acetane arthabandhanāt ।
arthavipratiṣedhāt ।
svādhyāyavadvacanāt ।
avijñeyāt ।
anityasaṃyogān mantrārthānarthakyam ।
aviśiṣṭas tu vākyārthaḥ ।
guṇārthena punaḥ śrutiḥ ।
parisaṃkhyā ।
arthavādo vā ।
aviruddhaṃ param ।
saṃpraiṣe karmagarhānupālambhaḥ saṃskārattvāt ।
abhidhāne arthavādaḥ ।
guṇād apratiṣedhaḥ syāt ।
vidyāvacanam asaṃyogāt ।
sataḥ paramavijñānam ।
uktaś cānityasaṃyogaḥ ।
liṅgopadeśaś ca tadarthavat ।
ūhaḥ ।
vidhiśabdāś ca ।
caturthādhikaraṇamāracayati -

-
mantrā uru prathasveti kimadṛṣṭaikahetavaḥ ।
yāgeṣūta puroḍāśaprathanādeśca bhāsakāḥ ।
brāhmaṇenāpi tadbhānānmantrāḥ puṇyaikahetavaḥ ।
na tadbhānasya dṛṣṭatvāddṛṣṭaṃ varamadṛṣṭataḥ ।

auru prathasva' ityayaṃ kaścinmantraḥ ।
tasyāyamarthaḥ - bhoḥ puroḍāśa, svamuruvipulatā yathā bhavati tathā prasara a iti ।
evamādayo mantrā yāgaprayogepūccāryamāṇā adṛṣṭameva janayanti ।
natvarthaprakāśanāya taduccāraṇam ।
puroḍāśaprathana lakṣaṇasyārthasya vrāhmaṇavākyenāpi bhāsanāt tha auru prathasveti puroḍāśaṃ prathayati' iti hi brāhmaṇavākyam ,[iti cetṭa ।
naitadyuktam ।
arthapratyāyanasya dṛṣṭaprayojanaskaya saṃbhave sati kevalādṛṣṭasya kalpayitumaśakyatvāt ।
tasmāddṛṣṭamarthānusmapaṇameva yāgaprayoge mantroccāraṇasya prayojanam ।
brāhmaṇavākyenāpyarthānusmaraṇasaṃbhave amantreṇaivānusmapaṇīyam a iti yo niyamaḥ, tasya dṛṣṭāsaṃbhavādadṛṣṭaṃ prayojanamastu ।

atraiva matāntareṇa pūrvottarapakṣāvāha -
mantrabrāhmaṇayoryadvā kalaho viniyojane ।
na mantraliṅgasiddhārthamanuvaktītaradyataḥ ।

asya mantrasya liṅgena viniyoge brāhmaṇavākyamavivakṣitārthe syāt ।
vākyena viniyoga mantraliṅgaṃ na vivakṣyeta ।
ityubhayorvirodhādaprāmāṇyaṃ codanāyā iti pūrveḥ pakṣaḥ ।
nāyaṃ virodhaḥ, prabalena hi liṅgena viniyogasiddhau vākyasyānuvādakatvāditi -
rāddhāntaḥ ।
iti śrīmādhavīye jaiminīyanyāyamālāvistare prathamādhyāyasya dvitīyaḥ pādaḥ

atha tṛtīyaḥ pādaḥ
dharmasya śabdamūlatvād aśabdam anapekṣaṃ syāt ।
api vā kartṛsāmānyāt pramāṇam anumānaṃ syāt ।

-
tṛtīyapādasya prathamādhikaraṇamāracayati -
aṣṭakādismṛterdharme na mātvaṃ mānatāthavā ।
nirmūlatvānna mānaṃ sā vedārthoktau nirarthatā ।
vaidikaiḥ smaryamāṇatvātsaṃbhāvyā vedamūlatā ।
viprakīrṇārthasekṣepātsārthatvādasti mānatā ।

"aṣṭakāḥ kartavyāḥ"ityādi smṛtivākyaṃ na dharme pramāṇama, pauruṣeyavākyatve sati mūlapramāṇarahitatvāt, vipralambhakavākyatvāt ।
atha mūlapramāṇavattvāya vedārtha eva smṛtiranarthā syāt ।
tadānīmanuvādakatvādaprāmāṇyamiti prāpte - brūmaḥ a vimatā smṛtirvedamūlā, vaidikamanvādipraṇītasmṛtitvāt, upanayānādhyayanādismṛtivat a ।
na ca vaiyarthye śaṅkanīyam ।
asmadādīnāṃ pratyakṣeṣu parokṣeṣu caṃ nānāvedeṣu viprakīrṇasyānuṣṭheyārthasyaikatra saṃkṣipyamāṇatvāt ।
tasmādiyaṃ smṛtidharme pramāṇam ।

asminneva matāntareṇa pūrvottarapakṣāvāha -
na mā smārtāṣṭaṅkāṅgatvādyāṃ janā iti mantragīḥ ।
tanna smṛtermūlavede anumite mātvasaṃbhavāt ।

ayāṃ janāḥ pratinandati a ityayaṃ mantroṣṭakāśrāddhasyāṅgam ।
tecca śrāddhaṃ smārtam ।
na hi tasya pratipādakaṃ vedavākyamupalabhāmahe ।
tasmādidaṃ mantravākyaṃ na dharme pramāṇamiti cet ।
na ।
tanmūlasya vedasyānumeyatvāt ।
anumānaṃ ca darśitam ।
tasmādasau mantro dharme pramāṇam ।
virodhe tv anapekṣyaṃ syād asati hy anumānam ।

-
dvitīyādhikaraṇamāracayati -
audumbarī veṣṭanīyā sarvetyeṣā smṛtirmitiḥ ।
amitirveti saṃdehe mitiḥ syādaṣṭakādivat ।
audumbarīṃ spṛśangāyediti pratyakṣavedataḥ ।
virodhānmūlavedasyānanumānādamānatā ।

jyotiṣṭome sadonāmakasya maṇḍapasya madhye kācidaudumbarī śākhā nikhanyate ।
tasyāśrca vāsasā veṣṭanaṃ smaryate- a audumbarī sarvā veṣṭayitavyā' iti ।
sā smṛtiḥ pramāṇam, aṣṭakādismṛtiṣviva mūlavedasyānumātuṃ śakyatvāditi prāpte -
brūmaḥ - a audumbarīṃ spṛṣṭvodgāyet a iti pratyakṣevadavacanena sparśo vidhīyate ।
na ca sarvaveṣṭane sparśaḥ saṃbhavati ।
ato mūlavedānumānaṃ kālātyayāpadiṣṭama ।
ato vipralambhakavākyavannirmūlā smṛtirapramāṇam ।

-
asminnevādhikaraṇe matāntaramāha -
pratyakṣānumitaśrutyoryadvā vyāghātadarśanāt ।
amātve śaṅkite bādho anumānasyātra varṇyate ।
parapratyakṣavedo atra mūlaṃ cedveṣṭanasya tat ।
astvevamapyanuṣṭhānaṃ svapratyakṣānurodhataḥ ।

sparśasarvaveṣṭanaviṣayayoḥ pratyakṣānumitaśrutyoḥ parasparavirodhādubhayorapyaprāmāṇyamiti pūrvapakṣaḥ ।
anumānasya kālātyayāpadiṣṭatayā viruddhaśrutyabhāvena sparśaśrutiḥ svārthe pramāṇam ।
yadi puruṣāntarapratyakṣavedaḥ sarvaveṣṭanasmṛtermūlamityucyate, tarhi mā bhūttasyā aprāmāṇyam ।
tathāpi parapratyakṣātsvapratyakṣasyābhyarhitatvena sparśa evātrānuṣṭheyo natu sarvaveṣṭanam ।
।
hetudarśanāc ca ।

-
tṛtīyādhikaraṇamāracayati -
vaisarjanākhyahomīyanāsaso grahaṇasmṛtiḥ ।
pramā na vā śrutyabādhātpramā syādaṣṭakādivat ।
dṛṣṭalobhaikamūlatvasaṃbhave śrutyakalpanāt ।
sarvaveṣṭanavadvādhahīnāpyeṣā na hi pramā ।

jyotiṣṭom'gnīṣomīyasya paśostantre prakrānte vaisarjanahomo vihitaḥ ।
tatra yajamānaṃ patnīṃ putrāṃśrca bhrātṝṃśrcāhatena vāsasā pracchādya vāsaso ante strugdaṇḍamupanibadhya juhoti ।
tasminvāsasyevaṃ smaryate - a vaisarjanahomīyaṃ vāso adhvaryurgṛhṇāti' iti ।
seyaṃ smṛtiḥ sarvaveṣṭanasmṛtivatpratyakṣaśrutyā na bādhyate ।
tato aṣṭakādismṛtivatpramāṇamiti prāpte -
brūmaḥ- kadācitkaśrcidadhvaryurlobhādatadvāso jagrāha ।
tanmūlaivaiṣā smṛtirityapi kalpanā saṃbhavati ।
dṛṣṭāmusāriṇī caiṣāṃ kalpanā ।
dakṣiṇayā parikrītānāmṛtvijāṃ lobhadarśanāt ।
tathā satyasyāḥ smṛteranyathāpyupapattāvaṣṭakādiśrutivanna mūlaśrutiḥ kalpayituṃ śakyate ।
ato bādhābhāve api mūlabhedābhāvānneyaṃ smṛtiḥ pramāṇam ।
śiṣṭākope aviruddham iti cet ।
na śāstraparimāṇatvāt ।
api vā kāraṇagrahaṇe prayuktāni pratīyeran ।

-
caturthādhikaraṇaṃ bhāṣyamatenā'racayati -
ācāntenetyamā mā vā smṛtireṣā na mā bhavet ।
vedaṃ kṛtveti yaḥ śrautaḥ kramastena virodhataḥ ।
ācāntyādiḥ padārtho atra kramo dharmaḥ padārthagaḥ ।
dharmasya dharmyapekṣatvādabādhādasti mānatā ।

akṣuta ācāmet a iti vihitaṃ puruṣārthamācamanam ।
yadā tu kratumadhye kṣutādi nimittaṃ prapnoti tadā naimittikamācamanaṃ kratvaṅgatvena smṛtyā vidhīyate ।
a ācāntena kartavyam a iti ।
seyaṃ smṛtirna pramāṇam ।
kutaḥ ।
virūddhatvāt ।
avedaṃ kṛtvā vediṃ karoti a iti śrutau pūrvakālavācinā tvāpratyayena kramaḥ pratīyate ।
vedo nāma darbhamayaṃ saṃmārjanasādhanam ।
vedirāhavanīyagārhapatyamadhyavartinī caturaṅgulakhātā bhūmiḥ ।
tayormadhye yadi kṣutādinimittamācamanaṃ kuryāt, tadā śrutyuktaṃ nairantaryaṃ virūdhyeta ।
tasmādveṣṭanasmṛtivadācamanasmṛtirna pramāṇamiti prapte -
brūmaḥ- vedavedyādiśrutyuktapadārthavadācamanādayaḥ smṛtyuktā anuṣṭheyapadārthāḥ ।
kramastu padārthaniṣṭho dharmaḥ ।
sa ca padārthānupajīvati ।
tata upajīvyavirodhātkrama eva bādhyate ।
natu krameṇā'camanasya bādho asti ।
tasmādiyaṃ smṛtiḥ pramāṇam ।
asminneva vārtikakāraḥ prakārāntareṇa vicāradvayaṃ cakāra ।

tatra prathamaṃ vicāraṃ darśayati -
śākyoktāhiṃsanaṃ dharmo na vā dharmaḥ śrutatvataḥ ।
na dharmo nahi pūtaṃ syādgokṣīraṃ śrvadṛtau dhṛtam ।

abrahmacaryamahiṃsāṃ cāparigrahaṃ ca satyaṃ ca yatnena rakṣet a iti śrutāvahiṃsādirdharmatvenoktaḥ ।
sa eva dharmaḥ śākyenāpyuktaḥ ।
tasmācchākyasmṛtirdharme pramāṇamiti cet ।
na ।
svarūpeṇa dharmasyāpi gokṣīranyāyena śākyasaṃbandhe satyadharmatvaprasaṅgāt ।
tadīyagranthenāhiṃsādirnāvagantavyaḥ ।
tasmānna sā smutirdharme pramāṇam ।

vicārāntaraṃ darśayati -
sadācāro apramā mā vā nirmūlatvādamānatā ।
aṣṭakāderivaitasya samūlatvātpramāṇatā ।

holākotsavādisadācārasya mūlabhūtavedābhāvādaprāmāṇyamiti cet ।
na ।
vaidikaiḥ śiṣṭaiḥ parigṛhītatvenāṣṭakādivadvedamūlatvāt ।
ata eva manvādibhirgranthagauravabhayādviśeṣākāreṇānupadiṣṭo api sadācāraḥ sāmānyākāreṇopadiṣṭaḥ ।
"śrutiḥ smṛtiḥ sadācāraḥ"ityevaṃ dharme pramāṇopanyāsāt ।
tasmācchiṣṭacāra pramāṇam ।
teṣv adarśanād virodhasya samā vipratipattiḥ syāt ।
śāstrasthā vā tannimittatvāt ।

-
pañcamādhikaraṇamāracayati -
yaṃvāndiśabdāḥ kiṃ dvyarthā no vār''yamlecchasāmyataḥ ।
dīrghaśūkapriyaṅgvādyā dvaye apyarthā vikalpitāḥ ।
yatrānyā iti śāstrasthā prasiddhistu balīyasī ।
śāstrīyadharme tenātra priyaṅgvādi na gṛhyate ।

ayavamayaśrcarurbhavati a avārāhī upānahāvupamuñcate a iti śrūyate ।
tatra yava śabdamāryā dīrghaśūkeṣu prayuñjate varāhaśabdaṃ ca sūkare ।
mlecchāstu yavaśabdaṃ priyaṅguṣu, varāhaśabdaṃ ca kṛṣṇaśakunau ।
tathā sati lokavyavahāreṇa niśrcetavyeṣu śabdārtheṣvāryamlecchaprasiddhyoḥ samānabalatvādubhayavidhā aṣyarthā vikalpena svīkāryā iti prapte -
brūmaḥ- śāstrīyadharmāvabodhe śāstraprasiddhirbalīyasī ।
pratyāsannatvādavicchinnapāramparyāgatatvācca ।
śāstre yavavidhyarthavāda evaṃ śrūyate - a yatrānyā oṣadhayo mlāyante, athaite modamānā ivotiṣṭhanti a iti ।
itarauṣadhivināśakāle abhivṛddhirghaśūkeṣu dṛśyate, na tu priyaṅguṣu ।
teṣāmitarauṣadhiparipākātpūrve pacyamānatvāt ।
vārāhopānadvidhyarthavādaśrcaivaṃ bhavati - a varāhaṃ gāvo anudhāvanti a iti ।
gavāmanudhāvanaṃ śūkare saṃbhavati na tu kṛṣṇaśakunau ।
tasmāddīrghaśūkdiryavādiśabdārthaḥ ।
atra vārtikakāraḥ pīluśabdamudājahāra ।
taṃ ca mlecchā hastini prayuñjate, āryāstu vṛkṣe ।
tatrāviplutavyavahārasyār''yeṣu saṃbhavādvṛkṣa eva pīluśabdārthaḥ ।

asminnevādhikaraṇe gurumatamāha -
yavādyarthānirṇayena tadvākyaṃ na prameti cet ।
na śāstrasya balitvena tatprasiddhyār'thanirṇayāt ।

spaṣṭo arthaḥ ।

-
asminnevādhikaraṇe vārtikakāramatena varṇakāntaramāracayati -
yo mātulavivāhādau śiṣṭācāraḥ sa mā na vā ।
itarācāravanmātvamamātvaṃ smartabādhanāta ।
smṛtimūlo hi sarvatra śiṣṭācārastato atra ca ।
anumeyā smṛtiḥ smṛtyā bādhyā pratyakṣayā tu sā ।

keṣuciddakṣiṇadeśeṣu mātulasya duhitaraṃ śiṣṭāḥ pariṇayanti ।
so ayamāyāraḥ pramāṇaṃ, śiṣṭācāratvāt, holākādyācāravat, iti cet ।
na ।
smṛtiviruddhatvena kālātyayāpadiṣṭatvāt ।
tathā ca smṛtiḥ-
"mātulasya sutāmūḍhvā mātṛgotrāṃ tathaiva ca ।
samānapravarāṃ caiva tyaktvā cāndrāyaṇaṃ caret" ।
na ca smṛtyācārayormūlavaidānumāpakasāmyātsamabalatvamiti śaṅkanīyam ।
holākādisadācārasya manvādismṛtivadvedānumāpakatvāyogāt ।
nahīdānīntanāḥ śiṣṭā manvādivaddeśakālaviprakṛṣṭaṃ vedaṃ divyajñānena sākṣātkartu śaknuvanti ।
yena śiṣṭacāro mūlavedamanumāpayet ।
śaknoti ca yaḥ kopi śiṣṭo yatra kvāpi deśaviśeṣe kālaviśeṣe ca yaṃ kañcanāpi holākādyācarasya mūlabhūtaṃ smṛtigranthamavalokayitum ।
tasmācchiṣṭācāreṇa smṛtirevānumātuṃ śakyate, natu śrutiḥ ।
anumitā ca smṛtirvirūddhayā pratyakṣayā smṛtyā bādhyate ।
ata evā'huḥ-
"ācārāttu smṛtiṃ jñātvā smṛtiśrca śrutikalpamam ।
tena dvayantaritaṃ teṣāṃ prāmāṇyaṃ viprakaṣyate" ।
tasmādīdṛśasyā'cārasyāprāmāṇyamabhyupeyam ।

tatraivāparaṃ varṇakamāracayati -
laukiko vākyago vār'thastrivṛdādeḥ samatvataḥ ।
ubhau vidhyarthavādaikavākyatvādastvihāntimaḥ ।

atrivṛdvahiṣpavamānam' iti śrutau vivṛcchabdasya traiguṇyaṃ lokasiddhor'thaḥ ।
vākyaśeṣādṛktrayātmakeṣu triṣu sūkteṣvavasthitānāṃ bahiṣpavamānātmakastotraniṣpādanakṣamāṇām a upāsmai gāyatā naraḥ a ityādīnāmṛcāṃ navakamarthaḥ ।
tatra dharmaniṇaye vedasya prabalatve api padapadārthanirṇaye lokavedayoḥ samānabalatvādubhāvapyarthau vikalpeva grahītavyāviti cet ।
maivam ।
laukikārthasvīkārapakṣe vidhivākyer'thastraiguṇyam, arthavādavākye stotriyāṇāmṛcāṃ navakam, ityevaṃ vidhyarthavādayorvaiyadhikaraṇyādekavākyatvaṃ na syāt ।
ata ekavākyatvāya stotriyāṇāṃ navakamityeva vidhivākye niyator'thaḥ ।
coditaṃ tu pratīyetāvirodhāt pramāṇena ।

-
ṣaṣṭhādhikaraṇamāracayati -
kalpyaḥ pikādiśabdārtho grāhyo vā mleccharūḍhitaḥ ।
kalpya āryoṣvasiddhatvādanāryāṇānamādarāt ।
grāhya mlocchaprasiddhistu virodhādarśane sati ।
pikanemādiśabdānāṃ kokilādyarthatā tataḥ ।

āryāḥ pikādiśabdaṃ na kvāpyarthe prayuñjate, mlecchāśrca na pramāṇabhūtāḥ ।
tasmānnigamanirūktavyākaraṇaiḥ pikanemādiśabdānāmarthaḥ kalpanīya iti cet ।
maivam ।
āryaprasiddhivirodhasyādṛṣṭatvenedṛśe viśaya mlecchaprasiddherapyādaraṇīyatvāt ।
kalpyamānādabyavasthitādarthādvare mleccharūḍhiḥ ।
yatredṛśyā api rūḍherabhāvastatra nirūktādayaśrcaritārthāḥ ।
tasmādanārya prasiddhyā pikaḥ kokilaḥ, nemaśabdor'dhavācī, tāmarasaśabdaḥ padmavācī, ityevaṃ draṣṭavyam ।

asminnevādhikaraṇe gurumatamāha -
arthābodhādapramāṇaṃ pikālambhanacodanā ।
maivaṃ mlecchaprasiddhyāpi tabdodhādaviruddhayā ।

spaṣṭo arthaḥ ।
।
prayogaśāstram iti cet ।
nāsaṃniyamāt ।
avākyaśeṣāc ca ।
sarvatra ca prayogāt saṃnidhānaśāstrāc ca ।

-
saptamādhikaraṇamāracayati -
apauruṣeyāḥ kalpādyāḥ kṛtrimā vā na kṛtrimāḥ ।
śrutismatyordharmabuddheḥ svato mātvaṃ yataḥ samam ।
puṃnāmokteḥ pauruṣeyāḥ kāṭhakādyasamatvataḥ ।
tatropalebhire kecidāpastambādikartṛtām ।

baudhāyanāpastambā śrvalāyanakātyāyanādināmāṅkitāḥ kalparsūtragranthāḥ, nigamaniruktādiṣaḍaṅgagranthāḥ, manvādismṛtayaśrcāṣauruṣeyāḥ, dharmabuddhijanakatvāt, vedavat ।
na ca mūlapramāṇasāpekṣatvena vedavaiṣamyamiti śaṅkanīyam ।
utpannāyā buddheḥ svataḥ- prāmāṇyāṅgīkāreṇa nirapekṣatvāt ।
maivam ।
uktānumānasya kālātyayāpadiṣṭatvāt ।
baudhāyanasūtram, āpastambasūtram, ityevaṃ puruṣanāmnā te granthā ucyante ।
na ca kāṭhakādisamākhyavatpravacananimittatvaṃ yuktam ।
tadgranthanirmāṇakāle tadānīntanaiḥ kaiśrcidupalabdhatvāt ।
taccāvicchinnapāramparyeṇānuvartate ।
tataḥ kālidāsādigranthavatpauruṣeyāḥ ।
tathāpi vedamūlatvātpramāṇam ।

atraiva gurumatamāha -
kalpe sarvatithau darśakāryatokteḥ śrutirna mā ।
na kalpe sādhyavedatvaprahāṇāddurbalatvataḥ ।

sarvatithau darśayāgakartavyatāṃ kalpasūtrakāra āha -"sarvāsu tithiṣvamāvāsyā kartavyā"iti ।
śrutistvamāvāsyāyāmeva tithau kartavyatāṃ brūte ।
tataḥ kalpasūtrarūpeṃṇa vedena viruddhatvādiyaṃ śrutirna mānamiti cet ।
maivam ।
kalpasya vedatvaṃ nādyāpi siddham ।
kintu yatnena sādhyam ।
na ca tatsādhayituṃ śakyam ।
pauruṣeyatvasya samākhyayā tatkarturupalambhena ca sādhitatvāt ।
ataḥ kalpasūtrasya durbalatayā na śruteraprāmāṇyam ।
anumānavyavasthānāt tatsaṃyuktaṃ pramāṇaṃ syāt ।
api vā sarvadharmaḥ syāt tannyāyatvād vidhānasya ।
darśanād viniyogaḥ syāt ।
liṅgābhāvāc ca nityasya ।
ākhyā hi deśasaṃyogāt ।
na syād deśāntareṣv iti cet ।
syādyogākhyā hi māthuravat ।
karmadharmo vā pravaṇavat ।
tulyaṃ tu kartṛdharmeṇa ।

aṣṭamādhikaraṇamācarayati 
holākādervyavasthā syātsādhāraṇyamutāgrimaḥ ।
deśabhedena dṛṣṭatvātsāmyaṃ mūlasamatvataḥ ।

holākādiśiṣṭācārāṇāṃ hārītādismṛtiviśeṣāṇāṃ cānuṣṭhātṛpuruṣabhedena vyavasthitaṃ prāmāṇyam ।
kutaḥ ।
deśaviśeṣe teṣāṃ dṛṣṭatvāt ।
holākādayaḥ prācyaireva kriyante ।
vasantotsavo holākā ।
āhnīnaibukādayo dākṣiṇātyai svasvakulāgataṃ karañjārkādisthāvaradevatāpūjādikamāhnīnaibukaśabdenocyate ।
udvṛṣabhayajñādaya udīcyaiḥ ।
jyeṣṭhamāsasya paurṇamāsyāṃ balīvardānabhyarcya dhāvayanti so ayamudvṛṣabhayajñaḥ ।
evaṃ hārītādismṛtiḥ kācitkvaciddeśaviśeṣe dṛśyate ।
tasmādvyavasthitaṃ prāmāṇyamiti cet ।
maivam ।
tanmūlatvenānumitasya vedasya sarvasādhāraṇatvena teṣāmapi sarvasādhāraṇatvāt ।

atraiva gurumatamāha -
prācyādipadayuktāyāḥ śruteranumitau pade ।
arthābodhādamātvaṃ cenna sāmānyāmumānataḥ ।

prācyādibhirvyavasthayā holākādiṣvanuṣṭhīyamāneṣu tanmūlaśrutirapi prācyādipadayuktaivānumātavyā ।
tatra prācyādipadasyārtho na budhyate ।
ye puruṣāḥ kañcitkālaṃ prācyāṃ nivasanti, ta eva kālāntare pratīcyāṃ nivasanta upalabhyante ।
tatra śrautaprācyādipadasyārthābodhādapramāṇaṃ śrutiriti cet ।
maivam ।
anuṣṭhānasāmānyasya mūlaśrutikalpakatvāt ।
ataḥ prācyādipadarāhitye satyarthabodhādanumitā śrutiḥ pramāṇam ।
prayogotpatyaśāstratvāc chabdeṣu na vyavasthā syāt ।
śabde prayatnaniṣpatter aparādhasya bhāgitvam ।
anyāyaś cānekaśabdatvam ।
tatra tattvam abhiyogaviśeṣāt syāt ।
tadaśaktiś cānurūpatvāt ।
eka deśatvāc ca vibhāktivyatyaye syāt ।

-
navamādhikaraṇamāracayati -
gogāvyādiṣu sādhutve prayoge vā na kaśrcana ।
niyamo atrāsti bā nāsti vyākṛtermūlavarjanāt ।
sādhūneva prayuñjīta gavādyā eva sādhavaḥ ।
ityasti niyamaḥ pūrvapūrvavyākṛtimūlataḥ ।

vyākaraṇābhijñaiḥ sāsnādimadvastuni agauḥ a ityeṣa śabdaḥ prayujyate ।
tadanabhijñaistu svasvadeśīyabhāṣāmanusṛtya gāvī, goṇī, gopotalikā, ityevamādayaḥ śabdaḥ prayujyante ।
tatra - aīdṛṣa eva śabdaḥ sādhuḥ, nedṛśaḥ a ityasminnarthe niyāmakaṃ nāsti ।
tathā yoge api tannāsti - a īdṛśa eva śabdaḥ prayoktavyaḥ, nedṛśaḥ a iti na tāvadvṛddhavyavahāro niyāmakaḥ ।
tasya sarveṣu śabdeṣu samānatvāt ।
nāpi vyākaraṇasmṛtirniyāmikā ।
tasyā nirmūlatvenāpramāṇatvāt ।
na hyabhiyuktaprayogastanmūlama ।
anyonyāśrayatvaprasaṅgāt ।
vyākaraṇasmṛteḥ prāmāṇyasiddhau tadanusāreṇa prayoktṝṇāmamiyuktatvasiddhiḥ ।
tatsiddhau tatprayogamūlatayā vyākaraṇasya prāmāṇyam ।
tasmānnāsti sādhutvaprayogayorniyamaḥ, iti prāpte 
brūmaḥ- a sādhūneva prayuñjati, na tvapabhraṃśān a ityasti niyamaḥ ।
ubhayatra krameṇa doṣaguṇavādinorvedavākyayoḥ śravaṇāt ।
"ekaḥ śabdaḥ samyagjñātaḥ suprayuktaḥ svarge loke kāmadhugbhavati"iti guṇavākyam ।
"tasmādbrāhmaṇena na mlecchitavai a nāpabhāṣitavai, mleccho ha vā eṣa yadapaśabdaḥ"iti doṣavākyam ।
yathā prayoge niyamastathā sādhutve api niyamo draṣṭavyaḥ - agavādyā eva sādhavaḥ, na tu gāvyādayaḥ a iti ।
asminnarthe vyākaraṇasya niyāmakatvāt ।
na ca nirmūlatvam, pūrvapūrvavyākaraṇasya tanmūlatvāt ।
etadevābhipretyoktam - a tatra yūpādhikaraṇavadvyākaraṇaparamparānāditvādanupālambhaḥ a iti vyākaraṇa prāmāṇyaṃ vedenaiva sākṣādupanyastam ।
tathā'cārthavaṇikā āmananti -"dve vidye veditavye iti ha sma yadbrahmavido vadanti parā caivāparā ca ।
tatrāparā - ṛgvedo yajurvedaḥ sāmavedo atharvavedaḥ śikṣā kalpo vyākaraṇaṃ niruktaṃ chando jyotiṣama"iti ।
taittirīyakabrāhmaṇe api vyākaraṇasyopādeyatā śrūyate - avāgvai parācyavyākṛtāvadat ।
te devā indramabruvan - aimāṃ no vācaṃ vyākuru, iti tāmindro madhyato apakramya vyākarot ।
tasmādiyaṃ vyākṛtā vāgudyate a iti ।
vyākartāraśrca pāṇinikātyāyanapatañjalayo manvādisamānāḥ ।
tasmātsādhūnāmeva prayoge gavādīnāmeva sādhutve vyākaraṇasmṛtiḥ pramāṇam ।

atraiva gurumatamāha -
aśrvālambhanaśāstrasya dantyatālavyasaṃśayāt ।
amātve adantyanirṇītirāptoktavyākṛterbalāt ।

"aśrvamālabheta"ityatrākāravakārayormadhyavartino varṇasya dantyatve a svaṃ dhanam, tadrahitaṃ daridramālabheta' ityartho bhavati ।
tālavyatve turaṅgamavācitvam ।
tataḥ saṃśayādaprāmāṇyamiti cet ।
na ।
vyākaraṇānusāreṇa"aśū vyāptau"ityasmāddhātorauṇādike vapratyaye sati tālavyatvanirṇayāt ।
tasmādaśrvālambhanaśāstraṃ pramāṇam ।
।
prayogacodanābhāvād arthaikatvam avibhāgāt ।
adravyaśabdatvāt ।
anyadarśanāc ca ।
ākṛtis tu kriyārthatvāt ।
na kriyā syād iti cedarthāntare vidhānaṃ na dravyam iti cet ।
tadarthatvāt prayogasyāvibhāgaḥ ।

-
daśamādhikaraṇe prathamaṃ varṇakamācarayati -
loke padāpadārthau yau na tau vede athavātra tau ।
rūpabhedātpadaṃ bhinnamuttānādibhidā sphuṭā ।
varṇaikatvātpadaikatvaṃ kvācitkī rūpabhinnatā ।
prāyikeṇa padaikyena tadarthaikyaṃ tathāvidham ।

vaidikau padapadārthau laukikābhyāṃ padapadārthābhyāmanyau ।
kutaḥ ।
rūpabhedāt ।
pade tāvadrūpabhedo dṛśyate ।
ātmaśabda ākārāditvena loke niyataḥ ।
vede tu kvacidākārarahitaḥ paṭhyate -"prayataṃ purūṣaṃ tmanā"iti ।
abrāhmaṇāḥ a iti loke ।
vede tvanyathā paṭhyate -"brāhmaṇāsaḥ pitaraḥ somyāsaḥ"iti ।
arthabhedo api sphuṭaḥ ।
uttānā vai devagavā vahanti"iti śrūyate - devebhyo vanaspate havīṃṣi hiraṇyaparṇa pradivaste artham"iti ।
tasmāt a lokavedayoḥ padapadārthāvanyau a iti prāpte -
brūmaḥ- ya eva laukikāḥ padārthāḥ, ta eva vaidikāḥ ।
tathā hi - varṇānāṃ tāvannityatvaṃ prathamapāde sādhitam ।
yathā prayoktṝṇāṃ puruṣāṇāṃ bhede apyekaikasya puruṣasya bahukṛtva uccāraṇabhede api a ta evāmī varṇāḥ a iti pratyabhijñānādvarṇaikyam ।
tathā a yāni loke gavādipadāni, tānyeva vede adhīyamānāni a ityavādhitapratyabhijñayā padaikatvamabhyupeyam ।
a tmanā, devāsaḥ a ityādipadabhedastu kvācitkaḥ ।
naitāvatā bahutarapratyabhijñāvagataṃ padaikyamapoḍhuṃ śakyam ।
anyathā aso ayaṃ devadattaḥ a iti pratyabhijñātaṃ devadattaikyamapi deśādibhedamātreṇāpodyeta ।
padaikye cārthaikatvamavaśyaṃbhāvi ।
anyathā vede pṛthagvyutpattyabhāvādabodhakatvaṃ prasajyeta ।
etadevābhipretyoktam -
"lokāvagatasāmarththaḥ śabde vede api bodhakaḥ"iti ।
svaruyūpāhavanīyāndiśabdānāṃ tadarthānāṃ cālaukikatve api prasiddhapadasamabhivyāhārādva yuptattiḥ saṃbhavati ।
uttānavahanādikaṃ tvarthavādaḥ ।
astu vā tathāvahanam, tathāpyuttānādiśābdāstadarthāśrca lokaprasiddhā eva ।
tasmādya eva laukikāḥ padapadārthāsta eva vaidikāḥ ।

-
dvitīyavarṇakamāracayati -
vyaktirṃvrīhyādiśabdārtha ākṛtirvā kriyānvayāt ।
vyaktirvyutpattivelāyāmākṛtyā sopalakṣyate ।
śaktigrahādiyuktibhya ākṛterarthatocitā ।
ktiyāparyavasānāya vyaktistatropalakṣyatām ।

"vrīhīnavahanti" "paśumālabheta" "gāmānayā" "brāhmaṇo na hantavyaḥ"ityādiprayogeṣu vrīhyādiśabdānāṃ vyaktirarthaḥ ।
kutaḥ ।
avahananādikriyābhirvyakteranvetuṃ śakyatvāt ।
nahyākṛtiravahantumālabdhumānetuṃ vā yogyā ।
nanvānantyavyabhicārābhyāṃ na vyaktau vyutpattiḥ saṃbhavati ।
anantā hi vyaktayaḥ ।
atītānāgatānāmanekadeśavartināṃ gavāmiyattāyā anavadhāraṇāt ।
kiñca śullavyaktau vyutpanno gośabdaḥ kṛṣṇavyaktau prayujyamānaḥ svārthe vyabhicaret ।
tatra kathaṃ vyutpattiriti cet ।
evaṃ tarhi vyutpattikāle sā vyaktirākṛtyopalakṣyatāmiti prāpte -
brūmaḥ- anvayavyatirekābhyāmākṛteḥ śaktigrahaṇanimittatvācchābdārthatvaṃ tasyā evocitam ।
kiñca gośabda uccārite vyaktivādinaḥ saṃśayo bhavet ।
tasmādākṛterevābhidheyatvam ।
yadyākṛtāvavahananādikriyā na paryavasyettarhi vyaktistatropalakṣaṇīyā ।
kiñca"śyonarcittaṃ cinvīta"ityādāvākṛtereva sādṛśyapratiyogitayā kāryānvayo dṛśyate ।
tasmāt - ākṛtiḥ śabdārthaḥ ।

atraiva gurumatamāha -
gavādicodanā no mā jātivyaktyoranirṇayāt ।
ānantyavyabhicārābhyāṃ na vyaktiriti nirṇayaḥ ।

spaṣṭo arthaḥ ।
iti śrīmādhavīye jaiminīyanyāyamālāvistare prathamādhyāyasya tṛtīyaḥ pādaḥ

uktaṃ samāmnāyaidam arthyaṃ tasmāt sarvaṃ tadarthaṃ syāt ।

-
caturthapādasya prathamādhikaraṇaṃ ।
vārtikakāronnītamāracayati -
udbhidādipadaṃ dharme kimamānamuta pramā ।
vidhyarthavādamantrāṃśeṣvanantarbhāvato na mā ।
antarbhāvo vidhāvudbhidā yajeteti dṛśyate ।
nāmatvenānvayo vākye vakṣyate ataḥ pramaiva tat ।

"udbhidā yadeta" "balabhidā yajeta" "viśvajitā yajeta"ityevaṃ samāmnāyate ।
tatrodbhidādipadaṃ na dharme pramāṇam ।
kutaḥ ।
pramāṇatvanobhimateṣu triṣu vedavebhāgeṣvanantarbhāvāt ।
tathā hi - vidhiḥ sākṣātpramāṇam ।
arthavādamantrau tu vidhyanvayena ।
tatra na tāvadudbhidādipadaṃ vidhāvantarbhavati ।
vidhyartharūpāyā bhāvanāyā aṃśeṣu bhāvyakaraṇetikartavyatārūpeṣu kasyāpyavācakatvāt ।
nāpyarthavādatvam ।
stutibuddherabhāvāt ।
nāpi mantratvam ।
uttamapuruṣādīnāṃ mantraliṅgānāmabhāvāt ।
tathā coktam -
"uttamāmantraṇāsyantatvāntarūpādyabhāvataḥ ।
mantraprasiddhyabhāvācca mantrataiṣāṃ na yujyate" ।
"agnaye juṣṭaṃ nirvapāmi"ityuttamapuruṣaḥ ।
"agne yaśasvinyaśase samarpaya"ityāmantraṇam ।
"urvī cāsi, vasvī cāsi"ityasyantarūpam ।
"iṣe tvā, ūrje tvā"iti tvāntarūpam ।
ādiśabdeva - āśīrdevatāpratipādanādayaḥ ।
evamādyanantarbhāvādamānamiti cet ।
na ।
vidhyaṃśe karaṇe antarbhāvāt ।
yadyapi liṅpratyayena samānapadopātto yajidhātvarthaḥ karaṇam tathāpi tasya yajernāmatvenodbhidādipadamanveti ।
tasmātpramāṇam ।

-
api vā nāmadheyaṃ syād yad utpattāv apūrvam avidhāyakatvāt ।
dvitīyādhikāraṇamāracayati -
guṇo ayaṃ nāmadheyaṃ vā khanitre asya niruktitaḥ ।
jyotiṣṭomaṃ samāśritya paśvarthe guṇacodanā ।
phalodbhedātsamānaiṣā niruktiryāganāmnyapi ।
nāmatvamucitaṃ yāgasāmānādhikaraṇyataḥ ।
"udbhidā yajeta paśukāmaḥ"ityatra tṛtīyāntenodbhitpadena yor'tho vivakṣitaḥ so ayaṃ yāge kaścidguṇaḥ syāt ।
"daghnājuhoti"ityanena guṇavidhinā samānatvāt ।
athocyeta - a dadhiśabdārtho lokaprasiddhaḥ, udbhicchabdārthastvaprasiddhaḥ a iti ।
tanna ।
rūḍhyabhāve apyavayavārthaniruktyā tatprasiddheḥ ।
a udbhidyate bhūmiranena a iti vyutpattyā khanitravācyasau śabdaḥ ।
na cātra paśuphalakaḥ kaścidyāgo vidhīyata iti vācyam ।
paśūnāṃ guṇaphalatvāt ।
yathā"godohanena paśukāmasya"ityatra paśavo godohanaguṇasya phalam ।
tatheha khanitraguṇasya phalamastu ।
yadi"camasenāpaḥ praṇayet"iti vihitaṃ prakṛtamapāṃ praṇayanamāśritya godohanaṃ vidhīyate, tarhyatrāpi"jyotiṣṭomena yajeta a iti vihitaṃ prakṛtaṃ jyotiṣṭomamāśritya khanitraṃ vidhīyatām ।
tasmādguṇavidhiriti prāpte, 
brūmaḥ- "paśukāmo yajeta"ityasya padadvayasyāyamarthaḥ a paśurupaṃ phalaṃ yāgena kuryāt a iti ।
tatra akena yāgena' ityapekṣāyām a udbhidā a iti tṛtīyāntaṃ padaṃ yāganāmatvenānveti ।
audbhidyate paśuphalamanena yāgena a iti niruktyā nāmatvamudbhitpadasyopapadyate ।
evamapi guṇavidhināmadheyatvayoḥ śabdanirvacanasāmyānna nirṇaya iti cet ।
maivam ।
sāmānādhikaraṇyasya nirṇāyakatvāt ।
audbhinnāmakena yāgena phalaṃ kuryāt a ityukte sāmānādhikaraṇyaṃ labhyate ।
guṇatve tu a khanitreṇa sādhyo yo yāgaḥ, tena a- ityevaṃ vaiyadhikaraṇyaṃ syāt ।
yadi akhanitravatā yāgena a iti sāmānādhikaraṇyaṃ yojyeta tadā matvarthalakṣaṇā prasajyeta ।
tasmādudbhidādipadaṃ nāmadheyam ।
a dadhnā juhoti a a vrīhibhiryajeta a ityādiṣu dravyaviśeṣe dadhyādiśabdānāmatyantarūḍhatayā yāganāmatvāsaṃbhavādagatyā guṇatvamāśritam ।
a somena yajeta a ityatrāpi a aprasiddhārthanāmadheyatvakalpanāto varaṃ prasiddhārthadvāreṇa lakṣaṇāśrayaṇam a ityabhipretya a somadravyavatā yāgena a iti matvarthalakṣaṇā svīkṛtā ।
udbhicchabdasya tu lokaprasiddhārthābhāvāduktarītyā nāmatvaṃ yuktam ।
prayojanaṃ tu nāmnaḥ sarvatra vyavahāra eva ।
na hyantareṇa nāmadheyamṛtvigvaraṇādiṣu a anenāhaṃ yakṣye a ityākhyānopāyo laghuḥ kaścidasti ।
tasmāt -
udbhidādīkaṃ nāmadheyam ।

atraiva gurumatamāha 
laukike gaṇayāge asya vidheḥ sāpekṣateti cet ।
niruktyā śrautayāgasya nāmatvānnirapekṣatā ।

audbhidā yajeta a ityayaṃ guṇavidhiḥ ।
na cāsya kaścicchrauta āśrayo labhyate ।
tato laukiko mātṛgaṇayāgādirāśrayatvenāpekṣaṇīyaḥ ।
tasminyoge maivam ।
pūrvoktaniruktyā śrautayāganāmatve sati nirapekṣatvāt ।

-
yasmin guṇopadeśaḥ pradhānato abhisambandhaḥ ।
tṛtīyādhikaraṇamāracayati 
yaccitrayā yajeteti tadguṇo nāma vā bhavet ।
citrastrītvaguṇo rūḍheragnīṣomīyake paśau ।
dvayorvidhau vākyabhedo vaiśiṣṭye gauravaṃ tataḥ ।
syānnāma pṛṣṭhājyabahiṣpavamāneṣu tattathā ।

"citrayā yajeta paśukāmaḥ"ityāmnāyate ।
tatra citrāśabdo nodbhicchabdavadyaugikaḥ, kintu rūḍhyā citratvaṃ strītvaṃ cābhidhatte ।
tato na pūrvanyāyena nāmatvam ।
tathā sati"agnīṣomīyaṃ paśumālabheta"iti vihitaṃ paśuyāgamātraṃ a yajeta a ityanena padenānūdya tasminpaśau citratvastrītve guṇau vidhīyete iti prāpte 
brūmaḥ - citratvaṃ strītvaṃ ceti dvāvetau guṇau ।
tayordvayorvidhāne vākyaṃ bhidyeta ।
tathā coktam 
"prāpte karmaṇi nāneko bidhātuṃ śakyate guṇaḥ ।
aprāpte tu vidhīyante bahavo apyekayatnataḥ" ।
atha vākyabhedapirahārāya guṇadvayāvīśīṣṭa paśudravyarūpaṃ kārakaṃ vidhīyate tadā gauravaṃ syāt ।
tasmāccitrāśabdaḥ pūrvavadyajisāmānādhikaraṇyena yāganāmadheyaṃ bhavati ।
citratvaṃ tu tasya vilakṣaṇadravyadvāreṇopapadyate ।
a dadhi, madhu, ghṛtam, āpaḥ, dhānāḥ, taṇḍulāḥ, tatsaṃsṛṣṭaṃ prājāpatyam a iti dadhyādīni vicitrāṇi pradeyadravyāṇi ṣaḍāmnātāni ।
tradetaccitrānāmakasya yāgasyotpattivākyam ।
yāgasvarūpabhūtayordadhyādidravyaprajāpatidevatayoratropadiśyamānatvāt ।
utpannasya tasya yāgasya a citrayā yajeta paśukāmaḥ a ityetatphalavākyam ।
evaṃ sati prakṛtārtho labhyate ।
agnīṣomīyapaśvanuvādena guṇavidhāne prakṛtahānāprakṛtaprakriye prasajyeyātām ।
liṅpratyayasyānuvādakatvāṅgīkārānmukhyo vidhyartho bādhyeta ।
tasmāccitrāpadaṃ nāmadheyam ।
yathā citrāśabde nāmadheyatvam ।
tathā bahiṣpavamānaśabde, ājyaśabde, pṛṣṭhaśabde ca tannāmadheyatvaṃ yojanīyam ।
evaṃ hi śrūyate -"trivṛddhahiṣpavamānam" "pañcadaśānyājyāni" "saptadaśāni pṛṣṭhāni"iti ।
asya vākyatrayasyārtho vivriyate -
sāmagānāmuttarāgranthe tṛcātmakāni sūktānyāmnātāni ।
tatra"upāsmai gāyatā naraḥ"ityādyaṃ sūtram ।
"davidyutatyā rucā"iti dvitīyam ।
"pāvamānasya te kave"iti tṛtīyam ।
jyotiṣṭomasya prātaḥ savanānuṣṭhāne teṣu triṣuṃ sūkteṣu gāyatraṃ sāma gātavyam ।
tadidaṃ sūktatrayagānasādhyaṃ stotraṃ bahiṣpavamānamityucyate tatrāvasthitānāmṛcāṃ pavamānārthatvāt ।
bahiḥ saṃbandhācca ।
na khalbidaṃ stotramitarastotravatsadonāmakasya maṇḍapasya madhya audumbaryāḥ stambaśākhāyāḥ saṃnidhau prayujyate, kintu sadaso bahiḥ prasarpadbhiḥ prayujyate ।
tasya ca bahiṣpavamānasya trivṛnnāmakaḥ stomo bhavati ।
tasya ca stomasya vidhāyakaṃ brāhmaṇavākkayamevamāmnāyate "tisṛbhyo hiṃ karoti sa prathamayā, tisṛmyo hiṃ karoti sa madhyamayā tisṛbhyo hiṃ karoti sa uttamayā, uhyatī trivṛto viṣṭutiḥ"iti ।
ayamarthaḥ a sūktatrayapaṭhitānāṃ navānāmṛcāṃ gānāntribhiḥ paryāyaiḥ -kartavyam ।
tatra prathame paryāye - triṣu sūkteṣvādyāstustra kracaḥ, dvitīye paryāye madhyamāḥ, tṛtīye paryāye cottamāḥ ।
tisṛbhya iti tṛtīyārthe pañcamī ।
hiṃ karoti gāyati a ityarthaḥ ।
seyaṃ yathoktaprakāropetā gītistrivṛtstomasya viṣṭutiḥ stutiprakāraviśeṣaḥ ।
tasyā viṣṭuterudyatī nāma, iti ।
evaṃ parivartinī kulāyinīti dve viṣṭutī ।
tayoḥ parivartinyevamāmnāyate -"tisṛbhyo hiṃ karoti sa parācībhiḥ, tisṛbhyo hiṃ karoti sa parācībhiḥ, tisṛbhyo hiṃ karoti sa parācībhiḥ, parivartinī trivṛto viṣṭutiḥ"iti ।
parācībhiranukrameṇā'mnātābhirityarthaḥ ।
kulāyinyevamāmnāyate "tisṛbhyo hiṃ karoti sa parācībhistisṛbhyo hiṃ karoti, yā madhyamā sā prathamā, pottamā sā madhyamā, yā prathamā sottamā, tisṛbhyo hiṃ karoti yottamā sā prathamā, yā prathamā, sā madhyamā yā madhyamā sottamā, kulāyinī trivṛtto viṣṭutiḥ"iti ।
atra prathamasūkte pāṭhakrama eva ।
dvitīye madhyamottamaprathamāḥ ।
tṛtīyetūttamaprathamamadhyamā ityevaṃ vyatyayena mantrā gātavyāḥ ।
tadidaṃ viṣṭutitrayaṃ vikalpitam ।
trivṛcchabdasyedṛśaṃ stomasvarūpamartho, na tu traiguṇyamiti pūrvapāde nirṇītam ।
uttarāgranthe bahiṣpavamānasūktebhyastribhya ūrdhve catvāri sūktānyāmnātāni "agna ā yāhi vītaye"ityādyaṃ sūktam ।
"ā no mitrāvaruṇa" iti dvitīyam ।
"ā yāhi suṣumā hi te" iti tṛtīyam ।
"indrāgnī ā gataṃ sutam" iti caturtham ।
tānyetāni prātaḥ savane gāyatrasāmnā gīyamānāni catvāryājyastotrāṇītyucyante ।
tannirvacanaṃ ca śrūyate "yadājimīyuḥ, tadājyānāmājyatvam"iti ।
teṣvājyastotreṣu pañcadaśanāmakaḥ stomo bhavati ।
tasya stomasya viṣṭutirevamāmnāyate -"pañcabhyo hiṃ karoti sa tisṛbhiḥ sa ekayā sa ekayā pañcabhyo hiṃ karoti sa ekayā sa tisṛbhiḥ sa ekayā, pañcabhyo hiṃ karoti sa ekayā sa ekayā sa tisṛbhiḥ"iti ।
ekaṃ sūktaṃ trirāvartanīyam ।
tatra prathamāvṛttau prathamāyā ṛcastrirabhyāsaḥ ।
dvitīyāvṛttau madhyamāyāḥ ।
tṛtīyāvṛttāvṛttamāyāḥ ।
so ayaṃ pañcadaśastomaḥ ।
uktebhyaścaturbhyaḥ sūktebhya ūrdhvamuttarāgranthe trīṇi mādhyandinapavamānasūktānyāmnāya tata ūrdhve catvāri sūktānyāmnātāni - teṣu"abhi tvā śūra nonuma" -ityādyam ,"kayā naścitra ābhuvat"iti dvitīyam ।
"taṃ vo dasmamṛtīṣaham"iti tṛtīyam ।
"tarobhirvo vidadvasum"iti caturtham ।
etāni krameṃ rathantaravāmadevyanaudhasakāleyasāmabhirmādhyandinasavane gīyamānāni pṛṣṭhastotrāṇītyucyante ।
"sparśanātpṛṣṭhāni"ityeva niruktirdraṣṭavyā ।
teṣu stotreṣu saptadaśastomo bhavati ।
tasya stomasya viṣṭutirevamāmnāyate -"pañcabhyo hiṃ karoti sa tisṛbhiḥ sa ekayā sa ekayā, pañcabhyo hiṃ karoti sa ekayā sa tisṛbhiḥ sa ekayā sa ekayā, pañcabhyo hiṃ karoti sa ekayā sa tisṛbhiḥ sa ekayā, saptabhyo hiṃ karoti sa ekayā sa tisṛbhiḥ sa tisṛbhiḥ"iti ।
atra prathamāvṛttau prathamāyā ṛcastrirabhyāsaḥ, dvitīyāvṛttau madhyamāyāḥ, tṛtīyāvṛttau madhyamottamayoḥ so ayaṃ saptadaśastomaḥ ।
atra triṣvapi vākyeṣu trivṛtpañcadaśasaptadaśaśabdā guṇavidhāyakatvena saṃmatāḥ ।
yadi bahiṣpavamānājyapṛṣṭhaśabdā api guṇavidhāyakāḥ syustadā pratyudāharaṇam ।
guṇadvayīvadhānādvākyabhedaḥ syāt ।
tasmādvahiṣpavamānādiśabdāḥ stotranāmadheyāni ।
tairnāmabhiḥ karmāṇyanūdya trivṛdādiguṇā vidhīyante ।

-
sūtram)
tatprakhyaṃ cānyaśāstram ।
caturthādhikaraṇamāracayati 
agnihotraṃ juhotyāghāramāghārayatītyamū ।
vidheyau guṇasaṃskārāvāhosvitkarmanāmanī ।
agnaye hotramatreti bahuvrīhigato analaḥ ।
guṇo vidheyo nāmatve rupaṃ na syātkṣaradghṛte ।
saṃskriyā'ghāramāghārayatītyuktā dvitīyayā ।
āghāretyagnihotreti yaugike karmanāmanī ।
agnirjyotiriti prāpto mantrāddevastathā ghṛtam ।
caturgṛhītavākyoktaṃ dvitīyāyāstviyaṃ gatiḥ ।
nāsādhite hi dhātvarthe karaṇatvaṃ tato asya sā ।
sādhyatāṃ vakti saṃskāro naivā'śaṅkyaḥ kriyātvataḥ ।

"agnihotraṃ juhoti" "āghāramāghārayati"ityatrāgnihotraśabdasya kamanāmatve dravyadevatayorabhāvādyāgasya svarupameva na sidhyet ।
tasmādagnidevatārūpoguṇo anena darvihome vidhīyate ।
āghāraśabdaśca"ghṛ kṣaraṇadīptyoḥ"ityasmāddhātorutpannaḥ kṣaradghṛtamātaṣṭe ।
tasmiṃśca ghṛte dvitīyāvibhaktvā saṃskāryatvaṃ pratīyate ।
tacca saṃskṛtaṃ ghṛtamupāṃśuyāje dravyaṃ bhavati ।
tasmāt a agnihotrāghāraśabdau guṇasaṃskārayorvidhāyakau a iti prāpte 
brūmaḥ-"agnirjyotirjyotiragniḥ svāheti sāyaṃ juhoti, sūryo jyotirjyotiḥ sūryaḥ svāheti prātaḥ"iti vihitena mantreṇa prāptatvāddevatā na vidheyā ।
tato agnisūryadevatākasya sāyaṃprātaḥ kālayorniyamenānuṣṭheyasya karmaṇaḥ a agnihotram a iti yaugikaṃ nāmadheyam ।
yogaśca bahuvrīhiṇā darśitaḥ ।
"caturgṛhītaṃ vā etadabhūttasyā'ghāramāghāryaḥ"ityanenaivā'jyadravyasya praptatayā kṣaraddhṛtasaṃskārasyāvidheyatvādāghāraśabdo api yaugikaṃ karmanāmadheyam ।
ayasminkarmāṇi nairṛtīṃ diśamārabhyaiśānīṃ diśamavadhiṃ kṛtvā saṃtatyā ghṛtaṃ kṣāryate a tasya karmaṇa etaṃnnāma ।
nanu nāmadheyatve sati"udbhidā yajeta" "jyotiṣṭomena yajeta"ityādāviva dhātvarthena karaṇena sāmānādhikaraṇyāya aagnihotreṇa juhoti a aāghāreṇā'ghārayati a iti tṛtīyayā bhavitavyam ।
naiṣa doṣaḥ ।
anuṣṭhānādūrdhve cātvarthasya siddhatvākāreṇa karaṇatve api tataḥ pūrve sādhyatvākāraṃ vaktum aagnihotram a a āghāram a iti dvitīyāyā yuktatvāt ।
na cātra dvitīyānusāreṇa avrīhīnprokṣati a itrayadāvidya saṃskāraḥ śaṅkanīyaḥ ।
vrīhiśabdavadagnihotrāghāraśabdayoḥ prasiddhadravyavācakatvābhāvena kriyāvācitvābhyupagamāt ।
tasmāt - agnihotrāghāraśabdau darvihomopāṃśuyājayorguṇasaṃskāravidhāyinau na bhavataḥ, kintu karmāntarayornāmanī ।

-
sūtram)
tadvyapadeśaṃ ca ।
pañcamādhikaraṇamāracayati 
śyenenābhicaranmartyo yajeteti śrutau guṇaḥ ।
vidhīyate pakṣirūpo nāma vā tasya karmaṇaḥ ।
śyoneneti guṇaḥ kāmyaḥ saumikaḥ somabādhayā ।
na citrāvadvākyabhedo rūḍhoścaivamanugrahaḥ ।
yathā vai śyena ityuktā hyupamānopameyatā ।
naikasmiṃstena gaiṃṇyāsya vṛttyā syātkarmanāmatā ।

"śyenenābhicaranyajeta"ityatra karmanāmatve dravyadevatayorabhāvādyāgasvarūpamapi na sidhyet ।
tataḥ somayāge nityaṃ somadravyaṃ bādhitvā somasya sthāne pakṣidravyarūpo guṇaḥ kāmyo vidhīyate ।
tathā sati śyena śabdasya pakṣiṇi lokasiddhā rūḍhiranugṛhyate ।
na ca guṇavidhitve citrāyāmiva vākyabheda āpādayituṃ śakyaḥ ।
citratvastrītvavadguṇadvayābhāvāditi prāpte 
brūmaḥ-"yathā vai śyono nipatyā'datte, evamayaṃ dviṣantaṃ bhrātṛvyaṃ nipatyā'datte yamabhicarati śyenena"iti vākyenokta upamānopameyabhāvaḥ pakṣiṇyekasminna yujyate ।
tasmātpakṣiṇa upamānasya guṇa upameye karmaṇyastīti śyevaśabdasyābhicārakarmanāmatvam ।
"saṃdaṃśevanābhicanyajeta" " ।
gavābhicaryamāṇo yajeta"ityatra saṃdaṃśagośabdayornāmatvaṃ śyenaśabdavaddraṣṭavyam ।
"yathā saṃdaṃśena durādānamādatte" "yathā gāvo gopāyanti"iti vākyaśeṣābhyāmupamānopameyabhāvābhidhānāt ।

-
।
nāmadheye guṇaśruteḥ syād vidhānam iti cet ।
tulyatvāt kriyayor na ।
aikaśabdye parārthavat ।
ṣaṣṭhādhikaraṇamāracayati-
yajeta vājapeyena svārājyārthītyasau guṇaḥ ।
nāma vā guṇatā tantrayogādguṇaphaladvaye ।
sādhāraṇayajeḥ karmakaraṇatvena tantratā ।
trikadvayaṃ viruddhaṃ syāttantratāyāṃ phalaṃ prati ।
upādeyavidheyatvaguṇatvākhyaṃ trikaṃ yajeḥ ।
uddeśyānūktimukhyatvatrikaṃ tasya guṇaṃ prati ।
tyaktvā tantraṃ tadāvṛttau vākyaṃ bhidyate tena saḥ ।
vājapeyetiśabdo api karmanāmāgnihotravat ।
"vājapeyena svārājyakāmo yajeta"ityatra vājapeyaśabdena guṇo vidhīyate ।
annavācī vājaśabdaḥ ।
taccānnaṃ peyaṃ surādravyam ।
taccātra guṇaḥ ।
surāgrahāṇāmanuṣṭheyatvāt ।
nanu guṇatve a vājapeyaguṇavatā yāgena svārājaṃ bhāvayet a iti matvarthalakṣaṇā prasajyeta ।
maivam ।
sakṛduccaritasya, yajeta, itvākhyātasya vājapeyaguṇe svārājyaphale ca tantreṇa saṃbandhāṅgīkārāt ।
vājapeyena dravyeṇa svārājyāya yajeta, ityevamubhayasaṃbandhaḥ ।
nanu guṇasaṃbandhe sati vājapeyaguṇena yāgaṃ kuryāt, iti yajeḥ karmakārakatvaṃ bhavati, phalasaṃbandhe tu a yāgena svārājyaṃ saṃpādayet a iti karaṇakārakatvam ।
tatkathaṃ tadubhayasaṃbandha iti cet ।
nāyaṃ doṣaḥ ।
yajeḥ sādhāraṇatvena dvirūpatvasaṃbhavāt ।
a yajeta a ityatra prakṛtyā yāga uktaḥ, pratyayena bhāvanoktā, tayostu samabhivyāhārātsaṃbandhamātraṃ gamyate ।
tacca karmatvakaraṇatvayoḥ sādhāraṇam ।
na khalu tatra karmatvasya karaṇatvasya vā sākṣādabhidhāyikā kācidasādhāraṇī vibhaktiḥ śrūyate ।
ataḥ sādhāraṇasya yajerubhābhyāṃ yugapatsaṃbandhe sita yathocitasaṃbandhaviśeṣaḥ paryavasyati ।
evaṃ tantreṇa saṃbandhāṅgīkāre a vājapeyadravyeṇa yāgaṃ kuryāt a ityarthasya lamyamānatvādguṇavidhitve api nāsti matvarthalakṣaṇā ।
yadyudbhidādiṣvapyevaṃ guṇavidhiḥ syāt, tarhi tānyapi vākyānyatrodāhṛtya tadīyaḥ siddhāntaḥ punarākṣipyatāmiti prāpte 
brūmaḥ- yajestantreṇobhayasaṃbandhe sati viruddhatrikadvayāpattiḥ syāt ।
upādeyatvaṃ, vidheyatvaṃ, guṇatvaṃ cetyekaṃ trikam ।
uddeśyatvam, anuvādyatvaṃ, mukhyatvaṃ cetyaparaṃ trikam ।
tatroddeśyatvādayastrayaḥ svārājyaphalaniṣṭhā dharmāḥ ।
upādeyatvādayastrayaḥ sādhanabhūtayajiniṣṭhā dharmāḥ ।
phalamuddiśya yajirupasarjanam ।
phalasyoddeśyatvaṃ nāma mānatāpekṣo viṣayatvākāraḥ ।
yajerupādeyatvaṃ nāmānuṣṭhīyamānatākāraḥ ।
tāvubhau manaḥ śarīropādhikau dharmau ।
anuvādyatvavidheyatvadharmau tu śabdopādhikau ।
jñātasya kathanamanuvādaḥ ।
ajñātasyānuṣṭheyatvakathanaṃ vidhiḥ ।
phalayāgayoḥ sādhyasādhanatvarūpatayā pradhānatvopasarjanatve ।
evaṃ sati phalatatsādhanayoḥ svārājyayāgayoḥ svabhāvaparyālocanāyāṃ yathā phalasyoddeśyatvāditrikaṃ yāgasyopādeyatvāditrikaṃ vyavatiṣṭhate tathā yāgasya vājapeyasya ca sādhyasādhanabhāvāparyālocanāyāṃ yāgasyoddeśatvāditrikam, vājapeyadrayasyopādeyatvāditrikaṃ ca paryavasyati ।
tato yāgasya phaladravyābhyāṃ yugapatsaṃbandhe sati viruddhaṃ trikadvayamāpadyate ।
nanu tarhi mā bhūttantreṇobhayasaṃbandhaḥ, pṛthaksaṃbandhāya yajirāvartyatāmiti cet ।
vākyabhedaprasaṅgāt ।
a dravyeṇa yāgaṃ kuryāt a ityekaṃ vākyam ।
a yāgena phalaṃ kuryāt a ityaparam ।
tasmādvājapeyaśabdo na guṇavidhāyakaḥ, kintu yathektaṃ dravyaṃ nimittīkṛtyāgnihotraśabdavatkarmanāmadheyam ।

-
tadguṇās tu vidhāyer annavibhāgād vidhānārthe na ced anyena śiṣṭāḥ ।
saptamādhikaraṇamāracayati 
yadāgneyo aṣṭākapāla iti nāma guṇo athavā ।
nāmāgnihotravanmaivaṃ nāmatve devatā nahi ।
mantro api neha pratyakṣastaddhitāddevatāvidhiḥ ।
devadravyaviśiṣṭasya vidhānādekavākyatā ।
darśapūrṇamāsayoḥ śrūyate -"yadāgneyo aṣṭākapālo amāvāsyāyām, paurṇamāsyāṃ cācyuto bhavati"iti ।
tatra yathāgnihotraśabdaḥ a agnaye hotramatra a ityamuparthe nimittīkṛtya karmanāmadheyam, tathā'gneyaśabdo agnisaṃbandhaṃ nimittīkṛtya karmanāma syāditi cet ।
maivam ।
nāmatve devatārāhityaprasaṅgāt ।
agnihotre tu"agnirjyotirjyotiragniḥ svāheti sāyaṃ juhoti"ityanena vacanena vihito mantraḥ pratyakṣavihita iti māntravarṇikī devatā labhyate ।
iha tu na tādṛśo mantro asti ।
āgneyaśabdastu devatāṃ vidhātuṃ śaknoti ।
a agnirdevatāsya a itrayasminnarthe taddhitasyotpannatvāt ।
na ca dravyadevatayorubhayorguṇavidhānādvākyabheda iti śaṅkanīyam ।
karmaṇo aprāptatvena guṇadvayaviśiṣṭasya karmaṇa ekena vākyena vidhānāt ।
tasmāt - āgneyaśabdena devatāguṇo vidhīyate ।

atra gurupatamāha -
yadāgneya iti proktaṃ na mānaṃ vidhyasaṃbhavāt ।
iti cenna viśiṣṭārthavidhau satyapramā kutaḥ ।

udāhṛtavākye devatārāhityaprasaṅgena nāmatvābhāvādguṇayorvidhau vākkayabhedāñca vidhyasaṃbhavādaprāmāṇyamiti pūrvapakṣaḥ । guṇadvayaviśiṣṭakarmavidhisaṃbhavātprāmāṇyamiti siddhāntaḥ ।।

-
barhirājyayor asaṃskāre śabdalābhād atacchabdaḥ ।
aṣṭamādhikaraṇamāracayati -
varhirājyapuroḍāśaśabdāḥ saṃskāravācinaḥ ।
jātyarthā vā śāstrarūḍheste syuḥ saṃskāravācinaḥ ।
jātiṃ tyaktvā na saṃskāre prayuktā lokavedayoḥ ।
vināpi saṃskṛtiṃ loke dṛṣṭatvājjātivācinaḥ ।

darśapūrṇamāsayoḥ śrūyate -"barhirlunāti" "ājyaṃ vilāpayati" "puroḍāśaṃ paryāgni karoti" iti ।
atra barhirādiśabdānāṃ śāstre sarvartra saṃskṛteṣu tṛṇādiṣu prayogāt, pīlvādiśabdeṣu śāstrīyarūḍhiprābalyasyoktatvāt, yūpāhavanīyādiśabdavatsaṃskāravācino barhirādiśabdā iti cet ।
maivam ।
anvayavyatirekābhyāṃ jātivācitvāt ।
yatra yatra barhirādiśabdaprayogaḥ, tatra tatra jātiḥ a ityasyā vyāpterloke vede ca nāsti vyabhicāraḥ ।
saṃskāravyāpterlaukikaprayoge vyabhicāro dṛśyate ।
kvaciddeśaviśeṣe laukikavyavahāro jātimātramupajīvya vinā saṃskāraṃ te śabdāḥ prayujyante - a barhirādāya gāvo gatāḥ a iti, a ktayyamājyam a iti, a puroḍāśena me mātā prahelakaṃ dadāti a iti ca ।
tasmājjātivācinaḥ ।
prayojanaṃ tu"barhiṣā yūpāvaṭamavastṛṇāti"ityatra vinā saṃskāreṇa staraṇasiddhiḥ ।

atra gurumatamāha 
barhirādau nimittaskaya durvacatvānna meti cet ।
jātestatra nimittatvāttadyuktā codanā pramā ।

spaṣṭor'thaḥ ।

-
prokṣaṇīṣv arthasaṃyogāt ।
navamādhikaraṇamāracayati 
prokṣaṇīḥ saṃskṛtirjātiryogo vā sarvabhūmiṣu ।
tathokteḥ saṃskṛtirjātiḥ syādrūḍheḥ prabalatvataḥ ।
anyonyāśrayato nā'dyo na jātiḥ kalpyaśaktitaḥ ।
yogaḥ syātkḷptaśaktitvātkḷptarvyākaraṇādbhavet ।

darśapūrṇamāsayoḥ śrūyate -"prokṣaṇīrāsādaya"iti ।
tatra prokṣaṇīśabdasyābhimantraṇāsādamādisaṃskṛtiḥ pravṛttinimitam । kutaḥ- sarveṣu vaidikaprayogapradeśeṣu saṃskṛtānāmevāpāṃ prokṣaṇīśabdenocyamānatvādityekaḥ pakṣaḥ ।
loke jalakrīḍāyāṃ a prokṣaṇībhirudvejitāḥ smaḥ a ityasaṃskṛtāsvapsu prayogādvarhirādiśabdavajjātau rūḍhatvādudakatvajātiḥ pravṛttinimittam ।
na ca a prakarṣeṇokṣyata ābhiḥ a iti yogo atra śaṅkanīyaḥ ।
rūḍheḥ prabalatvāditi pakṣāntaram ।
tatra na tāvatsaṃskāro yuktaḥ ।
anyonyāśrayatvāt ।
vihiteṣvabhimantraṇādiṣu saṃskāreṣvanuṣṭhiteṣu paścātsaṃskṛtāsvapsu prokṣaṇīśabdapravṛttiḥ ।
tatpravṛttau satyāṃ prokṣaṇīśabdenāpo amūdyābhimantraṇasiddhiriti ।
nāpi jātipakṣo yuktaḥ ।
udakajātau prokṣaṇī śabdasya vṛddhavya vahāre pūrvamakḷptatvenetaḥ paraṃ śakteḥ kalpanīyatvāt ।
tato gośabdavadaśvakarṇaśabdavacca rūḍho na bhavati ।
yogastu vyākaraṇena kḷptaḥ ।
sopasargāddhātoḥ karaṇe lyuṭpratyayena vyutpādanāt ।
tasmāt prokṣaṇīśabdo yaugikaḥ ।
ghṛtādeḥ prokṣaṇatvaṃ prayojanam ।

tathā nirmanthye ।
daśamādhikaraṇamāracayati 
rūḍhiryogo yogarūḍhirvā nirmanthyasya vartanam ।
ādyau pūrvavadanttyo acirajāternāvanītavat ।

agnicayane śrūyate -"nirmanthyeneṣṭakāḥ pacanti"iti ।
tatra nirmanthyaśabdasya svārthe kīdṛśī vṛttiḥ, iti saṃśaye barhirādiśabdavallaukikavaidikasādhāraṇyādūvahnijātau rūḍhirityekaḥ pakṣaḥ ।
prokṣaṇīśabdavadgūḍherakḷptatvādaraṇinirmanthanajanyasācca yoga iti pakṣāntaram ।
laukikanirmanthanena ciranirmanthanena ca janyaṃ vārayituṃ yogarūḍhiḥ paṅkajādivadāśrayaṇīyā ।
ādhānakāle nirmathya gārhapatye nityaṃ dhṛto agniściranirmathitaḥ ।
cayanakāle nirmathyokhāsu dhṛto agniraciranirmathitaḥ ।
sadya eva laukikamathanena jāto agniraciranirmathitaḥ ।
teneṣṭakāḥ pacyante ।
yathā purāṇamūtamayorghṛtayornavanītajanyatve samāne api yogarūḍhyā nūtanameva a nāvanītam a iti vyavahriyate tadvat ।

-
vaiśvadeve vikalpa iti cet ।
na vā prakaraṇāt pratyakṣavidhānāc ca na hi prakaraṇaṃ dravyasya ।
mithaś cānarthasaṃbandhaḥ ।
parārthatvād guṇānām ।
ekādaśādhikaraṇamāracayati -
cāturmāsyādyaparvaproktāgneyādyaṣṭakāntike ।
vaiśvadeveti śabdokto guṇaḥ saṃghasya nāma vā ।
nāmatve rūparāhityādavidhirguṇatā sataḥ ।
agnyādibhirvikalpyante viśvadevāstu saptasu ।
anūdyāṣṭau yajeteti tatsaṃghe nāma varṇitam ।
avidhitve apyarthavatsyānnāma prākpravaṇādiṣu ।
ijyante atra yajante vā viśve devā itīdṛśī ।
niruktirna vikalpaḥ syādutpattyutpannaśiṣṭataḥ ।

cāturmāsyayāgasya catvāri parvāṇi vaiśvadevaḥ, varuṇapraghāsaḥ, sākamedhaḥ, śunāsārīyaśceti ।
teṣu prathame parvaṇyaṣṭau yāgā vihitāḥ āgneyamaṣṭākapālaṃ nirvapati, saumyaṃ carum, sāvitraṃ dvādaśakapālam, sārasvataṃ carum, pauṣṇaṃ carum, mārutaṃ saptakapālakam, vaiśvadevīmāmikṣām, dyāvāpṛthivyamekakapālam, iti ।
teṣāmaṣṭhānāṃ yāgānāṃ saṃnidhāvidamāmnāyate "vaiśvadevena yajeta"iti ।
tatrā'gneyādīnyāgān a yajeta a ityanūdya vaiśvadevaśabdena devatārūpo guṇasteṣu vidhīyate ।
yadyapi vaiśvadevyāmikṣāyāṃ viśve devāḥ prāptāḥ, tathāpyāgneyādiṣu saptasu yāgeṣvaprāptasvādvidhīyante ।
teṣvapyagnyādidevatāḥ santīti cet, tarhi gatyabhāvātteṣu devatā vikalpyantām ।
nāmadheyatve tu nāmamātrasyābhidheyatvāddravyadevatayorabhāvena yāgasyātra svarūpāsaṃbhavācchūyamāṇo vidhiranarthakaḥ syāt tasmāt a guṇavidhiḥ a iti prāpte - a brūmaḥ- utpattivākyairvihitānāgneyādīnaṣṭau yāgān ayajeta' ityanūdyāṣṭānāṃ saṃghe vaiśvadevaśabdo nāmatvenopavarṇyate ।
na ca vidhitvāsaṃbhave api nāmopadeśavaiyarthyam, aprācīnapravaṇe vaiśvadevena yajeta a ityādiṣu vaiśvadevaśabdenaikenaivāṣṭānāṃ saṃghasya vyavahartavyatvāt ।
nāmapravṛttinimittabhūtā niruktirdvidhā - āmikṣāyāge viśveṣāṃ devānāmijyamānatayā tatsahacaritārthānāṃ sarveṣāṃ chatrinyāyena vaiśvadevatvam ।
athavā a viśve devā aṣṭānāṃ kartāraḥ a iti vaiśvadevatvam ।
tathā ca brāhmaṇam -"yadviśve devāḥ samayajanta, tadvaiśvadevasya vaiśvadevatvam"iti ।
devatāvikalpastu samānabalatvābhāvānna yujyate ।
āgnyādaya utpattiśiṣṭatvātprabalāḥ, viśve devā utpannaśiṣṭatvādadurbalāḥ ।
tasmāt vaiśvadevaśabdaḥ karmanāmadheyam ।

atra gurumatamāha 
guṇanāmatvasaṃdehādapramā codaneti cet ।
noktanyāyena saṃghasya nāmadheyatvanirṇayāt ।

spaṣṭor'thaḥ ।

-
pūrvavanto avidhānārthās tatsāmarthyaṃ samāmnāye ।
guṇasya tu vidhānārthe tadguṇāḥ prayoge syur anarthakā na hi taṃ pratyarthavattāsti ।
taccheṣo nopapadyate ।
avibhāgād vidhānārthe stutyarthenopapadyeran ।
kāraṇaṃ syād iti cet ।
ānarthakyād akāraṇaṃ kartur hi kāraṇāni guṇārtho hi vidhīyate ।
dvādaśādhikaraṇamāracayati 
yaddvādaśakapāleṣṭervaiśvānayāṃ anantaram ।
śrutamaṣṭākapālādi tadguṇo nāma vā stutiḥ ।
antarbhāvādaṣṭatādernāma syādagnihotravat ।
dravyaṃ dravyāntare no cedguṇastarhi phale tvasau ।
vākyaikyamupasaṃhārādvispaṣṭaṃ tattu bādhyate ।
nānāguṇavidhau tasmādaṃśadvārāṃśisaṃstutiḥ ।
kāmyeṣṭikāṇḍe śrūyate -"vaiśvānaraṃ dvādaśakapālaṃ nirvapetputre jāte" "yadaṣṭākapālo bhavati gāyatryaivainaṃ brahmavarcasena punāti, yannavakapālastrivṛtaivāsmiṃstejo dadhāti, yaddaśakapālo virājaivāsminnannādyaṃ dadhāti, yadekādaśakapālastriṣṭumaivāsminnindriyaṃ dadhāti, yaddvādaśakapālo jagatyaivāsminpaśūndadhāti, yasmiñjāta etāmiṣṭiṃ nirvapati pūta eva sa tejasvyannāda indrīyāvī paśumānbhavati"iti ।
atrāṣṭatvādisaṃkhyāsāmānyātpuroḍāśādīnāṃ gāyatryādirūpatvakalpanā kṛtā ।
iṣṭi vidhāyake vākye yeyaṃ dvādaśasaṃkhyā tasyāmaṣṭatvādisaṃkhyānāmantarbhāvāttāḥ saṃkhyā nimittīkṛtyāgnihotraśabdavadaṣṭākapālādiśabdāḥ karmanāmadheyānītyekaḥ pakṣaḥ ।
nātra dvādaśakapālaśabdaḥ saṃkhyāparaḥ, kintu puroḍośadravyaparaḥ ।
a dvādaśasu kapāleṣu saṃskṛtaḥ a iti vyutpatteḥ ।
evamaṣṭākapālādiśabdā api ।
tathā sati dravyasya dravyāntare anantarbhāvānnāmadheyasya nimittaṃ nāstīti cet, evaṃ tarhi puroḍāśabdavyarūpo guṇo vidhīyatām ।
na cotpattiśiṣṭadvādaśakapālapuroḍāśāvaruddhatvādaṣṭakapālādranavakāśa iti vācyam ।
brahmavarcasādiphalāya tadvidhyupapatterityaparaḥ pakṣaḥ ।
ayamapyupapannaḥ ।
bahūnāṃ guṇānāṃ vidhau vākyabhedāpatteḥ ।
na ca bhinnānyevaitāni vākyānīti vācyam ।
"vaiśvānaraṃ dvādaśakapālaṃ nirvapet"iti vihitasya"yasmiñjāta etām" -ityupasaṃhāreṇa vākyaikatvāvagamāt ।
tasmādaṃśairaṣṭākapālādibhiraṃśī dvādaśakapālaḥ stūyate ।

atra gurumatamāha 
aguṇatvādanāmatvādamantratvādananvaye ।
aṣṭatvādyapramāṇaṃ cennārthavādatayānvayāt ।

uktarītyā guṇatvaṃ nāmatvaṃ ca na saṃbhavati ।
uttamapuruṣāmantraṇādyabhāvānnamantratvam ।
ato aṣṭākapāladīnāmananvayādaprāmāṇyaṃ vākyasyeti cet ।
maivam ।
stāvakatvenānvayasyoktatvāt ।

-
tatsiddhiḥ ।
trayodaśādhikaraṇamāracayati 
yajamānaḥ prastaro atra guṇo vā nāma vā stutiḥ ।
sāmānādhikaraṇyena syādekasyānyanāmatā ।
guṇo vā yajamāno astu kārye prastaralakṣite ।
aṃśāṃśitvādyabhāvena pūrvavannātra saṃstutiḥ ।
arthabhedādanāmatvaṃ guṇaśvetprahriyeta saḥ ।
yāgasādhakatādvārā vidheyaprastarastutiḥ ।

idamāmnāyate -"yajamānaḥ prastaraḥ"iti ।
tatra yajamānasya prastaraśabdo nāmadheyam, prastarasya vā yajamānaśabdo nāmadheyam ।
kutaḥ - a udbhidā yānena a ityādāviva sāmānādhikaraṇyādityekaḥ pakṣaḥ ।
guṇavidhirityaparaḥ pakṣaḥ ।
tadāpi yajamānakārye japādau prastarasyācetanasya sāmarthyābhāvādguṇatvaṃ nāsti ।
prastarakārye strugdhāraṇādau yajamānasya śaktatvādyajamānarūpo guṇo vidhīyate ।
evaṃ sati paścācchrutasya prastaraśabdasya kāryalakṣakatve api prathamaśruto yajamānaśabdo mukhyavṛttirbhavati ।
na cātra pūrvanyāyena stutiḥ saṃbhavati ।
aṣṭākapāladvādaśakapālayoriva prastarayajamānayoraṃśāṃśitvābhāvāt ।
"vāyurvai kṣepiṣṭhā devatā"ūrjo avarudhyai"ityādivatstutiriti cet ।
na ।
kṣipratvādidharmavatkasyacidutkarṣasyāpratīteḥ ।
tasmāt - a nāmaguṇayoranyataratvam"iti prāpte, 
brūmaḥ- gomahiṣayorivārthabhedasyātyantaprasiddhatvānnāmatvaṃ na yuktam ।
guṇapakṣe tu - agnau praharaṇasya prastarakāryatvādyajamāne prahṛte sati karmalopaḥ syāt ।
tasmāt - vidheyaḥ prastaro yajamānaśabdena stūyate ।
yathā a siṃho devadattaḥ a ityatra siṃhaguṇena śauryādinopeto devadattaḥ siṃhaśabdena stūyate, tathā yajamānaguṇena yāgasādhanatvena yuktaḥ prastaro yajamānaśabdena stūyate ।
evaṃ"yajamāna ekakapālaḥ"ityādiṣu draṣṭavyam ।

jātiḥ ।
caturdaśādhikaraṇamāracayati -
āgneyo brāhyaṇo atrāpi pūrvavatsarvanirṇayaḥ ।
dvāraṃ tu mukhajanyatvasāgneyatvena saṃstave ।

idamāmnāyate -"āgneyo vai brāhmaṇaḥ"iti ।
atrātyantaprasiddhārthabhedādāgneyaśabdo na brāhyaṇasya nāmadheyam ।
nāpyagnidevatārūpo guṇo vidhīyate ।
a āgneyaṃ sūktam a a āgneyaṃ haviḥ, ityevaṃ devatātaddhitasya sūktahavirviṣayatvāt ।
nahi brāhmaṇaḥ sūktam, nāpi haviḥ ।
ataḥ saṃbandhavācitaddhitāntāgneyaśabdena brāhmaṇaḥ stūyate ।
yadyapi brāhmaṇe nāgnisaṃbandhaḥ, tathāpyagnisaṃbandho mukhajanyatvaguṇo brāhmaṇe vidyate ।
tathā cāgnibrāhmaṇayormukhajanyatvaṃ kvacidarthavāde samāmnāyate -"prajāpatirakāmayata, prajāḥ sṛjeta, iti ।
sa mukhatastrivṛtaṃ niramimīta, tamagnirdevatānvayujyata, gāyatrī chandaḥ, rathantaraṃ sāma, brāhmaṇo manuṣyāṇām, ajaḥ paśūnām, tasmātte mukhyā mukhato hyasṛjyanta"iti ।
tasmāt - āgneyaśabdaḥ stāvakaḥ ।
evam"aindro rājanyaḥ" "vaiśyo vaiśvadevaḥ"ityādiṣu draṣṭavyam ।

sārūpyāt ।
pañcadaśādhikaraṇamāracayati -
ādityo yūpa ityatra stutirādityaśabdataḥ ।
dvāraṃ cākṣuṣasārūpyaṃ ghṛtākte taijase asti tat ।

āditye yaccakṣurgamyaṃ tejasvitvaṃ tadyūpe apyasti ।
ghṛtāktasya yūpasya tejasvitvādhyavasāyāt ।
tataḥ- ādityaśabdena yūpaḥ stūyate ।
evaṃ"yajamāno yūpaḥ"ityatra cakṣurgamyasyordhvatvasya samānatvādyajamānaśabdena yūpaḥ stūyate ।

-
praśaṃsā ।
ṣoḍaśādhikaraṇamāracayati -
paśavo anye gavāśvebhyo apaśavo vā iti śrutam ।
ajādiṣvapaśutvaṃ yadguṇo vādo athavāstu tat ।
stutyabhāvādguṇasteṣu paśukāryaniṣedhanam ।
aśakyatvānniṣedhasya ghaṭādyarthābhidhāyinā ।
paśavo apaśuśabdena prāśastyābhāvasāmyataḥ ।
lakṣyāstatra nimittaṃ tu praśaṃsaiva gavāśvayoḥ ।

idamāmnāyate "apaśavo vā anye gośvebhyaḥ, paśavo goaśvāḥ"iti ।
tatrājādiṣu śrūyamāṇaṃ yadapaśutvaṃ tasyārthavādatvaṃ na saṃbhavati ।
paśutvaniṣedhamātreṇa stuterapratibhānāt ।
tataḥ paśukāryaniṣedharumo guṇo vidhīyata iti cet ।
maivam ।
ajādipaśuvidhivaiyarththaprasaṅgena niṣeddhumaśakyatvāt ।
apaśuśabdaḥ paśuvyatiriktaṃ ghaṭādipadārthajātamabhidadhāti ।
tasminghaṭādau gavāśvavatprāśastyaṃ nāsti ।
so ayaṃ prāśastyābhāvo ajādiṣu paśuṣvastītyanenābhiprāyeṇa paśava eva santo apyajādayo ghaṭādisāmyādapaśuśabdena lakṣyante ।
pūrvatra yajamānādiśabdānāṃ prastarādyartheṣu pravṛttinimittam ।
tatpravṛttiphalaṃ prastarādipraśaṃsā ।
iha tvapaśuśabdasyājādiṣu mavṛttau gavāśvayoḥ praśaṃsaiva nimittaṃ phalaṃ ca ।
dviprakārā praśaṃsā- vastūnividyamānaguṇotkarṣa ekaḥ prakāraḥ ।
stāvakena śabdena saṃpādito guṇotkarṣo aparaḥ prakāraḥ ।
gavāśvayorajādibhya utkarṣo lokasiddho yaḥ so atra nimittam ।
a ajādayaḥ svabhāvataḥ paśavo api santo gavāśvau pratyapaśavaḥ saṃpannāḥ ।
īdṛśo gavāśvayormahimā a iti stutiphalam ।
tasmāt "apaśavo vai"ityayamarthavādaḥ ।
ayameva nyāya udāharaṇāntare api yojanīyaḥ-"ayajño vā eṣa yo asāma"ityekamudāharaṇam ।
"asatraṃ vā etadyacchandogam"ityaparamudāharaṇam ।
"agnihotradarśapūrṇamāsādiryajño api sāmahīnatvādayajño bhavati ।
īdṛśaḥ sāmno mahimā ।
chandogaśabdena caturviśaḥ, catuścatvāriṃśaḥ, aṣṭacatvāriṃśa ityete trayaḥ stomā ucyante ।
akṣarasaṃkhyāsāmyena gāyatrītriṣṭubjagarīchandobhirgīyamānatvāt ।
teṣāṃ ca viṣṭutiḥ sāmabrāhmaṇe draṣṭavyā ।
ataḥ satramapi caturdaśarātrādikaṃ chandogarahitatvādasatraṃ bhavati ।
īdṛśaśchandogānāṃ mahimā ।
ityevaṃ stāvakatvādarthavādatvam ।

-
bhūmā ।
saptādaśādhikaraṇamāracayati 
sṛṣṭīrupadadhātīti ye mantrāḥ sṛṣṭiliṅgakāḥ ।
vidheyāste guṇatvena vādo vātra guṇe vidhiḥ ।
ākhyātenābhisaṃbandhādavidhyantarayogataḥ ।
liṅgaprakaraṇaprāptermantrāṇāṃ vidhyasaṃbhavāt ।
tānanūdyeṣṭakādhānaṃ vidadhyātstoṣyate yataḥ ।
yathāsṛṣṭetyanenātaḥ sṛṣṭīrityarthavādagīḥ ।
ekayāstuvatetyādau mantrasaṃghe kvacinnahi ।
sṛṣṭiśabdastathāpyuktiḥ sṛṣṭiśabdena bhūmataḥ ।

agnicayane śrūyate "sṛṣṭīrupadadhāti"iti ।
sṛṣṭiśabdopetā mantrā yāsāmiṣṭakānāmupadhāne vidyante tā iṣṭakāḥ sṛṣṭaya ucyante ।
a sṛṣṭimānāsāmupadhāno mantraḥ a iti vigṛhya"tadvāmāsāmupadhānaḥ" [pā sū ] ityādivyākaraṇasūtrasiddhaprakriyayā tanniṣpādanāt ।
sṛṣṭiśabdopetāścopadhānamantrāḥ"ekayāstuvata"ityasminnanuvāke samāmnātāḥ ।
"brahmāsṛjyata, bhūtānyasṛjyanta"ityādinā sṛjatidhātosteṣu prayuktatvāt ।
te mantrā atra sṛṣṭiśabdenopadhāne guṇatvena vidhīyante ।
kutaḥ- a upadadhāti a ityanenā'khyātenābhisaṃbandhāt ।
na cārthavādatvamasya saṃbhavati ।
vidhyantareṇa sahaikavākyatvābhāvāditi prāpte, 
brūmaḥ- agnicayanaprakaraṇe paṭhitatvātteṣāṃ mantrāṇāṃ sāmānyataścayanasaṃbandho avaganyate ।
viśeṣasaṃbandhaḥ sṛjatiliṅgādavagantavyaḥ ।
tathāsati prāptatvānna te mantrā atra vidhīyante, kintu - tānmantrānanūdyeṣṭakopadhānaṃ vidhīyate ।
sṛṣṭiśabdenānuvādastu vakṣyamāṇārthavādopapattyarthaḥ ।
"yathāsṛṣṭamevāvarūndhe"iti hi vakṣyarmāṇor'thavādaḥ ।
yadi vidhivākye mantrāṇāmanuvādakaḥ sṛṣṭiśabdo na syāt, tadānīmarthavāde sṛṣṭiśabdaprayogādvidhyarthavādayorvaiyadhikaraṇyabhramaḥ syāt ।
tasmānmantrānuvādī sṛṣṭīśabdo na guṇavidhāyakaḥ, kintvarthavādaḥ ।
nanu prathamamantre sṛjatidhāturna prayuktaḥ, kintu dadhātidhātuḥ prayuktaḥ ।
"ekayāstuvata" "prajāadhīyanta"iti tatpāṭhāt ।
bāḍham ।
tathāpi dvitīyatṛtīyādiṣu bahuṣu mantreṣu sṛjatidhātuprayogāddhūmarūpaṃ sādṛśyamasti ।
yatra sarvāṇi vākyāni sṛṣṭiśabdopetāni tatra yathā sṛṣṭiśabdaprayogaḥ ।

sūtram)
liṅgasamavāyāt ।
aṣṭādaśādhikaraṇamāracayati 
sṛṣṭivatprāṇabhṛttatra sādṛśyaṃ liṅgabhūmataḥ ।
atraikamantrago liṅgasamavāyo viśiṣyate ।

"prāṇabhṛta upadadhāti"ityatrāpi sṛṣṭinyāyena mantravidhiriti pūrvapakṣaḥ ।
liṅgaprakaraṇaprāptamantrānuvādeneṣṭakopadhānavidhiḥ ।
"etasyaiva prāṇāndadhāti"ityasya vakṣyamāṇārthavādasyopapattaye prāṇabhṛcchabdena mantrānuvādaḥ ।
pūrvatra - dvitīyā - dimantreṣu sṛṣṭiliṅgānāṃ bāhulyam ।
iha tu - prathamamantra eva prāṇabhṛlliṅgamāmnāyate -"ayaṃ purobhuvastasya prāṇo bhauvāyanaḥ"iti ।
ekasyaiva mantrasya prāṇabhṛttve api a chatriṇo gacchanti a itivattatsahacaritāḥ sarve mantrāḥ prāṇabhṛcchabdena lakṣyante ।
tadevaṃ yajamānakāryasiddhyādayo guṇavṛttihetavo nirṇītāḥ ।
tathā coktam 
"tatsiddhijātisārūpyapraśaṃsāliṅgabhūmabhiḥ ।
ṣaḍbhiḥ sarvatra śabdānāṃ gauṇī vṛttiḥ prakalpitā" ।
।

-
saṃdigdheṣu vākyaśeṣāt ।
ekonaviṃśādhikaraṇamāracayati 
śarkarā upadhatte aktāstejo vai ghṛtamatra kim ।
tailādināñjitā aktā ghṛtenaivāthavāñjanam ।
tailādināpi mukhyatvādasaṃjātavirodhanāt ।
aprāptārthatvataścāsya vidhervādādbalitvataḥ ।
sāmānyamananuṣṭheyaṃ viśeṣastu vidhau nahi ।
ghṛtenaivāñjanaṃ vākyaśeṣātsaṃdigdhanirṇayāt ।
arthavādagatā ceyaṃ stutirghṛtamupeyuṣī ।
bodhayantī vidheyatvaṃ ghṛtasya gamayedvidhim ।

"aktāḥ śarkarā upadadhāti" "tejo vai ghṛtam"iti śrūyate ।
mṛttikāmiśrāḥ kṣudāpāṣāṇāḥ śarkarāḥ ।
tāśca ghṛtatailavasādīnāmanyatamena dravyeṇāñjanīyāḥ ।
kutaḥ ।
añjanasāmānyabodhakasya vidhivākyasya ghṛtaviśeṣabodhakādarthabādātprabalatvāt ।
tatprābalye ca mukhyatvādayastrayo hetavaḥ ।
svārthatayā vidhermukhyatvam, prathamaśrutatvāccāsaṃjātavirodhitvam, anadhigatārthabodhakatvādaprāptārthatvam, arthavādastu - vidhistāvakatvānna mukhyaḥ, caramaśrutatvātsaṃjātavirodhī, jñātārthānuvāditvātprāptārthaḥ ।
tasmāt - a yena kenāpyañjanam a iti prāpte, 
brūmaḥ- vidhivākyena kimañjanasādhanasāmānyaṃ vidhīyate, tadviśeṣo vā ।
nā'dyaḥ ।
sāmānyasyānanuṣṭheyatvāt ।
na dvitīyaḥ ।
ghṛtatailādiviśeṣavācakaśabdābhāvāt ।
tata uktarītyā prabalamapi vidhivākyamanuṣṭhānayogye viśeṣe saṃdehajanakatayā nirṇayahetumarthavādamapekṣate, na tu tena saha virudhyate ।
arthavāde api ghṛtasya vidhirnāstīti cet ।
na ।
vidherunneyatvāt ।
a tejo vai ghṛtam a ityevaṃ tejastvena ghṛtasya stūyamānatvādvidheyatvaṃ gamyate ।
"stūyate sa vidhīyate"iti nyāyāt ।
tena ca vidheyatvena vidhāyakaḥ śabdaḥ kalpyate - ghṛtenāktā iti ।
tasmāt - ghṛtenaivāñjanam ।

-
arthād vā kalpanaikadeśatvāt ।
viṃśādhikaraṇamāracayati 
struveṇātha svadhitinā hastenāvadyatītyamī ।
ājye māṃse puroḍāśe saṃkīrṇā vā vyavasthitāḥ ।
vyavasthāpakarāhityātstrūvādyā avyavasthitāḥ ।
vyavasthāpakatāśaktestadvaśena vyavasthitiḥ ।

"struveṇāvadyati" "svadhitinādyati" "hastenāvadyati"iti śrūyate ।
tatrāvadeyeṣvājyamāṃsapuroḍāśeṣu haviḥṣvamī struvādyā avadānahetavaḥ saṃkīrṇāḥ ।
kutaḥ ।
vyavasthāpakasya śabdasyābhāvāditi cet ।
maivam ।
śaktervyavasthāpakatvāt ।
"ākhyātānāmarthe bruvatāṃ śaktiḥ sahakāriṇī" iti nyāyāt ।
a kaṭe bhuṅkte a a kāṃsyapātryāṃ bhuṅkte a ityatra laukikāstattadvastuśaktyanusāreṇa vyavasthāṃ kalpayanti a kaṭa āsīnaḥ, a kāṃsyapātryāmodanaṃ nidhāya a iti ।
vede api -"añjalinā saktūnpradāya juhuyāt"ityatra yadyapi dvihastasaṃyogo añjaliḥ, tathāpi gurudevatādiprasādanārthāñjalivanniśchidrasaṃyogo na bhavati ।
tādṛśe añjalau saktūnāmavakāśābhāvāt ।
ataḥ sāparthyātsaṃyuktaprasṛtidvayātmako madhyagatāvakāśopeto añjalirgṛhītaḥ ।
evamatrāpi dravadravyasyā'jyasya struvo yogyaḥ, chedanīyamāṃsasya śastraviśeṣaḥ svadhitiḥ ।
saṃhatasya puroḍāśasya hastaḥ, ityenena prakāreṇa struvādyā vyavasthitāḥ ।
iti śrī mādhavīye jaiminīyanyāyamālāvistare prathamādhāyāyasya caturthaḥ pādaḥ
samāptaśca prathamo adhyāyaḥ