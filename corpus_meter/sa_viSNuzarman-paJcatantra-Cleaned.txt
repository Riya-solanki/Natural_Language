oṃ namaḥ śrī-śāradā-gaṇapati-gurubhyaḥ । mahā-kavibhyo namaḥ । candrādityau sarasvaty-udadhi-yuga-nagā vāyur urvī-bhujaṅgāḥ । vedās tīrthāni yakṣā gaṇa-vasu-munayaḥ pāntu nityaṃ grahāś ca ।। manave vācaspataye śukrāya parāśarāya sa-sutāya ।
cāṇakyāya ca viduṣe namo astu naya-śāstra-kartṛbhyaḥ ।। sakalārtha-śāstra-sāraṃ jagati samālokya viṣṇuśarmedam । tantraiḥ pañcabhir etac cakāra sumanoharaṃ śāstram ।। tad yathānuśrūyate । asti dakṣiṇātye janapade mahilāropyaṃ nāma nagaram । tatra sakalārthi-sārtha-kalpa-drumaḥ pravara-nṛpa-mukuṭa-maṇim ajarīcayacarcitacaraṇa-yugalaḥ sakala-kalpa-pāraṅgato amaraśaktir nāma rājā babhūva । tasya trayaḥ putrāḥ parama-durmedhaso vasuśaktir ugraśaktir anekaśaktiś ceti nāmāno babhūvuḥ ।
atha rājā tān śāstra-vimukhān ālokya sacivān āhūya provāca-bhoḥ jñātam etad bhavadbhir yan mamaite trayo api putrāḥ śāstra-vimukhā viveka-hīnāś ca । tad etān paśyato me mahad api rājyaṃ na saukhyam āvahati । athavā sādhv idam ucyate- ajāta-mṛta-mūrkhebhyo mṛtājātau sutau varam । yatas tau svalpa-duḥkhāya yāvaj-jīvaṃ jaḍo dahet ।। varaṃ jātaḥ preto varam api ca kanyaiva janitā ।
na cāvidagdhān rūpa-draviṇa-guṇa-yukto api tanayaḥ ।। kiṃ tayā kriyate dhenvā yā na sūte na dugdhadā । ko arthaḥ putreṇa jātena yo na vidvān na bhaktimān ।। tad eteṣāṃ yathā buddhi-prabodhanaṃ bhavati tathā ko apy upāyo anuṣṭhīyatām । atra ca mad-dattāṃ vṛttiṃ bhuñjānānāṃ paṇḍitānāṃ pañcaśatī tiṣṭhati । tato yathā mama manorathāḥ siddhiṃ yānti tathānuṣṭhīyatām iti ।
tatraikaḥ provāca-deva dvādaśabhir varṣair vyākaraṇaṃ śrūyate । tato dharma-śāstrāṇi manv-ādīni artha-śāstrāṇi cāṇakyādīni kāma-śāstrāṇi vātsyāyanādīni । evaṃ ca tato darmārtha-kāma-śāstrāṇi jñāyante । tataḥ pratibodhanaṃ bhavati । atha tan-madhyataḥ sumatir nāma sacivaḥ prāha-aśāśvato ayaṃ jīvitavya-viṣayaḥ । prabhūta-kāla-jñeyāni śabda-śāstrāṇi । tat saṅkṣepa-mātraṃ śāstraṃ kiñcid eteṣāṃ prabodhanārthaṃ cintyatām iti । uktaṃ ca yataḥ- svalpaṃ tathāyur bahavaś ca vighnāḥ । haṃsair yathā kṣīram ivāmbudhyāt ।।
tad atrāsti viṣṇuśarmā nāma brāhmaṇaḥ sakala-śāstra-pāraṅgamaś chātra-saṃsadi labdha-kīrtiḥ । tasmai samarpayatu etān । sa nūnaṃ drāk prabuddhān kariṣyati iti । sa rājā tad ākarṇya viṣṇuśarmāṇam āhūya provāca-bho bhagavan mad-anugrahārtham etān artha-śāstraṃ prati drāg yathānanya-sadṛśān vidadhāsi tathā kuru । tadāhaṃ tvāṃ śāsana-śatena yojayiṣyāmi । atha viṣṇu-śarmā taṃ rājānam āha-deva śrūyatāṃ me tathya-vacanam । nāhaṃ vidyā-vikrayaṃ śāsana-śatenāpi karomi । punar etāṃs tava putrān māsa-ṣaṭkena yadi nīti-śāstrajñān na karomi tataḥ sva-nāma-tyāgaṃ karomi । athāsau rājā tāṃ brāhmaṇasyāsambhāvyāṃ pratijñāṃ śrutvā sa-sacivaḥ prahṛṣṭo vismayānvitas tasmai sādaraṃ tān kumārān samarpya parāṃ nirvṛtim ājagāma । viṣṇuśarmaṇāpi tān ādāya tad-arthaṃ mitra-bheda-mitra-prāpti-kākolūkīya-labdha-praṇāśa-aparīkṣita-kārakāṇi ceti pañca-tantrāṇi racayitvā pāṭhitās te rājaputrāḥ । te'pi tāny adhītya māsa-ṣaṭkena yathoktāḥ saṃvṛttāḥ । tataḥ prabhṛty etat pañcatantrakaṃ nāma nīti-śāstraṃ bālāvabodhanārthaṃ bhūtale pravṛttam । kiṃ bahunā-
adhīte ya idaṃ nityaṃ nīti-śāstraṃ śṛṇoti ca । na parābhavam āpnoti śakrād api kadācana ।। iti kathā-mukham । athātaḥ prārabhyate mitra-bhedo nāma prathamaṃ tantram । yasyāyam ādimaḥ ślokaḥ-
vardhamāno mahān snehaḥ siṃha-go-vṛṣayor vane । piśunenātilubdhena jambukena vināśitaḥ ।। tad yathānuśrūyate । asti dakṣiṇātye janapade mahilāropyaṃ nāma nagaram । tatra dharmopārjita-bhūri-vibhavo vardhamānako nāma vaṇik-putro babhūva । tasya kadācid rātrau śayyārūḍhasya cintā samutpannā । tat prabhūte'pi vitte'rthopāyāś cintanīyāḥ kartavyāś ceti । yata uktaṃ ca- nahi tad vidyate kiṃcid yad arthena na siddhyati ।
yatnena matimāṃs tasmād artham ekaṃ prasādhayet ।। yasyāryas tasya mitrāṇi yasyārthās tasya bāndhavāḥ । yasyārthāḥ sa pumāṃ loke yasyārthāḥ sa ca paṇḍitaḥ ।। na sā vidyā na tad dānaṃ na tac chilpaṃ na sā kalā ।
na tat sthairyaṃ hi dhanināṃ yācakair yan na gīyate ।। iha loke hi dhanināṃ paro api svajanāyate । svajano api daridrāṇāṃ sarvadā durjanāyate ।। arthebhyo api hi vṛddhebhyaḥ saṃvṛttebhya itas tataḥ ।
pravartante kriyāḥ sarvāḥ parvatebhya ivāpagāḥ ।। pūjyate yad apūjyo api yad agamyo api gamyate । vandyate yad avandyo api sa prabhāvo dhanasya ca ।। aśanād indriyāṇīva syuḥ kāryāṇy akhilāny api ।
etasmāt kāraṇād vittaṃ sarva-sādhanam ucyate ।। arthārthī jīva-loko ayaṃ śmaśānam api sevate । tyaktvā janayitāraṃ svaṃ niḥsvaṃ yacchati dūrataḥ ।। gata-vayasām api puṃsāṃ yeṣām arthā bhavanti te taruṇāḥ ।
arthe tu ye hīnā vṛddhās te yauvane'pi syuḥ ।। sa cārthaḥ puruṣāṇāṃ ṣaḍbhr upāyair bhavati bhikṣāyā nṛpa-sevayā kṛṣi-karmaṇā vidyopārjanena vyavahāreṇa vaṇik-karmaṇā vā । sarveṣām api teṣāṃ vāṇijyenātiraskṛto artha-lābhaḥ syāt । uktaṃ ca yataḥ- kṛṣiḥ kliṣṭā vidyā guru-vinaya-vṛttyātiviṣamā । na manye vāṇijyāt kim api paramaṃ vartanam iha ।।
upāyānāṃ ca sarveṣām upāyaḥ paṇya-saṃgrahaḥ । dhanārthaṃ śasyate he ekas tad-anyaḥ saṃśayātmakaḥ ।। tac ca vāṇijyaṃ sapta-vidham arthāgamāya syāt । tad yathā gāndhika-vyavahāraḥ, nikṣepa-praveśaḥ, goṣṭhika-karma, paricita-grāhakāgamaḥ, mithyā-kraya-kathanam, kūṭa-tulā-mānam, deśāntarād bhāṇḍānayanaṃ ceti । uktaṃ ca- paṇyānāṃ gāndhikaṃ paṇyaṃ kim anyaiḥ kāñcanādibhiḥ ।
yatraikena ca yat krītaṃ tac chatena pradīyate ।। nikṣepe patite harmye śreṣṭhī stauti sva-devatām । nikṣepī mriyate tubhyaṃ pradāsyāmy upayācitam ।। goṣṭhika-karma-niyuktaḥ śreṣṭhī cintayati cetasā hṛṣṭaḥ ।
vasudhā vasu-sampūrṇā mayādya labdhā kim anyena ।। paricitam āgacchantaṃ grāhakam utkaṇṭhyā vilokayāsau । hṛṣyati tad-dhana-labdho yadvat putreṇa jātena ।। pūrṇāpūrṇe māne paricita-jana-vañcanaṃ tathā nityam ।
mithyā-krayasya kathanaṃ prakṛtir iyaṃ syāt kirātānām ।। dviguṇaṃ triguṇaṃ vittaṃ bhāṇḍa-kraya-vicakṣaṇāḥ । prāpnuvanty udyamāl lokā dūra-deśāntaraṃ gatāḥ ।। ity evaṃ sampradhārya mathurā-gāmīni bhāṇḍāny ādāya śubhāyāṃ tithau guru-janānujñātaḥ surathādhirūḍhaḥ prasthitaḥ । tasya ca maṅgala-vṛṣabha saṃjīvaka-nandaka-nāmānau gṛhotpannau dhūrvoḍhārau sthitau । tayor ekaḥ saṃjīvakābhidhāno yamunā-kaccham avatīrṇaḥ sampaṅka-pūram āsādya kalita-caraṇo yuga-bhaṅgaṃ vidhāya viṣasāda ।
atha taṃ tad-avastham ālokya vardhamānaḥ paraṃ viṣādam āgamat । tad arthaṃ ca snehārdra-hṛdayas tri-rātraṃ prayāṇa-bhaṅgam akarot । atha taṃ viṣaṇṇam ālokya sāṛthikair abhihitam- bhoḥ śreṣṭhin ! kim evaṃ vṛṣabhasya kṛte siṃha-vyāghra-samākule bahv-apāye'smin vane samasta-sārthas tvayā sandehe niyojitaḥ । uktaṃ ca- na svalpasya kṛte bhūri nāśayen matimān naraḥ । etad evātra pāṇḍityaṃ yat svalpād bhūri-rakṣaṇam ।। athāsau tad avadhārya saṃjīvakasya rakṣā-puruṣān nirūpyāśeṣa-sārthaṃ nītvā prasthitaḥ । atha rakṣā-puruṣā api bahv-apāyaṃ tad-vanaṃ viditvā saṃjīvakaṃ parityajya pṛṣṭhato gatvā'nyedyus taṃ sārthavāhaṃ mithyāhuḥ- svāmin, mṛto asau saṃjīvakaḥ । asmābhis tu sārthavāhasyābhīṣṭa iti matvā vahninā saṃskṛtaḥ iti ।
tac chrutvā sārthavāhaḥ kṛtajñatayā snehārdra-hṛdayas tasyaurdhva-dehika-kriyā vṛṣotsargādikāḥ sarvāś cakāra । saṃjīvako apy āyuḥ-śeṣatayā yamunā-salila-miśraiḥ śiśirataravātair āpyāyita-śarīraḥ kathaṃcid apy utthāya yamunā-taṭam upapede । tatra marakata-sadṛśāni bāla-tṛṇāgrāṇi bhakṣayan katipayair ahobhir hara-vṛṣabha iva pīnaḥ kakudmān balavāṃś ca saṃvṛttaḥ । pratyahaṃ valmīka-śikharāgrāṇi śṛṅgābhyāṃ vidārayan garjamāna āste । sādhu cedam ucyate- surakṣitaṃ deva-hataṃ vinaśyati । kṛta-prayatno api gṛhe vinaśyati ।। atha kadācit piṅgalako nāma siṃhaḥ sarva-mṛga-parivṛtaḥ pipāsākula udaka-pānārthaṃ yamunā-taṭam avatīrṇaḥ saṃjīvakasya gambhīratara-rāvaṃ dūrād evāśṛṇot । tac chrutvā'tīva vyākula-hṛdayaḥ sasādhvasam ākāraṃ pracchādya baṭa-tale catur-maṇḍalāvasthānenāvasthitaḥ । caturmaṇḍalāvasthānaṃ tv idaṃ- siṃhaḥ siṃhānuyāyinaḥ kākaravāḥ kivṛttā iti ।
atha tasya karaṭaka-damanaka-nāmānau dvau śṛgālau mantri-putrau bhraṣṭādhikārau sadānuyāyināv āstām । tau ca parasparaṃ mantrayataḥ । tatra damanako abravīt- bhadra karaṭaka, ayaṃ tāvad asmat-svāmī piṅgalaka udaka-grahaṇārthaṃ yamunā-kaccham avatīrya sthitaḥ । sa kiṃ nimittaṃ pipāsākulo api nivṛttya vyūha-racanāṃ vidhāya daurmanasyenābhibhūto atra baṭa-tale sthitaḥ । avyāpareṣu vyāpāraṃ yo naraḥ kartum icchati । sa eva nidhanaṃ yāti kīlotpāṭīva vānaraḥ ।। kasmiṃścin nagarābhyāśe kenāpi vaṇik-putreṇa taru-khaṇḍa-madhye devatāyatanaṃ kartum ārabdham । tatra ca ye karmakarāḥ sthāpanādayaḥ । te madhyāhna-belāyām āhārārthaṃ nagara-madhye gacchanti । atha kadācit tatrānuṣaṅgikaṃ vānara-yūtham itaś cetaś ca paribhramad āgatam । tatraikasya kasyacic chilpino ardha-sphāṭito añjana-vṛkṣa-dārumayaḥ stambhaḥ khadira-kīlakena madhya-nihitena tiṣṭhati । etasminn antare te vānarās taru-śikhara-prasāda-śṛṅga-dāru-paryanteṣu yathecchayā krīḍitum ārabdhāḥ । ekaś ca teṣāṃ pratyāsanna-mṛtyuś cāpalyāt tasminn ardha-sphoṭita-stambhe upaviśya pāṇibhyāṃ kīlakaṃ saṃgṛhya yāvad utpādayitum ārebhe tāvat tasya stambha-madhya-gata-vṛṣaṇasya sva-sthānāc calita-kīlakena yad vṛttaṃ tat prāg eva niveditam । ato ahaṃ bravīmi- avyāpāreṣu iti । āvayor bhakṣita-śeṣa āhāro asty eva । tat kim anena vyāpāreṇa । damanaka āha tat kiṃ bhavān āhārārthī kevalam eva । tan na yuktam । uktaṃ ca-
suhṛdām upakāraṇād dviṣatām apy apakāraṇāt । nṛpa-saṃśraya iṣyate budhair jaṭharaṃ ko na bibharti kevalam ।। yasmiñ jīvanti jīvanti bahavaḥ so atra jīvatu । vayāṃsi kiṃ na kurvanti cañcvā svodara-pūraṇam ।।
vijñāna-śaurya-vibhavārya-guṇaiḥ sametam । kāko api jīvati cirāya baliṃ ca bhuṅkte ।। dīne dayāṃ na kurute na ca martya-varge । kāko api jīvati cirāya baliṃ ca bhuṅkte ।।
supūrā syāt kunadikā supūro mūṣikāñjaliḥ । susaṃtuṣṭaḥ kāpuruṣaḥ svalpakenāpi tuṣyati ।। kiṃ tena jātu jātena māṭur yauvana-hāriṇā । ārohati na yaḥ svasya vaṃśasyāgre dhvajo yathā ।।
parivartini saṃsāre mṛtaḥ ko vā na jāyate । jātas tu gaṇyate so atra yaḥ sphurec ca śriyādhikaḥ ।। jātasya nadī-tīre tasyāpi tṛṇasya janma-sāphalyam । yat salila-majjanākula-jana-hastālambanaṃ bhavati ।।
stimitonnata-sañcārā jana-santāpa-hāriṇaḥ । jāyante viralā loke jaladā iva sajjanāḥ ।। jananyāḥ smaranti vidvāṃsaḥ । mahatām api yo gurur bhavati ।।
aprakaṭīkṛta-śaktiḥ śakto api janas tiraskriyāṃ labhate । nivasann antar-dāruṇi laṅghyo vahnir na tu jvalitaḥ ।। karaṭaka āha- āvāṃ tāvad apradhānau tat kim āvayor anena vyāpareṇa । apṛṣṭo atrāpradhāno yo brūte rājñaḥ puraḥ kudhīḥ ।
na kevalam asaṃmānaṃ labhate ca viḍambanam ।। vacas tatra prayoktavyaṃ yatroktaṃ labhate phalam । sthāyī bhavati cātyantaṃ rāgaḥ śukla-paṭe yathā ।। damaka āha- mā maivaṃ vada ।
apradhānaḥ pradhānaḥ syāt sevate yadi pārthivam । pradhāno apy apradhānaḥ syād yadi sevā-vivarjitaḥ ।। vidyā-vihīnam akulīnam asaṃskṛtaṃ vā । yat pārśvato bhavati tat pariveṣṭayanti ।।
kopa-prasāda-vastūni ye vicinvanti sevakāḥ । ārohanti śanaiḥ paścād dhunvantam api pārthivam ।। vidyāvatāṃ mahecchānāṃ śilpa-vikrama-śālinām । sevā-vṛtti-vidāṃ caiva nāśrayaḥ pārthivaṃ vinā ।।
ye jāty-ādi-mahotsāhān narendrān nopayānti ca । teṣām āmaraṇaṃ bhikṣā prāyaścittaṃ vinirmitam ।। ye ca prāhur durātmāno durārādhyā mahībhujaḥ । pramādālasya-jāḍyāni khyāpitāni nijāni taiḥ ।।
sarpān vyāghrān gajān siṃhān dṛṣṭvopāyair vaśīkṛtān । rājeti kiyatī mātrā dhīmatām apramādinām ।। rājānam eva saṃśritya vidvān yāti parāṃ gatim । vinā malayam anyatra candanaṃ na prarohati ।।
dhavalāny ātapatrāṇi vājinaś ca manoramāḥ । sadā mattāś ca mātaṅgāḥ prasanne sati bhūpatau ।। so abravīt- adyāsmat-svāmī piṅgalako bhīto bhīta-parivāraś ca vartate । tadainaṃ gatvā bhaya-kāraṇaṃ vijñāya sandhi-vigraha-yāna-āsana-saṃśraya-dvaidhī-bhāvānām ekatamena saṃvidhāsye । hayāś ca nāgāś ca vahanti coditāḥ ।
pareṅgita-jñāna-phjalā hi buddhayaḥ ।। ākārair iṅgitair gatyā ceṣṭayā bhāṣaṇena ca । netra-vaktra-vikāraiś ca lakṣyate'ntargataṃ manaḥ ।। tad adyainaṃ bhayākulaṃ prāpya sva-buddhi-prabhāvena nirbhayaṃ kṛtvā vaśīkṛtya ca nijāṃ sācivya-padavīṃ samāsādayiṣyāmi ।
karaṭaka āha- anabhijño bhavān sevā-dharmasya । tat katham enaṃ vaśīkariṣyasi ? so abravīt- katham ahaṃ sevānabhijñaḥ ? mayā hi tātotsaṅge krīḍatābhyāgata-sādhūnāṃ nīti-śāstraṃ paṭhatā yac chrutaṃ sevā-dharmasya sāraṃ tad hṛdi sthāpitam । śrūyatāṃ tac cedam- suvarṇa-puṣpitāṃ pṛthvīṃ vicinvanti narās trayaḥ । śūraś ca kṛta-vidyaś ca yaś ca jānāti sevitum ।।
sā sevā yā prabhu-hitā grāhyā vākya-viśeṣataḥ । āśrayet pārthivaṃ vidvāṃs tad-dvāreṇaiva nānyathā ।। yo na vetti guṇān yasya na taṃ seveta paṇḍitaḥ । na hi tasmāt phalaṃ kiñcit sukṛṣṭād ūṣarād iva ।।
dravya-kṛti-hīno api sevyaḥ sevya-guṇānvitaḥ । bhavaty ājīvanaṃ tasmāt phalaṃ kālāntarād api ।। api sthāṇuvad āsīnaḥ śuṣyan parigataḥ kṣudhā । na tv ajñānātma-sampannād vṛttim īhate paṇḍitaḥ ।।
sevakaḥ svāminaṃ dveṣṭi kṛpaṇaṃ paruṣākṣaram । ātmānaṃ kiṃ sa na dveṣṭi sevyāsevyaṃ na vetti yaḥ ।। yasyāśritya viśrāmaṃ kṣudhārtā yānti sevakāḥ । so arkavan nṛpatis tyājyaḥ sadā puṣpa-phalo api san ।।
rāja-mātari devyāṃ ca kumāre mukhya-mantriṇi । purohite pratīhāre sadā varteta rājavat ।। jīveti prabruvan proktaḥ kṛtyākṛtya-vicakṣaṇaḥ । karoti nirvikalpaṃ yaḥ sa bhaved rāja-vallabhaḥ ।।
prabhu-prasādajaṃ vittaṃ suprāptaṃ yo nivedayet । vastrādyaṃ ca dadhāty aṅge sa bhaved rāja-vallabhaḥ ।। antaḥ-pura-caraiḥ sārdhaṃ yo na mantraṃ samācaret । na kalatrair narendrasya sa bhaved rāja-vallabhaḥ ।।
dyūtaṃ yo yama-dūtābhaṃ hālāṃ hālāhalopamam । paśyed dārān vṛthākārān sa bhaved rāja-vallabhaḥ ।। yuddha-kāle'graṇīr yaḥ syāt sadā pṛṣṭhānugaḥ pure । prabhor dvārāśrito harmye sa bhaved rāja-vallabhaḥ ।।
sammato ahaṃ vibhor nityam iti matvā vyatikramet । kṛcchreṣv api na maryādāṃ sa bhaved rāja-vallabhaḥ ।। dveṣi-dveṣa-paro nityam iṣṭānām iṣṭa-karma-kṛt । yo naro nara-nāthasya sa bhaved rāja-vallabhaḥ ।।
proktaḥ pratyuttaraṃ nāha viruddhaṃ prabhunā na yaḥ । na samīpe hasaty uccaiḥ sa bhaved rāja-vallabhaḥ ।। up raṇaṃ śaraṇaṃ tadvan manyate bhaya-varjitaḥ । pravāsaṃ sva-purāvāsaṃ sa bhaved rāja-vallabhaḥ ।।
na kuryān naranāthasya yoṣidbhiḥ saha saṃgatim । na nindāṃ na vivādaṃ ca sa bhaved rāja-vallabhaḥ ।। karaṭaka āha- atha bhavāṃs tatra gatvā kiṃ tāvat prathamaṃ vakṣyati tat tāvad ucyatām । uttarād uttaraṃ vākyaṃ vadatāṃ samprajāyate ।
suvṛṣṭi-guṇa-sampannād bījād bījam ivāparam ।। upāya-sandarśanajāṃ ca siddhim । puraḥ sphurantīm iva varṇayanti ।। ekeṣāṃ vāci śukavad anyeṣāṃ hṛdi mūkavat ।
hṛdi vāci tathānyeṣāṃ valgu valgantiu sūktayaḥ ।। na ca aham aprāpta-kālaṃ vakṣye । ākarṇitaṃ mayā nīti-sāraṃ pituḥ pūrvam utsaṅgaṃ hi niṣevatā । aprāpta-kālaṃ vacanaṃ bṛhaspatir api bruvan । labhate bahv-avajñānam apamānaṃ ca puṣkalam ।।
durārādhyā hi rājānaḥ parvatā iva sarvadā । vyālākīrṇāḥ suviṣamāḥ kaṭhinā duṣṭa-sevitāḥ ।। bhoginaḥ kañcukāviṣṭāḥ kuṭilāḥ krūra-ceṣṭitāḥ । suduṣṭā mantra-sādhyāś ca rājānaḥ pannagā iva ।।
dvi-jihvāḥ krūra-karmāṇo aniṣṭhāś chidrānusāriṇaḥ । dūrato api hi paśyanti rājāno bhujagā iva ।। svalpam apy apakurvanti ye'bhīṣṭā hi mahīpateḥ । te vahnāv iva dahyante pataṅgāḥ pāpa-cetasaḥ ।।
durārohaṃ padaṃ rājñāṃ sarva-loka-namaskṛtam । svalpenāpy apakāreṇa brāhmaṇyam iva duṣyati ।। durārādhyāḥ śriyo rājñāṃ durāpā duṣparigrahāḥ । tiṣṭhanty āpa ivādhāre ciram ātmani saṃsthitāḥ ।।
damanaka āha- satyam etat param । kintu- yasya yasya hi yo bhāvas tena tena samācaret । anupraviśya medhāvī kṣipram ātma-vaśaṃ nayet ।। bhartuś cittānuvartitvaṃ suvṛttaṃ cānujīvinām ।
rākṣasāś cāpi gṛhyante nityaṃ chandānuvartibhiḥ ।। saruṣi nṛpe stuti-vacanaṃ tad-abhimate prema tad-dviṣi dveṣaḥ । tad-dānasya ca śaṃsā amantra-tantraṃ vaśīkaraṇam ।। karaṭaka āha- yady evam abhimataṃ tarhi śivās te panthānaḥ santu । yathābhilaṣitam anuṣṭhīyatām । so api praṇamya piṅgalakābhimukhaṃ pratasthe ।
athāgacchantaṃ damanakam ālokya piṅgalako dvāstham abravīt- apasāryatāṃ vetra-latā । ayam asmākaṃ cirantano mantriputro damanako avyāhata-praveśaḥ । tat praveśyatāṃ dvitīya-maṇḍala-bhāgī । iti । sa āha- yathāvādīd bhavān iti । athopasṛtya damanako nirdiṣṭa āsane piṅgalakaṃ praṇamya prāptānujña upaviṣṭaḥ । sa tu tasya naka-kuliśālaṅkṛtaṃ dakṣiṇa-pāṇim upari dattvā māna-puraḥ-saram uvāca- api śivaṃ bhavataḥ । kasmāc cirād dṛṣṭo asi ? damanaka āha- na kiṃcid deva-pādānām asmābhiḥ prayojanam । paraṃ bhavatāṃ prāpta-kālaṃ vaktavyam yata uttama-madhyamādhamaiḥ sarvair api rājñāṃ prayojanam । uktaṃ ca-
karṇasya kaṇḍūyanakena vāpi । kim āṅga vāggha-stavatā nareṇa ।। tathā vayaṃ deva-pādānām anvayāgatā bhṛtyā āpatsv api pṛṣṭha-gāmino yadyapi svam adhikāraṃ na labhāmahe tathāpi deva-pādānām etad yuktaṃ na bhavati । uktaṃ ca- sthāneṣv eva niyoktavyā bhṛtyā ābharaṇāni ca ।
na hi cūḍāmaṇiḥ pāde prabhavāmīti badhyate ।। anabhijño guṇānāṃ yo na bhṛtyair anugamyate । dhanāḍhyo api kulīno api kramāyāto api bhūpatiḥ ।। parihīyamāṇa-sat-kāraḥ ।
artha-patiṃ tyajati bhṛtyaḥ ।। yac cāvivekitayā rājñā bhṛtyānuttama-pada-yogyān hīnādhama-sthāne niyojayati, na te tatraiva sa bhūpater doṣo na teṣām । uktaṃ ca- yadi maṇis trapuṇi pratibadhyate । bhavati yojayitur vacanīyatā ।।
yac ca svāmy evaṃ vadati cirād dṛśyate । tad api śrūyatām- savya-dakṣiṇayor yatra viśeṣo nāsti hastayoḥ । kas tatra kṣaṇam apyāryo vidyamāna-gatir bhavet ।। kāce maṇir maṇau kāco yeṣāṃ buddhir vikalpate ।
na teṣāṃ sannidhau bhṛtyo nāma-mātro api tiṣṭhati ।। nārghanti ratnāni samudrajāni । tribhir varāṭair vipaṇanti gopāḥ ।। lohitākhyasya ca maṇeḥ padmarāgasya cāntaram ।
yatra nāsti kathaṃ tatra kriyate ratna-vikrayaḥ ।। nirviśeṣaṃ yadā svāmī samaṃ bhṛtyeṣu vartate । tatrodyama-samarthānām utsāhaḥ parihīyate ।। na vinā pārthivo bhṛtyair na bhṛtyāḥ pārthivaṃ vinā ।
teṣāṃ ca vyavahāro ayaṃ paraspara-nibandhanaḥ ।। bhṛtyair vinā svayaṃ rājā lokānugraha-kāribhiḥ । mayūkhair iva dīptāṃśus tejasvy api na śobhate ।। araiḥ sandhāryate nābhir nābhau cārāḥ pratiṣṭhitāḥ ।
svāmi-sevakayor evaṃ vṛtti-cakraṃ pravartate ।। śirasā vidhṛtā nityaṃ snehena paripālitāḥ । keśā api virajyante niḥsnehāḥ kiṃ na sevakāḥ ।। rājā tuṣṭo hi bhṛtyānām artha-mātraṃ prayacchati ।
te tu saṃmāna-mātreṇa prāṇair apy upakurvate ।। evaṃ jñātvā narendreṇa bhṛtyāḥ kāryā vicakṣaṇāḥ । kulīnāḥ śaurya-saṃyuktāḥ śaktā bhaktāḥ kramāgatāḥ ।। yaḥ kṛtvā sukṛtaṃ rājño duṣkaraṃ hitam uttamam ।
lajjayā vakti no kiñcit tena rājā sahāyavān ।। yasmin kṛtyaṃ samāveśya nirviśaṅkena cetasā । āsyate sevakaḥ sa syāt kalatram iva cāparam ।। yo anāhūtaḥ samabhyeti dvāri tiṣṭhati sarvadā ।
pṛṣṭhaḥ satyaṃ mitaṃ brūte sa bhṛtyo arho mahībhujām ।। anādiṣṭo api bhūpasya dṛṣṭvā hānikaraṃ ca yaḥ । yatate tasya nāśāya sa bhṛtyo arho mahībhujām ।। tāḍito api durukto api daṇḍito api mahībhujā ।
yo na cintayate pāpaṃ sa bhṛtyo arho mahībhujām ।। na garvaṃ kurute māne nāpamāne ca tapyate । svākāraṃ rakṣayed yas tu sa bhṛtyo arho mahībhujām ।। na kṣudhā pīḍyate yas tu nidrayā na kadācana ।
na ca śītātapādyaiś ca sa bhṛtyo arho mahībhujām ।। śrutvā sāṃgrāmikīṃ vārtāṃ bhaviṣyāṃ svāminaṃ prati । prasannāsyo bhaved yas tu sa bhṛtyo arho mahībhujām ।। sīmā vṛddhiṃ samāyāti śukla-pakṣa ivoḍurāṭ ।
niyoga-saṃsthite yasmin sa bhṛtyo arho mahībhujām ।। sīmā saṃkocam āyāti vahnau carma ivāhitam । sthite yasmin sa tu tyājyo bhṛtyo rājyaṃ samīhatā ।। tathā śṛgālo ayam iti manyamānena mamopari svāminā yady avajñā kriyate tad apy ayuktam । uktaṃ ca yataḥ-
paṅkāt tāmarasaṃ śaśāṅka udadher indīvaraṃ gomayāt । prākāśyaṃ sva-guṇodayena guṇino gacchanti kiṃ janmanā ।। mūṣikā gṛha-jātāpi hantavyā svāpa-kāriṇī । bhakṣya-pradānair jāro hitakṛt prāpyate janaiḥ ।।
eraṇḍa-bhiṇḍārka-nalaiḥ prabhūtair api sañcitaiḥ । dāru-kṛtyaṃ yathā nāsti tathaivājñaiḥ prayojanam ।। kiṃ bhaktenāsamarthena kiṃ śakternāpakāriṇā । bhaktaṃ śaktaṃ ca māṃ rājan nāvajñātuṃ tvam arhasi ।।
piṅgalaka āha- bhavatv evaṃ tāvat । asamarthaḥ samartho vā cirantanas tvam asmākaṃ mantri-putraḥ । tad viśrabdhaṃ brūhi yat kiñcid vaktukāmaḥ । damanaka āha- deva jijñāpyaṃ kiñcid asti । piṅgalaka āha- tan nivedayābhipretam । api svalpataraṃ kāryaṃ yad bhavet pṛthivī-pateḥ ।
tan na vācyaṃ sabhā-madhye provācedaṃ bṛhaspatiḥ ।। tad aikāntike mad-vijñāpyam ākarṇayantu deva-pādāḥ । yataḥ- ṣaṭ-karṇo bhidyate mantraś catuṣkarṇaḥ sthiro bhavet । tasmāt sarva-prayatnena ṣaṭkarṇaṃ varjayet sudhīḥ ।।
atha piṅgalakābhiprāyajñā vyāghra-dvīpi-vṛka-puraḥsarā sarve'pi tad-vacaḥ samākarṇya saṃsadi tat-kṣaṇād eva dūrībhūtāḥ । tataś ca damanaka āha- udaka-grahaṇārthaṃ pravṛttasya svāminaḥ kim iha nivṛttyāvasthānam । piṅgalaka āha savilakṣa-smitam- na kiñcid api । so abravīt- deva yady anākhyeyaṃ tat tiṣṭhatu । uktaṃ ca- gopyaṃ vayasyeṣu suteṣu kiñcit ।
vaded vipaścin mahato anurodhāt ।। tac chrutvā piṅgalakaś cintayāmāsa- yogyo ayaṃ dṛśyate । tat kathayāmy etasyāgre ātmano abhiprāyam । uktaṃ ca- svāmini guṇāntarajñe guṇavati bhṛtye'nuvartini kalaye । suhṛdi nirantara-citte nivedya duḥkhaṃ sukhī bhavati ।।
bho damanaka śṛṇoṣi śabdaṃ dūrān mahāntam । so abravīt- svāmin śṛṇomi । tat kim । piṅgalaka āha- bhadra aham asmād vanād gantum icchāmi । damanaka āha- kasmāt । piṅgalaka āha - yato adyasmad-vane kim apy apūrvaṃ sattvaṃ praviṣṭaṃ yasyāyaṃ mahā-śabdaḥ śrūyate । tasya ca śabdānurūpeṇa parākrameṇa bhavitavyam iti ।
damanaka āha- yac-chabda-mātrād api bhayam upagataḥ svāmī tad apy ayuktam । uktaṃ ca- ambhasā bhidyate setus tathā mantro apy arakṣitaḥ । paiśunyād bhidyate sneho bhidyate vāgbhir āturaḥ ।। tan na yuktaṃ svāminaḥ pūrvopārjitaṃ vanaṃ tyaktum । yato bherī-veṇu-vīnā-mṛdaṅga-tāla-paṭaha-śaṅkha-kāhalādi-bhedena śabdā aneka-vidhā bhavanti । tan na kevalāc chabda-mātrād api bhetavyam । uktaṃ ca-
atyutkaṭe ca raudre ca śatrau prāpte na hīyate । dhairyaṃ yasya mahīnātho na sa yāti parābhavam ।। darśita-bhaye'pi dhātari dhairya-dhvaṃso bhaven na dhīrāṇām । śoṣita-sarasi nidāghe nitarām evoddhataḥ sindhuḥ ।।
yasya na vipadi viṣādaḥ sampadi harṣo raṇe na bhīrutvam । taṃ bhuvana-traya-tilakaṃ janayati jananī sutaṃ viralam ।। śakti-vaikalya-namrasya niḥsāratvāl laghīyasaḥ । jannimo mānahīnasya tṛṇasya ca samā gatiḥ ।।
anya-pratāpam āsādya yo dṛḍhatvaṃ na gacchati । jatujābharaṇasyeva rūpeṇāpi hi tasya kim ।। tad evaṃ jñātvā svāminā dhairyāvaṣṭambhaḥ kāryaḥ । na śabda-mātrād bhetavyam । api ca- pūrvam eva mayā jñātaṃ pūrṇam etad dhi medasā ।
anupraviśya vijñātaṃ yāvac carma ca dāru ca ।। piṅgalaka āha- katham etat । kaścid gomāyur nāma śṛgālaḥ kṣutkṣāma-kaṇṭhaḥ itas tataḥ paribhraman vane sainya-dvaya-saṃgrāma-bhūmim apaśyat । tasyāṃ ca dundubheḥ patitasya vāyu-vaśād vallī-śākhāgrair hanyamānasya śabdam aśṛṇot । atha kṣubhita-hṛdayaś cintayāmāsa aho vinaṣṭo asmi । tad yāvan nāsya proccārita-śabdasya dṛṣṭi-gocare gacchāmi tāvad anyato vrajāmi । athavā naitad yujyate sahasaiva । bhaye vā yadi vā harṣe samprāpte yo vimarśayet ।
kṛtyaṃ na kurute vegān na sa santāpam āpnuyāt ।। tat tāvaj jānāmi kasyāyaṃ śabdaḥ । dhairyam ālambya vimarśayan yāvan mandaṃ mandaṃ gacchati tāvad dundubhim apaśyat । sa ca taṃ parijñāya samīpaṃ gatvā svayam eva kautukād atāḍayat । bhūyaś ca harṣād acintayat- aho cirād etad asmākaṃ mahodbhojanam āpatitam । tan nūnaṃ māṃsa-medo asṛgbhiḥ paripūritaṃ bhaviṣyati । tataḥ paruṣa-carmāvaguṇṭhitaṃ tat katham api vidāryaikadeśe chidraṃ kṛtvā saṃhṛṣṭa-manā madhye praviṣṭaḥ । paraṃ carma-vidāraṇato daṃṣṭrābhaṅgaḥ samajani । atha nirāśībhūtas tad-dāru-śeṣam avalokya ślokam enam apaṭhat pūrvam eva mayā jñātam iti । ato na śabda-mātrād bhetavyam । piṅgalaka āha- bhoḥ paśyāyaṃ mama sarvo api parigraho bhaya-vyākulita-manāḥ palāyitum icchati । tat katham ahaṃ dhairyād avaṣṭambhaṃ karomi । so abravīt- svāmin naiṣām eṣa doṣaḥ । yataḥ svāmi-sadṛśā evaṃ bhavanti bhṛtyāḥ । uktaṃ ca-
aśvaḥ śastraṃ śāstraṃ vīṇā vāṇī naraś ca nārī ca । puruṣa-viśeṣaṃ prāptā bhavanty ayogyāś ca yogyāś ca ।। tat-pauruṣāvaṣṭaṃ kṛtvā tvaṃ tāvad atraiva pratipālaya yāvad aham etac chabda-svarūpaṃ jñātvāgacchāmi । tataḥ paścād yathocitaṃ kāryam iti । piṅgalaka āha- kiṃ tatra bhavān gantum utsahate ।
sa āha- kiṃ svāmy-ādeśāt sad-bhṛtya kṛtyākṛtyam asti । uktaṃ ca- svāmy-ādeśāt subhṛtyasya na bhoḥ sañjāyate kvacit । praviśen mukham āheyaṃ dustaraṃ vā mahārṇavam ।। svāmy-ādiṣṭas tu yo bhṛtyaḥ samaṃ viṣamam eva ca ।
manyate na sa sandhāryo bhūbhujā bhūtim icchatā ।। piṅgalaka āha- bhadraṃ, yady evaṃ tad gaccha । śivās te panthānaḥ santu iti । damanako api tam praṇamya saṃjīvaka-śabdānuṣarī pratasthe । atha damanake gate bhaya-vyākula-manāḥ piṅgalakaś cintayāmāsa- aho na śobhanaṃ kṛtaṃ mayā । yat tasya viśvāsaṃ gatvātmābhiprāyo niveditaḥ । kadācid damanako ayam ubhaya-vetano bhūtvā mamopari duṣṭa-buddhiḥ syād bhraṣṭādhikāratvāt । uktaṃ ca-
ye bhavanti mahīpasya sammānita-vimānitāḥ । yatante tasya nāśāya kulīnā api sarvadā ।। tat tāvad asya cikīrṣitaṃ vettum anyat sthānāntaraṃ gatvā pratipālayāmi । kadācid damanakas tam ādāya māṃ vyāpādayitum icchati । uktaṃ ca- na badhyante hy aviśvastā balibhir durbalā api ।
viśvastās tv eva badhyante balavanto api durbalaiḥ ।। bṛhaspater api prājño na viśvāse vrajen naraḥ । ya icched ātmano vṛddhim āyuṣyaṃ ca sukhāni ca ।। śapathaiḥ sandhitasyāpi na viśvāse vrajed ripoḥ ।
rājya-lābhodyato vṛtraḥ śakreṇa śapathair hataḥ ।। na viśvāsaṃ vinā śatrur devānām api siddhyati । viśvāsāt tridaśendreṇa diter garbho vidāritaḥ ।। evaṃ sampradhārya sthānāntaraṃ gatvā damanaka-mārgam avalokayann ekākī tasthau । damanako api sañjīvaka-sakāśaṃ gatvā vṛṣabho ayam iti parijñāya hṛṣṭa-manā vyacintayat- aho śobhanam āpatitam । anenaitasya sandhi-vigraha-dvāreṇa mama piṅgalako vaśyo bhaviṣyatīti । uktaṃ ca-
na kaulīnyān na sauhārdān nṛpo vākye pravartate । mantriṇāṃ vāvad abhyeti vyasanaṃ śokam eva ca ।। sadaivāpadgato rājā bhogyo bhavati mantriṇām । ataeva hi vāñchanti mantriṇaḥ sāpadaṃ nṛpam ।।
yathā necchati nīrogaḥ kadācit sucikitsakam । tathāpad rahito rājā sacivaṃ nābhivāñchati ।। evaṃ vicintayan piṅgalakābhimukhaḥ pratasthe । piṅgalako api tam āyāntaṃ prekṣya svākāraṃ rakṣan yathā-pūrva-sthitaḥ damanako api piṅgalaka-sakāśaṃ gatvā praṇamyopaviṣṭaḥ । piṅgalaka āha - kiṃ dṛṣṭaṃ bhavatā tat sattvam ? damanaka āha- dṛṣṭaṃ svāmi-prasādāt ।
piṅgalaka āha- api satyam । damanaka āha- kiṃ svāmi-pādānām agre'satyaṃ vijñāpyate । uktaṃ ca- api svalpam asatyaṃ yaḥ puro vadati bhūbhujām । devānāṃ ca vinaśyate sa drutaṃ sumahān api ।।
sarva-deva-mayo rājā manunā samprakīrtitaḥ । tasmāt taṃ devavat paśyen na vyalīkena karhicit ।। sarva-devamayasyāpi viśeṣo nṛpater ayam । śubhāśubha-phalaṃ sadyo nṛpād devād bhavāntare ।।
piṅgalaka āha- satyaṃ dṛṣṭaṃ bhaviṣyati bhavatā । na dīnipari mahāntaḥ kupyantīti na tvaṃ tena nipātitaḥ । yataḥ- mrḍūni nīcaiḥ praṇatāni sarvataḥ । mahān mahatsv eva karoti vikramam ।। matta-bhramad-bhramara-pāda-talāhato api ।
tulye bale tu balavān parikopam eti ।। damanaka āha- astv evaṃ sa mahātmā । vayaṃ kṛpaṇāḥ । tathāpi svāmī yadi kathayati tato bhṛtyatve niyojayāmi । piṅgalaka āha socchvāsam- kiṃ bhavān śaknoty evaṃ kartum । damanaka āha- kim asādhyaṃ buddher asti । uktaṃ ca-
na tac chastrair na nāgendrair na hayair na padātibhiḥ । kāryaṃ saṃsiddhim abhyeti yathā buddhyā prasādhitam ।। piṅgalaka āha- yady evaṃ tarhy amātya-pade'dhyāropitas tvam । adya-prabhṛti prasāda-nigrahādikaṃ tvayeva kāryam iti niścayaḥ । atha damanakaḥ satvaraṃ gatvā sākṣepaṃ tam idam āha- ehy ehīto duṣṭa-vṛṣabha । svāmī piṅgalakas tvām ākārayati । kiṃ niḥśaṅko bhūtvā muhur muhur nadasi vṛthā iti ।
tac chrutvā sañjīvako abravīt- bhadra ko ayaṃ piṅgalakaḥ । damanaka āha- kiṃ svāminaṃ piṅgalakam api na jānāsi ? tat-kṣaṇam pratipālaya । phalenaiva jñāsyasi । nanv ayaṃ sarva-mṛga-parivṛto baṭa-tale svāmī piṅgalaka-nāmā siṃhas tiṣṭhati । tac chrutvā gatāyuṣam ivātmānam manyamānaḥ sañjīvakaḥ paraṃ viṣādam agamat । āha ca- bhadra bhavān sādhu-samācāro vacana-paṭuś ca dṛśyate । tad yadi mām avaśyaṃ tatra nayasi tad-abhaya-pradānena svāminaḥ sakāśāt prasādaḥ kārayitavyaḥ । damanaka āha-bhoḥ satyam abhihitaṃ bhavatā । nītir eṣā yataḥ-
paryanto labhyate bhūmeḥ samudrasya girer api । na kathañcin mahīpasya cittāntaḥ kenacit kvacit ।। tattvam atraiva tiṣṭha yāvad ahaṃ taṃ samaye dṛṣṭvā tataḥ paścāt tvām anayāmi iti । tathānuṣṭhite damanakaḥ piṅgalaka-sakāśaṃ gatvedam āha-svāmin na tat prākṛtaṃ sattvam । sa hi bhagavato maheśvarasya vāhana-bhūto vṛṣabha iti । mayā pṛṣṭa idam ūce । maheśvareṇa parituṣṭena kālindī-parisare śaṣpāgrāṇi bhakṣayituṃ samādiṣṭaḥ । kiṃ bahunā mama pradattaṃ bhagavatā krīḍārthaṃ vanam idam । piṅgalaka āha sabhayam-satyaṃ jñātaṃ mayādhunā । na devatā-prasādaṃ vinā śaṣpa-bhojino vyālākīrṇa evaṃvidhe vane niḥśaṅkā nandato bhramanti । tatas tvayā kim abhihitam ।
damanaka āha-svāmin etad abhihitaṃ mayā yad etad-vanaṃ caṇḍikā-vāhana-bhūtasya piṅgalakasya viṣayībhūtam । tad bhavān abhyāgataḥ priyo atithiḥ । tat tasya sakāśaṃ gatvā bhrātṛ-snehenaikatra bhakṣaṇa-pāna-viharaṇa-kriyābhir eka-sthānāśrayeṇa kālo neyaḥ iti । tatas tenāpi sarvam etat pratipannam । uktaṃ ca saharṣaṃ svāminaḥ sakāśād abhaya-dakṣiṇā dāpayitavyā iti । tad atra svāmī pramāṇam । tac chrutvā piṅgalaka āha-sādhu sumate sādhu । mantri śrotriya sādhu । mama hṛdayena saha saṃmantrya bhavaedam abhihitam । tad dattā mayā tasyābhaya-dakṣiṇā । paraṃ so api mad-arthe'bhaya-dakṣiṇāṃ yācayitvā drutataram ānīyatām iti । atha sādhu cedam ucyate- antaḥ-sārair akuṭilair acchidraiḥ suparīkṣitaiḥ । mantribhir dhāryate rājyaṃ sustambhair iva mandiram ।।
mantriṇāṃ bhinna-sandhāne bhiṣajāṃ sānnipātike । karmaṇi vyajyate prajñā svasthe ko vā na paṇḍitaḥ ।। damanako api taṃ praṇamya saṃjīvaka-sakāśa prasthitaḥ saharṣam acintayat- aho prasāda-saṃmukhī naḥ svāmī vacana-vaśagaś ca saṃvṛttaḥ । tan nāsti dhanyataro mama । uktaṃ ca- amṛtaṃ śiśire vahnir amṛtaṃ priya-darśanam ।
amṛtaṃ rāja-saṃmānam amṛtaṃ kṣīra-bhojanam ।। atha saṃjīvaka-sakāśam āsādya sa-praśrayam uvāca-bho mitra prārthito asau mayā bhavad-arthe svāmy-abhaya-pradānam । tad-viśrabdhaṃ gamyatām iti । paraṃ tvayā rāja-prasādam āsādya mayā saha samaya-dharmeṇa vartitavyam । na garvam āsādya sva-prabhutayā vicaraṇīyam । aham api tava saṅketena sarvā rājya-dhuram amātya-padavīm āśrityoddhariṣyāmi । evaṃ kṛte dvayor apy āvayo rāja-lakṣmī-bhāgyā bhaviṣyati । yataḥ- ākheṭakasya dharmeṇa vibhavāḥ syur vaśe nṝṇām । nṛ-prajāḥ prerayaty eko hanty anyo atra mṛgān iva ।।
yo na pūjayate garvād uttamādhama-madhyamān । nṛpāsannān sa mānyo api bhraśyate dantilo yathā ।। asty atra dharātale vardhamānaṃ nāma nagaram । tatra dantilo nāma nānā-bhāṇḍa-patiḥ sakala-pura-nāyakaḥ prativasati sma । tena pura-kāryaṃ nṛpa-kāryaṃ ca kurvatā tuṣṭiṃ nītās tat-pura-vāsino lokā nṛpatiś ca । kiṃ bahunā, na ko api tādṛk kenāpi caturo dṛṣṭo śruto vā । athavā satyam etad uktam- janapada-hita-kartā tyajyate pārthivendraiḥ ।
nṛpati-jana-padānāṃ durlabhaḥ kārya-kartā ।। athaivaṃ gacchati kāle danitlasya kadācid vivāhaḥ sampravṛttaḥ । tatra tena sarve pura-nivāsino rāja-saṃnidhi-lokāś ca sammāna-puraḥsaram āmantrya bhojitā vastrādibhiḥ sat-kṛtāś ca । tato vivāhānantaraṃ rājā sāntaḥpuraḥ sva-gṛham ānīyābhyarcitaḥ । atha tasya nṛpater gṛha-sammārjana-kartā gorambho nāma rāja-sevako gṛhāyāto api tenānucita-sthāna upaviṣṭo avajñāyārdha-candraṃ dattvā niḥsāritaḥ । so api tataḥ prabhṛti niśvasann apamānān na rātrāv apy adhiśete । kathaṃ mayā tasya bhāṇḍapate rāja-prasāda-hāniḥ kartavyā iti cintayann āste । athavā kim anena vṛthā śarīra-śoṣaṇena । na kiṃcin mayā tasyāpakartuṃ śakyam iti । athavā sādhv idam ucyate- kim asau naro atra nirlajjaḥ । kiṃ bhrāṣṭrakaṃ bhaṅktum ।।
atha kadācit pratyūṣe yoga-nidrāṃ gatasya rājñaḥ śayyānte mārjanaṃ kurvann idam āha-aho dantilasya mahad dṛptatvaṃ yad rāja-mahiṣīm āliṅgati । tac chrutvā rājā sa-sambhramam utthāya tam uvāca-bho bho gorambha । satyam etat yat tvayā jalpitam । kiṃ dantilena samāliṅgitā iti । gorambhaḥ prāha-deva ! rātri-jāgaraṇena dyūtāsaktasya me balān nidrā samāyātā । tan na vedmi kiṃ mayābhihitam । rājā serṣyaṃ sva-gatam-eṣa tāvad asmad-gṛhe'pratihata-gatis tathā dantilo api । tat kadācid anena devī samāliṅgyamānā dṛṣṭā bhaviṣyati । tenedam abhihitam । uktaṃ ca- yad vāñchati divā martyo vīkṣate vā karoti vā ।
tat svapne'pi tad-abhyāsād brūte vātha karoti vā ।। śubhaṃ vā yadi pāpaṃ yan nṝṇāṃ hṛdi saṃsthitam । sugūḍham api taj jñeyaṃ svapna-vākyāt tathā madāt ।। athavā strīṇāṃ viṣaye ko atra sandehaḥ ।
jalpanti sārdham anyena paśyanty anyaṃ sa-vibhramāḥ । hṛd-gataṃ cintayanty anyaṃ priyaḥ ko nāma yoṣitām ।। ekena smita-pāṭalādhara-ruco jalpanty analpākṣaraṃ vīkṣante'nyam itaḥ sphuṭat-kumudinī-phullollasal-locanāḥ । dūrodāra-caritra-citra-vibhavaṃ dhyāyanti cānyaṃ dhiyā kenetthaṃ paramārthato arthavad iva premāsti vāma-bhruvām ।।
nāgnis tṛpyati kāṣṭhānāṃ nāpagānāṃ mahodadhiḥ । nāntakaḥ sarva-bhūtānāṃ na puṃsāṃ vāma-locanā ।। raho nāsti kṣaṇo nāsti nāsti prārthayitā naraḥ । tena nārada nārīṇāṃ satītvam upajāyate ।।
yo mohān manyate mūḍho rakteyaṃ mama kāminī । sa tasyā vaśago nityaṃ bhavet krīḍā-śakuntavat ।। tāsāṃ vākyāni kṛtyāni svalpāni sugurūṇy api । karoti saḥ kṛtair loke laghutvaṃ yāti sarvataḥ ।।
striyaṃ ca yaḥ prārthayate sannikarṣaṃ ca gacchati । īṣac ca kurute sevāṃ tam evecchanti yoṣitaḥ ।। anarthitvān manuṣyāṇāṃ bhayāt parijanasya ca । maryādāyām amaryādāḥ striyas tiṣṭhanti sarvadā ।।
nāsāṃ kaścid agamyo asti nāsāṃ ca vayasi sthitiḥ । virūpaṃ rūpavantaṃ vā pumān ity eva bhujyate ।। rakto hi jāyate bhogyo nārīṇāṃ śāṭikā yathā । ghṛṣyante yo daśālambī nitambe viniveśitaḥ ।।
alaktiko yathā rakto niṣpīḍya puruṣas tathā । abalābhir balād raktaḥ pāda-mūle nipātyate ।। evaṃ sa rājā bahuvidhaṃ vilapya tat-prabhṛti dantilasya prasāda-parāṅmukhaḥ saṃjātaḥ । kiṃ bahunā rāja-dvāra-praveśo api tasya nivāritaḥ । dantilo apy akasmād eva prasāda-parāṅmukham avanipatim avalokya cintayāmāsa-aho sādhu cedam ucyate- strībhiḥ kasya na khaṇḍitaṃ bhuvi manaḥ ko nāmā rājñāṃ priyaḥ ।
ko vā durjana-vāgurāsu patitaḥ kṣemeṇa yātaḥ pumān ।। kāke śaucaṃ dyūta-kāreṣu satyaṃ sarpe kṣāntiḥ strīṣu kāmopaśāntiḥ । klībe dhairyaṃ madyape tattva-cintā rājā mitraṃ kena dṛṣṭaṃ śrutaṃ vā ।। aparaṃ mayāsya bhūpater athavānyasyāpi kasyacid rāja-sambandhinaḥ svapne'pi nāniṣṭaṃ kṛtam । tat kim etat-parāṅmukho māṃ prati bhūpatiḥ iti ।
evaṃ taṃ dantilaṃ kadācid rāja-dvāre viṣkambhitaṃ vilokya saṃmārjana-kartā gorambho vihasya dvārapālān idam ūce-bho bho dvārapālāḥ ! rāja-prasādādhiṣṭhito ayaṃ dantilaḥ svayaṃ nigrahānugraha-kartā ca । tad anena nivāritena yathāhaṃ tathā yūyam apy ardha-candra-bhājino bhaviṣyatha । tac chrutvā dantilaś cintayāmāsa-nūnam idam asya gorambhasya ceṣṭitam । athavā sādhv idam ucyate- akulīno api mūrkho api bhūpālaṃ yo atra sevate । api saṃmānahīno api sa sarvatra prapūjyate ।। api kāpuruṣo bhīruḥ syāc cen nṛpati-sevakaḥ ।
tathāpi na parābhūtiṃ janād āpnoti mānavaḥ ।। evaṃ sa bahu-vidhaṃ vilapya vilakṣa-manāḥ sodvego gata-prabhāvaḥ sva-gṛhaṃ niśāmukhe gorambham āhūya vastra-yugalena saṃmānyedam uvāca-bhadra ! mayā na tadā tvaṃ rāga-vaśān niḥsāritaḥ । yatas tvaṃ brāhmaṇānām agrato anucita-sthāne samupaviṣṭo dṛṣṭa ity apamānitaḥ । tat kṣamyatām । so api svarga-rājyopamaṃ tad-vastra-yugalam āsādya paraṃ paritoṣaṃ gatvā tam uvāca-bhoḥ śreṣṭhin ! kṣāntaṃ mayā te tat । tad asya saṃmānasya kṛte paśya me buddhi-prabhāvaṃ rāja-prasādaṃ ca । evam uktvā saparitoṣaṃ niṣkrāntaḥ । sādhu cedam ucyate- stokenonnatim āyāti stokenāyāty adho-gatim ।
aho sasadṛśo ceṣṭā tulāyaṣṭeḥ khalasya ca ।। tataś cānye-dyuḥ sa gorambho rāja-kule gatvā yoga-nidrāṃ gatasya bhūpateḥ saṃmārjana-kriyāṃ kurvann idam āha-aho aviveko asmad-bhūpateḥ । yat purīṣotsargam ācaraṃś carbhaṭī-bhakṣaṇaṃ karoti । tac chrutvā rājā sa-vismayaṃ tam uvāca-re re gorambha ! kim aprastutaṃ lapasi । gṛha-karmakaraṃ matvā tvāṃ na vyāpādayāmi । kiṃ tvayā kadācid aham evaṃvidhaṃ karma samācaran dṛṣṭaḥ ? so abravīt-dyūtāsaktasya rātri-jāgaraṇena saṃmārjanaṃ kurvāṇasya mama balān nidrā samāyātā । tayādhiṣṭhitena mayā kiṃcij jalpitam । tan na vedmi । tat prasādaṃ karotu svāmī nidrā-paravaśasya iti ।
evaṃ śrutvā rājā cintitavān-yan mayā janmāntare purīṣotsargaṃ kurvatā kadāpi cirbhaṭikā na bhakṣitā । tad yathāyaṃ vyatikaro asambhāvyo mamānena mūḍhena vyāhṛtaḥ । tathā dantilasyāpīti niścayaḥ । tan mayā na yuktaṃ kṛtaṃ yat sa varākaḥ saṃmānena viyojitaḥ । na tādṛk-puruṣāṇām evaṃvidhaṃ ceṣṭitaṃ sambhāvyate । tad-abhāvena rāja-kṛtyāni paura-kṛtyāni na sarvāṇi śithilatāṃ vrajanti । evam anekadhā vimṛśya dantilaṃ samāhūya nijāṅga-vastrābharaṇādibhiḥ saṃyojya svādhikāre niyojayāmāsa । ato ahaṃ bravīmi yo na pūjayate garvāt iti । saṃjīvaka āha-bhadra evam evaitat । yad bhavatābhihitaṃ tad eva mayā kartavyam iti । evam abhihite damanakas tam ādāya piṅgalaka-sakāśam agamat । āha ca-deva eṣa mayānītaḥ sa saṃjīvakaḥ । adhunā devaḥ pramāṇam । saṃjīvako api taṃ sādaraṃ praṇamyāgrataḥ sa-vinayaṃ sthitaḥ । piṅgalako api tasya pīnāyata-kakudmato nakha-kuliśālaṃkṛtaṃ dakṣiṇa-pāṇim upari dattvā māna-puraḥsaram uvāca-api śivaṃ bhavataḥ । kutas tvam asmin vane vijane samāyāto asi ? tenāpy ātmaka-vṛttāntaḥ kathitaḥ । yathā vardhamānena saha viyogaḥ saṃjātas tathā sarvaṃ niveditam । tac chrutvā piṅgalakaḥ sādarataraṃ tam uvāca-vayasya na bhetavyam । mad-bhuja-pañjara-parirakṣitena yathecchaṃ tvayādhunā vartitavyam । anyac ca nityaṃ mat-samīpa-vartinā bhāvyam । yataḥ kāraṇād bahv-apāyaṃ raudra-sattva-niṣevitaṃ vanaṃ gurūṇām api sattvānām asevyam । kutaḥ śaṣpa-bhojinām ।
evam uktvā sakala-mṛga-parivṛto yamunā-kaccham avatīryodaka-grahaṇaṃ kṛtvā svecchayā tad eva vanaṃ praviṣṭaḥ । tataś ca karakaṭa-damanaka-nikṣipta-rājya-bhāraḥ saṃjīvikena saha subhāṣita-goṣṭhīm anubhavann āste । athavā sādhv idam ucyate- yadṛcchayāpy upanataṃ sakṛt sajjana-saṅgatam । bhavaty ajaram atyantaṃ nābhyāsa-kramam īkṣate ।। saṃjīvakenāpy aneka-śāstrāvagāhanād utpanna-buddhi-prāgalbhyena stokair evāhobhir mūḍha-matiḥ piṅgalako dhīmāṃs tathā kṛto yathāraṇya-dharmād viyojya grāmya-dharmeṣu niyojitaḥ । kiṃ bahunā pratyahaṃ piṅgalaka-saṃjīvakāv eva kevalaṃ rahasi mantrayataḥ । śeṣaḥ sarvo api mṛga-jano dūrībhūtas tiṣṭhati । karaṭaka-damanakāv api praveśaṃ na labhete । anyac ca siṃha-parākramābhāvāt sarvo api mṛga-janas tau ca śṛgālau kṣudhā-vyādhi-bādhitā ekāṃ diśam āśritya sthitāḥ ।
phala-hīnaṃ nṛpaṃ bhṛtyāḥ kulīnam api connatam । santy ajyāny atra gacchanti śuṣkaṃ vṛkṣam ivāṇḍajāḥ ।। api saṃmāna-saṃyuktāḥ kulīnā bhakti-tat-parāḥ । vṛtti-bhaṅgān mahīpālaṃ tyajanty eva hi sevakāḥ ।।
kālātikramaṇaṃ vṛtteryo na kurvīta bhūpatiḥ । kadācit taṃ na muñcanti bhartsitā api sevakāḥ ।। tathā ca kevalaṃ sevakā itthambhūtā yāvat samastam apy etaj jagat parasparaṃ bhakṣaṇārthaṃ sāmādibhir upāyais tiṣṭhati । tad yathā- deśānām upari kṣmābhṛd āturāṇāṃ cikitsakāḥ ।
vaṇijo grāhakāṇāṃ ca mūrkhāṇām api paṇḍitāḥ ।। pramādināṃ tathā caurā bhikṣukā gṛha-medhinām । gaṇikāḥ kāmināṃ caiva sarva-lokasya śilpinaḥ ।। sāmādi-sajjitaiḥ pāśaiḥ pratīkṣante divā-niśam ।
upajīvanti śaktyā hi jalajā jaladān iva ।। sarpāṇāṃ ca khalānāṃ ca para-dravyāpahāriṇām । abhiprāyā na sidhyanti tenedaṃ vartate jagat ।। taṃ ca krauñca-ripoḥ śikhī giri-sutā-siṃho api nāgāśanam ।
tatrāpy asya kathaṃ na bhāvi jagato yasmāt svarūpaṃ hi tat ।। tataḥ svāmi-prasāda-rahitau kṣut-kṣāma-kaṇṭhau parasparaṃ karaṭaka-damanakau mantrayete । tatra damanako brūte-ārya karaṭaka । āvāṃ tāvad apradhānatāṃ gatau । eṣa piṅgalakaḥ saṃjīvakānuraktaḥ sva-vyāpāra-parāṅmukhaḥ saṃjātaḥ । sarvo api parijano gataḥ । tat kiṃ kriyate । karaṭaka āha-yadyapi tvadīya-vacanaṃ na karoti tathāpi svāmī sva-doṣa-nāśāya vācyaḥ । uktaṃ ca- aśṛnvann api boddhavyo mantribhiḥ pṛthivī-patiḥ ।
yathā sva-doṣa-nāśāya vidureṇāmbikāsutaḥ ।। madonmattasya bhūpasya kuñjarasya ca gacchataḥ । unmārgaṃ vācyatāṃ yānti mahāmātrāḥ samīpagāḥ ।। tat tvayaiṣa śaṣpa-bhojī svāminaḥ sakāśam ānītaḥ । tat svahastenāṅgārāḥ karṣitāḥ ।
damanaka āha-satyam etat । mamāyaṃ doṣaḥ । na svāminaḥ । uktaṃ ca- jambūko huḍu-yuddhena vayaṃ cāṣāḍha-bhūtinā । dūtikā para-kāryeṇa trayo doṣāḥ svayaṃ kṛtāḥ ।। asti kasmiṃścid vivikta-pradeśe maṭhāyatanam । tatra deva-śarmā nāma parivrājakaḥ partivasati sma । tasyāneka-sādhu-jana-datta-sūkṣma-vastra-vikraya-vaśāt kālena mahatī vitta-mātrā sañjātā । tataḥ sa na kasyacid viśvasiti । naktaṃ dinaṃ kakṣāntarāt tāṃ mātrāṃ na muñcati । athavā sādhu cedam ucyate-
arthānām arjane duḥkham arjitānāṃ ca rakṣaṇe । nāśe duḥkhaṃ vyaye duḥkhaṃ dhig arthāḥ kaṣṭa-saṃśrayāḥ ।। athāṣāḍha-bhūtir nāma para-vittāpahārī dhūrtas tām artha-mātrāṃ tasya kakṣāntara-gatāṃ lakṣayitvā vyacintayat-kathaṃ mayāsyeyam artha-mātrā hartavyā iti । tad atra maṭhe tāvad dṛḍha-śilā-sañcaya-vaśād bhitti-bhedo na bhavati । uccaistaratvāc ca dvāre praveśo na syāt । tad enaṃ māyā-vacanair viśvāsyāhaṃ chātratāṃ vrajāmi yena sa viśvastaḥ kadācid viśvāsam eti । uktaṃ ca-
nispṛho nādhikārī syān nākāmī maṇḍana-priyaḥ । nāvidagdhaḥ priyaṃ brūyāt sphuṭa-vaktā na vañcakaḥ ।। evaṃ niścitya tasyāntikam upagamya-oṃ namaḥ śivāya-iti proccārya sāṣṭāṅgaṃ praṇamya ca sa-praśrayam uvāca-bhagavan asāraḥ saṃsāro ayam । giri-nadī-vegopamaṃ yauvanam । tṛṇāgni-samaṃ jīvitam । śarad-abhra-cchāyā-sadṛśā bhogāḥ svapna-sadṛśo mitra-putra-kalatra-bhṛtya-varga-sambandhaḥ । evaṃ mayā samyak parijñātam । tat kiṃ kurvato me saṃsāra-samudrottaraṇaṃ bhaviṣyati । tac chrutvā deva-śarmā sādaram āha-vatsa ! dhanyo asi yat prathame vayasy evaṃ viraktī-bhāvaḥ । uktaṃ ca-
pūrvaṃ vayasi yaḥ śāntaḥ sa śānta iti me matiḥ । dhātuṣu kṣīyamāṇeṣu śamaḥ kasya na jāyate ।। ādau citte tataḥ kāye satāṃ saṃjāyate jarā । asatāṃ ca punaḥ kāye naiva citte kadācana ।।
yac ca māṃ saṃsāra-sāgarottaraṇopāyaṃ pṛcchasi । tac chrūyatām- śūdro vā yadi vānyo api caṇḍālo api jaṭādharaḥ । dīkṣitaḥ śiva-mantreṇa sa bhasmāṅgī śivo bhavet ।। ṣaḍ-akṣareṇa mantreṇa puṣpam ekam api svayam ।
liṅgasya mūrdhni yo dadyān na sa bhūyo abhijāyate ।। tac chrutvāṣāḍha-bhūtis tat-pādau gṛhītvā sa-praśrayam idam āha-bhagavan, tarhi dīkṣayā me'nugrahaṃ kuru । devaśarmā āha-vatsa anugrahaṃ te kariṣyāmi । parantu rātrau tvayā maṭha-madhye na praveṣṭavyam । yat-kāraṇaṃ niḥsaṅgatā yatīnāṃ praśasyate tava ca mamāpi ca । uktaṃ ca- vipro anadhyayanāt kulaṃ kutanayāc chīlaṃ khalopāsanāt ।
strī garvād anavekṣaṇād api kṛṣis tyāgāt pramādād dhanam ।। tat tvayā vrata-grahaṇānantaraṃ maṭha-dvāre tṛṇa-kuṭīrake śayitavyam iti । sa āha-bhagavan ! bhavad-ādeśaḥ pramāṇam । paratra hi tena me prayojanam । atha kṛta-śayana-samayaṃ devaśarma-nigrahaṃ kṛtvā śāstrokta-vidhinā śiṣyatām anayat । so api hasta-pādāvamardanādi-paricaryayā taṃ paritoṣam anayat । punas tathāpi muniḥ kakṣāntarān mātrāṃ na muñcati । athaivaṃ gacchati kāle āṣāḍha-bhūtiś cintayāmāsa-aho, na kathañcid eṣa me viśvāsam āgacchati । tat kiṃ divāpi śastreṇa mārayāmi, kiṃ vā viṣaṃ prayacchāmi ? kiṃ vā paśu-dharmeṇa vyāpādayāmi ? iti ।
evaṃ cintayatas tasya devaśarmaṇo api śiṣya-putraḥ kaścid grāmād āmantraṇārthaṃ samāyātaḥ । prāha ca-bhagavan, pavitrāropaṇa-kṛte mama gṛham āgamyatām iti । tac chrutvā devaśarmāṣāḍhabhūtinā saha prahṛṣṭa-manāḥ prasthitaḥ । athaivaṃ tasya gacchato agre kācin nadī samāyātā । tāṃ dṛṣṭvā mātrāṃ kakṣāntarād avatārya kanthā-madhye suguptāṃ nidhāya snātvā devārcanaṃ vidhāya tad-anantaram āṣāḍhabhūtim idam āha-bho āṣāḍhabhūte ! yāvad ahaṃ purīṣotsargaṃ kṛtvā samāgacchāmi, tāvad eṣā kanthā yogeśvarasya svāvadhānatayā rakṣaṇīyā । ity uktvā gataḥ । āṣāḍhabhūtir api tasminn adarśanī-bhūte mātrām ādāya satvaraṃ prasthitaḥ । devaśarmāpi chātra-guṇānurañjita-manāḥ suviśvasto yāvad upaviṣṭas tiṣṭhati tāvat suvarṇa-roma-deha-yūtha-madhye huḍu-yuddham apaśyat । atha roṣa-vaśād dhuḍu-yugalasya dūram apasaraṇaṃ kṛtvā bhūyo api samupetya lālaṭa-paṭṭābhyāṃ praharato bhūri rudhiraṃ patati । tac ca jambūko jihvā-laulyena raṅga-bhūmiṃ prāveśyāsvādayati । devaśarmāpi tad ālokya vyacintayat-aho manda-matir ayaṃ jambūkaḥ । yadi katham apy anayoḥ saṅghaṭṭe patiṣyati tan nūnaṃ mṛtyum avāpsyatīti vitarkayāmi । kṣaṇāntare ca tathaiva raktāsvādana-laulyān madhye praviśaṃs tayoḥ śiraḥ-sampāte patiot mṛtaś ca śṛgālaḥ । devaśarmāpi taṃ śocamāno mātrām uddiśya śanaiḥ śanaiḥ prasthito yāvad āṣāḍhabhūtiṃ na paśyati tataś cautsukyena śaucaṃ vidhāya yāvat kanthām ālokayati tāvan mātrāṃ na paśyati । tataś ca-hā hā muṣito asmi iti jalpan pṛthivī-tale mūrcchayā nipapāta । tataḥ kṣaṇāc cetanāṃ labdhvā bhūyo api samutthāya phūtkartum ārabdhaḥ-bho āṣāḍhabhūte ! kva māṃ vañcayitvā gato asi ? tad dehi me prativacanam ।
evaṃ bahu vilapya tasya pada-paddhatim anveṣayan śanaiḥ śanaiḥ prasthitaḥ । athaiva gacchan sāyantana-samaye kañcid grāmam āsasāda । atha tasmād grāmāt kaścit kaulikaḥ sabhārhyo madya-pāna-kṛte samīpa-vartini nagare prasthitaḥ । devaśarmāpi tam ālokya provāca-bho bhadra vayaṃ sūryoḍhā atithayas tavāntikaṃ prāptāḥ । na kam apy atra grāme jānīmaḥ । tad gṛhyatām atithi-dharmaḥ । uktaṃ ca- samprāpto yo atithiḥ sāyaṃ sūryoḍhe gṛha-medhinām । pūjayā tasya devatvaṃ prayānti gṛha-medhinaḥ ।। tṛṇāni bhūmir udakaṃ vāk-caturthī ca sūnṛtā ।
satām etāni harmyeṣu nocchidyante kadācana ।। svāgatenāgnayas tṛptā āsanena śatakratuḥ । pāda-śaucena pitaraḥ arghāc chambhus tathātitheḥ ।। kauliko api tac chrutvā bhāryām āha-priye, gaccha tv atithim ādāya gṛhaṃ prati pāda-śauca-bhojana-śayanādibhiḥ satkṛtya tvaṃ tatraiva tiṣṭha । ahaṃ tava kṛte prabhūta-madyam āneṣyāmi । evam uktvā prasthitaḥ । sāpi bhāryā puṃścalī tam ādāya prahasita-vadanā devadattaṃ manasi dhyāyantī gṛhaṃ prati pratasthe । athavā sādhu cedam ucyate-
durdivase ghana-timire duḥsañcārāsu nagara-vīthīṣu । patyur videśa-gamane parama-sukhaṃ jaghana-capalāyāḥ ।। paryaṅkeṣv āstaraṇaṃ patim anukūlaṃ manoharaṃ śayanam । tṛṇam iva laghu manyante kāminyaś caurya-rata-lubdhāḥ ।।
keliṃ pradahati lajjā śṛṅgāro asthīni cāṭavaḥ kaṭavaḥ । vandha-trayāḥ paritoṣo na kiṃcid iṣṭaṃ bhavet patyau ।। kula-patanaṃ jana-garhāṃ bandhanam api jīvitavya-sandeham । aṅgīkaroti kulaṭā satataṃ para-puruṣa-saṃsaktā ।।
atha kaulika-bhāryā gṛhaṃ gatvā deva-śarmaṇe gatāstaraṇaṃ bhagnāṃ ca khaṭvāṃ samarpyedam āha-bho bhagavan ! yāvad ahaṃ sva-sakhīṃ grāmād abhyāgatāṃ sambhāvya drutam āgacchāmi tāvat tvayā mad-gṛhe'pramattena bhāvyam । evam abhidhāya śṛṅgāra-vidhiṃ vidhāya yāvad-devadattam uddiśya vrajati tāvat tad-bhartā saṃmukho mada-vihvalāṅgo mukta-keśaḥ pade pade praskhalan gṛhīta-madya-bhāṇḍaḥ samabhyeti । taṃ ca dṛṣṭvā sā drutataraṃ vyāghuṭya sva-gṛhaṃ praviśya nukta-śṛṅgāra-veśā yathā-pūrvam abhavat । kauliko api tāṃ palāyamānāṃ kṛtādbhuta-śṛṅgārāṃ vilokya prāg eva karṇa-paramparayā tasyāḥ śrutāvapavāda-kṣubhita-hṛdayaḥ svākāraṃ nigūhamānaḥ sadaivāste । tataś ca tathāvidhaṃ ceṣṭitam avalokya dṛṣṭa-pratyayaḥ krodha-vaśago gṛhaṃ praviśya tām uvāca-āḥ pāpe puṃścali ! kva prasthitāsi ? sā provāca-ahaṃ tvat-sakāśād āgatā na kutracid api nirgatā । tat kathaṃ madya-pāna-vaśād aprastutaṃ vadasi ? athavā sādhv idam ucyate- vaikalyaṃ dharaṇī-pātam ayathocita-jalpanam ।
saṃnipātasya cihnāni madyaṃ sarvāṇi darśayet ।। kara-spando ambara-tyāgas tejo-hāniḥ sarāgatā । vāruṇī-saṅgajāvasthā bhānunāpy anubhūyate ।। so api tac chrutvā pratikūla-vacanaṃ veśa-viparyayaṃ cāvalokya tam āha-puṃścali ! cira-kālaṃ śruto mayā tavāpavādaḥ । tad adya svayaṃ sañjāta-pratyayas tava yathocitaṃ nigrahaṃ karomi । ity abhidhāya laguḍa-prahārais tāṃ jarjarita-dehāṃ vidhāya sthūṇayā saha dṛḍha-bandhanena baddhvā so api mada-vihvalo vijñāya tāṃ gatvedam āha-sakhi ! sa devadattas tasmin sthāne tvāṃ pratīkṣate । tac chīghram āgamyatām iti ।
sā cāha-paśya mamāvasthām । tat kathaṃ gacchāmi ? tad gatvā brūhi taṃ kāminaṃ yad asyāṃ rātrau na tvayā saha samāgamaḥ । nāpitī prāha-sakhi, mā maivaṃ vada । nāyaṃ kulaṭā-dharmaḥ । uktaṃ ca- viṣama-stha-svādu-phala-grahaṇa-vyavasāya-niścayo yeṣām । uṣṭrāṇām iva teṣāṃ manye'haṃ śaṃsitaṃ janma ।।
sandigdhe para-loke janāpavāde ca jagati bahu-citre । svādhīne para-ramaṇe dhanyās tāruṇya-phala-bhājaḥ ।। yadi bhavati deva-yogāt pumān virūpo api bandhako rahasi । na tu kṛcchrād api bhadraṃ nija-kāntaṃ sā bhajaty eva ।।
sābravīt-yady evaṃ tarhi kathaya kathaṃ dṛḍha-bandhana-baddhā satī tatra gacchāmi । sannihitaś cāyaṃ pāpātmā mat-patiḥ । nāpity āha-sakhi, mada-vihvalo ayaṃ sūrya-kara-spṛṣṭaḥ prabodhaṃ yāsyati । tad ahaṃ tvam unmocayāmi । mām ātma-sthāne baddhvā drutataraṃ deva-dattaṃ sambhāvyāgaccha । sābravīt-evam astu iti । tad anu sā nāpitī tāṃ sva-sakhīṃ bandhanād vimocya tasyāḥ sthāne yathā-pūrvam ātmānaṃ baddhvā tāṃ devadatta-sakāśe saṅketa-sthānaṃ preṣitavatī । tathānuṣṭhite kaulikaḥ kasmiṃścit kṣaṇe samutthāya kiṃcid gata-kopo vimadas tām āha-he paruṣa-vādini ! yad adya-prabhṛti gṛhān niṣkramaṇaṃ na karoṣi, na ca paruṣaṃ vadasi, tatas tvām unmocayāmi ।
nāpity api svara-bheda-bhayād yāvan na kiṃcid ūce, tāvat so api bhūyo bhūyas tāṃ tad evāha । atha sā yāvat pratyuttaraṃ kim api na dadau, tāvat sa prakupitas tīkṣṇa-śastram ādāya nāsikām acchinat । āha ca-re puṃścali ! tiṣṭhedānīm । tvāṃ bhūyas toṣayiṣyāmi । iti jalpan punar api nidrā-vaśam agāt । devaśarmāpi vitta-nāśāt kṣutkṣāma-kaṇṭho naṣṭa-nidras tat sarvaṃ strī-caritram apaśyat । sāpi kaulika-bhāryā yathecchayā devadattena saha surata-sukham anubhūya kasmiṃścit kṣaṇe sva-gṛham āgataya tāṃ nāpitīm idam āha-ayi ! śivaṃ bhavatyāḥ । nāyaṃ pāpātmā mama gatāyā utthitaḥ । nāpity āha-śivaṃ nāsikayā vinā śeṣasya śarīrasya । tad drutaṃ tāṃ mocaya bandhanād yāvan nāyaṃ māṃ paśyati, yena sva-gṛhaṃ gacchāmi । atha sā sa-kopaṃ sādhikṣepam idam āha-dhiṅ mahā-mūḍha ! ko māṃ mahā-satīṃ dharṣayituṃ vyaṅgayituṃ vā samarthaḥ ? tac chṛṇvantu sarve'pi loka-pālāḥ ।
śaktā na jetum atiduḥkha-karāṇi yāni । ye nirjayanti bhuvane balinas ta eke ।। tad yadi mama satītvam asti, manasāpi para-puruṣo nābhilaṣitaḥ, tato devā bhūyo api me nāsikāṃ tādṛg-rūpākṣatāṃ kurvantu । athavā yadi mama citte para-puruṣasya bhrāntir api bhavati, māṃ bhasmasān nayantu । evam uktvā bhūyo api tam āha-bho durātman ! paśya me satītva-prabhāveṇa tādṛśy eva nāsikā saṃvṛttā । athāsāv ulmukam ādāya yāvat paśyati, tāvat tad-rūpāṃ nāsikāṃ ca bhūtale rakta-pravāhaṃ ca mahāntam apaśyat । atha sa vismita-manās tāṃ bandhanād vimucya śayyāyām āropya ca cāṭu-śataiḥ paryatoṣayat । devaśarmāpi taṃ sarva-vṛttāntam ālokya vismita-manā idam āha-
śambarasya ca yā māyā yā māyā namucer api । baleḥ kumbhīnasaś caiva sarvās tā yoṣito viduḥ ।। hasantaṃ prahasanty etā rudantaṃ prarudanty api । apriyaṃ priya-vākyaiś ca gṛhṇanti kāla-yogataḥ ।।
uśanā veda yac chāstraṃ yac ca veda bṛhaspatiḥ । strī-buddhyā na viśiṣyete tāḥ sma rakṣyāḥ kathaṃ naraiḥ ।। anṛtaṃ satyam ity āhuḥ satyaṃ cāpi tathānṛtam । iti yās tāḥ kathaṃ vīra saṃrakṣyāḥ puruṣair iha ।।
necched balaṃ strīṣu vivardhamānam । krīḍanti kākair iva lūna-pakṣaiḥ ।। sumukhena vadanti vagunā praharanty eva śitena cetasā । madhu tiṣṭhati vāci yoṣitāṃ hṛdaye hālāhalaṃ mahad-viṣam ।।
ata eva nipīyate'dharo hṛdayaṃ muṣṭibhir eva tāḍyate । puruṣaiḥ sukha-leśa-vañcitair madhu-lubdhaiḥ kamalaṃ yathālibhiḥ ।। āvartaḥ saṃśayānām avinaya-bhavanaṃ pattanaṃ sāhasānāṃ doṣāṇāṃ saṃnidhānaṃ kapaṭa-śata-mayaṃ kṣetram apratyayānām । svarga-dvārasya vighnaṃ naraka-pura-mukhaṃ sarva-māyā-karaṇḍaṃ strī-yantraṃ kena sṛṣṭaṃ viṣam amṛta-mayaṃ prāṇi-lokasya pāśaḥ ।।
kārkaśyaṃ stanayor dṛśos taralatālīkaṃ mukhe ślāghyate kauṭilyaṃ kaca-saṃcaye ca vacane māndyaṃ trike sthūlatā । bhīrutvaṃ hṛdaye sadaiva kathitaṃ māyā-prayogaḥ priye yāsāṃ doṣa-gaṇo guṇo mṛga-dṛśāṃ tāḥ syur narāṇāṃ priyāḥ ।। viśvāsayanti ca paraṃ na ca viśvasanti । tasmān nareṇa kula-śīla-samanvitena nāryaḥ śmaśāna-ghaṭikā iva varjanīyāḥ ।।
nāryaḥ śmaśāna-vaṭikā iva varjanīyāḥ । nāgāś ca bhūri-mada-rāja-virājamānāḥ ।। yāvan na jānanti naraṃ prasaktam । grastāmiṣaṃ mīnam ivoddharanti ।।
sandhyābhra-rekheva muhūrta-rāgāḥ । niṣpīḍotālaktakavat tyajanti ।। anṛtaṃ sāhasaṃ māyā mūrkhatvam atilubdhatā । aśaucaṃ nirdayatvaṃ ca strīṇāṃ doṣāḥ svabhāvajāḥ ।।
nirbharstayanti ramayanti viṣādayanti । kiṃ vā na vāma-nayanā na samācaranti ।। antar-viṣa-mayā hy etā bahiś caiva manoramāḥ । guñjā-phala-samākārā yoṣitaḥ kena nirmitāḥ ।।
evaṃ cintayatas tasya parivrājakasya sā niśā mahatā kṛcchreṇāticakrāma । sā ca dūtikā chinna-nāsikā sva-gṛhaṃ gatvā cintayāmāsa-kim idānīṃ kartavyam ? katham etan mahac-chidraṃ sthagayitavyam ? atha tasyā evaṃ vicintayantyā bhartā kārya-vaśād rāja-kule paryuṣitaḥ pratyūṣe ca sva-gṛham abhyupetya dvāra-deśa-stho vividha-paura-kṛtyotsukatayā tām āha-bhadre śīghram ānīyatāṃ kṣura-bhāṇḍaṃ yena kṣaura-karma-karaṇāya gacchāmi । sāpi chinnanāsikā gṛha-madhya-sthitaiva kārya-karaṇāpekṣayā kṣura-bhāṇḍāt kṣuram ekaṃ samākṛṣya tasyābhimukhaṃ preṣayāmāsa । nāpito apy utsukatayā tam ekaṃ kṣuram avalokya kopāviṣṭaḥ san tad-abhimukham eva taṃ kṣuraṃ prāhiṇot । etasminn antare sā duṣṭordhva-bāhū vidhāya phutakartu-manā gṛhān niścakrāma । aho paśyata pāpenānena mama sad-ācāra-vartinyāḥ nāsikā-cchedo vihitaḥ । tat-paritrāyatāṃ paritrāyatām । atrāntare rāja-puruṣāḥ samabhyetya taṃ nāpitaṃ laguḍa-prahārair jarjarīkṛtya dṛḍha-bandhanair baddhvā tayā chinnanāsikayā saha dharmādhikaraṇa-sthānaṃ nītvā sabhyān ūcuḥ-śṛṇvantu bhavantaḥ sabhāsadaḥ । anena nāpitenāparādhaṃ vinā strī-ratnam etad vyaṅgitam । tad asya yad yujyate tat kriyatām ।
ity abhihite sabhyā ūcuḥ-re nāpita ! kim-arthaṃ tvayā bhāryā vyaṅgitā । kim anayā para-puruṣo abhilaṣitaḥ । unta svit prāṇa-drohaḥ kṛtaḥ, kiṃ vā caurya-karmācaritam । tat kathyatām asyā aparādhaḥ ? nāpito api prahāra-pīḍita-tanur vaktuṃ na śaśāka । atha taṃ tūṣṇīṃbhūtaṃ dṛṣṭvā punar ūcuḥ-aho, satyam etad rāja-puruṣāṇāṃ vacaḥ । pāpātmāyam । aneneyaṃ nirdoṣā varākī dūṣitā । uktaṃ ca- bhinna-svara-mukha-varṇaḥ śaṅkita-dṛṣṭiḥ samutpatita-tejāḥ । bhavati hi pāpaṃ kṛtvā sva-karma-santrāsitaḥ puruṣaḥ ।।
āyāti skhalitaiḥ pādair mukha-vaivarṇya-saṃyutaḥ । lalāṭa-sveda-bhāg bhūri-gadgadaṃ bhāṣate vacaḥ ।। adho-dṛṣṭir vadet kṛtvā pāpaṃ prāptaḥ sabhāṃ naraḥ । tasmād yatnāt parijñeyāś cihnair etair vicakṣaṇaiḥ ।।
prasanna-vadano dṛṣṭaḥ spaṣṭa-vākyaḥ saroṣa-dṛk । sabhāyāṃ vakti sāmarṣaṃ sāvaṣṭambho naraḥ śuciḥ ।। tad eṣa duṣṭa-caritra-lakṣaṇo dṛśyate । strī-dharsaṇād vadhya iti । tac chūlīyām āropyatām iti । atha vadhya-sthāne nīyamānaṃ tam avalokya deva-śarmā tān dharmādhikṛtān gatvā provāca-bho bhoḥ, anyānyenaiṣa varāko vadhyate nāpitaḥ । sādhu-samācāra eṣaḥ । tac chrūyatāṃ me vākyam-jambūko huḍu-yuddhena iti ।
tato devaśarmā teṣāṃ trayāṇām api vṛttāntaṃ vistareṇākathayat । tad ākarṇya suvismita-manasas te nāpitaṃ vimocya mithaḥ procuḥ-aho ! avadhyā brāhmaṇā gāvo striyo bālāś ca jñātayaḥ । yeṣāṃ cānnāni bhuñjīta ye ca syuḥ śaraṇāgatāḥ ।। tad asyā nāsikā-cchedaḥ sva-karmaṇā hi saṃvṛttaḥ । tato rāja-nigrahas tu karṇa-cchedaḥ kāryaḥ । tathānuṣṭhite devaśarmāpi vitta-nāśa-samudbhūta-śoka-rahitaḥ punar api svakīyaṃ maṭhāyatanaṃ jagāma । ato ahaṃ bravīmi-jambūko huḍu-yuddhena iti ।
damanako abravīt-evaṃ-vidhe'pi samaye mama buddhi-sphuraṇaṃ bhaviṣyati, yena sañjīvakaṃ prabhor viśleṣayiṣyāmi । uktaṃ ca, yataḥ- ekaṃ hanyān na vā hanyād iṣuḥ kṣipto dhanuṣmatā । prājñena tu matiḥ kṣiptā hanyād garbha-gatān api ।। tad ahaṃ māyā-prapañcena guptam āśritya taṃ sphoṭayiṣyāmi ।
karaṭaka āha-bhadra, yadi katham api tava māyā-praveśaṃ piṅgalako jñāsyati, sañjīvako vā tadā nūnaṃ vighāta eva । so abravīt-tāta, maivaṃ vada । gūḍha-buddhibhir āpat-kāle vidhure'pi daive buddhiḥ prayoktavyā । nodyamas tyājyaḥ । kadācid ghuṇākṣara-nyāyena buddheḥ sāmrājyaṃ bhavati । uktaṃ ca- dhairyāt kadācit sthitm āpnuyāt saḥ । sāṃyātriko vāñchati karma eva ।।
daivaṃ hi daivam iti kāpuruṣā vadanti । daivaṃ nihatya kuru pauruṣam ātma-śaktyā yatne kṛte yadi na sidhyati ko atra doṣaḥ ।। tad evaṃ jñātvā sugūḍha-buddhi-prabhāveṇa yathā tau dvāv api na jñāsyataḥ, tathā mitho viyojayiṣyāmi । uktaṃ ca- suprayuktasya dambhasya brahmāpy antaṃ na gacchati ।
kauliko viṣṇu-rūpeṇa rāja-kanyāṃ niṣevate ।। kasmiṃścid adhiṣṭhāne kaulika-rathakārau mitre prativasataḥ sma । tatra ca bālyāt-prabhṛti sahacāriṇau parasparam atīva sneha-parau sadaika-sthāna-vihāriṇau kālaṃ nayataḥ । atha kadācit tatrādhiṣṭhāne kasmiṃścid devāyatane yātrā-mahotsavaḥ saṃvṛttaḥ । tatra ca naṭa-nartaka-cāraṇa-saṅkule nānā-deśāgata-janāvṛte tau sahacarau bhramantau kāñcid rāja-kanyāṃ kareṇukārūḍhāṃ sarva-lakṣaṇa-sanāthāṃ kañcuki-varṣa-dhara-parivāritāṃ devatā-darśanārthaṃ samāyātāṃ dṛṣṭavantau । athāsau kaulikas tāṃ dṛṣṭvā viṣārdita iva duṣṭa-graha-gṛhīta iiva kāma-śarair hanyamānaḥ sahasā bhūtale nipapāta । atha taṃ tad-avastham avalokya rathakāras tad-duḥkha-duḥkhita āpta-puruṣais taṃ samutkṣipya sva-gṛham ānāyayat । tatra ca vividhaiḥ śītopacāraiś cikitsakopadiṣṭair mantra-vādibhir upacaryamāṇaiś cirāt kathaṃcit sa-cetano babhūva । sa āha-vayasya ! yady evaṃ tac chṛṇu me rahasyaṃ yena sarvām ātma-vedanāṃ te vadāmi । yadi tvaṃ māṃ suhṛdaṃ manyase tataḥ kāṣṭha-pradānena prasādaḥ kriyatām । kṣamyatāṃ yad vā kiñcit praṇay>atirekād ayuktaṃ tava mayānuṣṭhitam । so api tad ākarṇya bāṣpa-pihita-nayanaḥ sa-gadgadam uvāca-vayasya, yat kiñcid duḥkha-kāraṇaṃ tad vada yena pratīkāraḥ kriyate, yadi śakyate kartum । uktaṃ ca-
auṣadhārtha-sumantrāṇāṃ buddheś caiva mahātmanām । asādhyaṃ nāsti loke'tra yad brahmāṇḍasya madhyagam ।। tad eṣāṃ caturṇāṃ yadi sādhyaṃ bhaviṣyati tadāhaṃ sādhayiṣyāmi । kaulika āha-vayasya, eteṣām anyeṣām api sahasrāṇām upāyānām asādhyaṃ tan me duḥkham । tasmān mama maraṇe mā kāla-kṣepaṃ kuru ।
rathakāra āha-bho mitra ! yadyapy asādhyaṃ tathāpi nivedaya yenāham api tad asādhyaṃ matvā tvayā samaṃ vahnau praviśāmi । na kṣaṇam api tvad-viyogaṃ sahiṣye । eṣa me niścayaḥ । kaulika āha-vayasya, yāsau rāja-kanyā kareṇum ārūḍhā tatrotsave dṛṣṭā, tasyā darśanānantaraṃ makara-dhvajena mameyam avasthā vihitā । tan na śaknomi tad-vedanāṃ soḍhum । tathā coktam- tasyāḥ payodhara-yuge rati-kheda-khinnaḥ । svapsye kadā kṣaṇam avāpya tadīya-saṅgam ।।
nīcā nābhiḥ prakṛtyā kuṭilakam alakaṃ svalpakaṃ cāpi madhyam । yan māṃ tasyāḥ kapolau dahata iti muhuḥ svacchakau tan na yuktam ।। rathakāro apy evaṃ sa-kāmaṃ tad-vacanam ākarṇya sa-smitam idam āha-vayasya ! yady evaṃ tarhi diṣṭyā siddhaṃ naḥ prayojanam । tad adyaiva tayā saha samāgamaḥ kriyatām iti । rathakāra āha-mitra, paśya me buddhi-balam ।
evam abhidhāya tat-kṣaṇāt kīla-sañcāriṇaṃ vainateyaṃ bāhu-yugalaṃ vāyuja-vṛkṣa-dāruṇā śaṅkha-cakra-gadā-padmānvitaṃ sa-kirīṭa-kaustubham aghaṭayan । tatas tasmin kaulikaṃ samāropya viṣṇu-cihnitaṃ kṛtvā kīla-sañcaraṇa-vijñānaṃ ca darśayitvā provāca-vayasya, anena viṣṇu-rūpeṇa gatvā kanyāntaḥpure niśīthe tāṃ rājakanyām ekākinīṃ sapta-bhūmika-prāsāda-prānta-gatāṃ mugdha-svabhāvāṃ tvāṃ vāsudevaṃ manyamānāṃ svakīya-mithyā-vakroktibhī rañjayitvā vātsyāyanokta-vidhinā bhaja । kauliko api tad ākarṇya tathā-rūpas tatra gatvā tām āha-rāja-putri, suptā kiṃ vā jāgarṣi ? ahaṃ tava kṛte samudrāt sānurāgo lakṣmīṃ vihāyaivāgataḥ । tat kriyatāṃ mayā saha samāgamaḥ iti । sāpi garuḍārūḍhaṃ caturbhujaṃ sāyudhaṃ kaustubhopetam avalokya sa-vismayā śayanād utthāya provāca-bhagavan ! ahaṃ mānuṣī kīṭikāśuciḥ । bhagavāṃs trailokya-pāvano vandanīyaś ca । tat katham etad yujyate । kaulika āha-subhage, satyam abhihitaṃ bhavatyā । paraṃ kiṃ tu rādhā nāma me bhāryā gopa-kula-prasūtā prathama āsīt । sā tvam atrāvatīrṇā । tenāham atrāyātaḥ ।
ity uktā sā prāha-bhagavan, yady evaṃ tan me tātaṃ prārthaya । so apy avikalpaṃ māṃ tubhyaṃ prayacchati । kaulika āha-subhage, nāhaṃ darśana-pathaṃ mānuṣāṇāṃ gacchāmi । kiṃ punar ālāpa-karaṇam । tvaṃ gāndharveṇa vivhāneātmānaṃ prayaccha । no cec chāpaṃ dattvā sānvayaṃ te pitaraṃ bhasmasāt kariṣyāmi iti । evam abhidhāya garuḍād avatīrya savye pāṇau gṛhītvā tāṃ sabhayāṃ salajjāṃ vepamānāṃ śayyāyām ānayat । tataś ca rātri-śeṣaṃ yāvad vātsyāyanokta-vidhinā niṣevya pratyūṣe sva-gṛham alakṣito jagāma । evaṃ tasya tāṃ nityaṃ sevamānasya kālo yāti । atha kadācit kañcukinas tasyā adharoṣṭha-pravāla-khaṇḍanaṃ dṛṣṭvā mithaḥ procuḥ-aho ! paśyatāsyā rāja-kanyāyāḥ puruṣopabhuktāyā iva śarīrāvayavā vibhāvyante । tat katham ayaṃ surakṣite'py asmin gṛha evaṃvidho vyavahāraḥ । tad rājñe nivedayāmaḥ । evaṃ niścitya sarve sametya rājānaṃ procuḥ-deva ! vayaṃ na vidmaḥ । paraṃ surakṣite'pi kanyāntaḥ-pure kaścit praviśati । tad devaḥ pramāṇam iti । tac chrutvā rājātīva vyākulita-citto vyacintayat-
kasmai pradeyeti mahān vitarkaḥ । kanyā-pitṛtvaṃ khalu nāma kaṣṭam ।। tulyāni kūlāni kulāni tāsām । nadyo hi kūlāni kulāni nāryaḥ ।।
parivardhate saha śucā suhṛdām । durita-kramā duhitaro vipadaḥ ।। evaṃ bahu-vidhaṃ vicintya devīṃ rahaḥ-sthāṃ provāca-devi, jñāyatāṃ kim ete kañcukino vadanti ? tasya kṛtāntaḥ kupito yenaitad evaṃ kriyate । devy api tad ākarṇya vyākulī-bhūtā satvaraṃ kanyāntaḥpure gatvā tāṃ khaṇḍitādharāṃ nakha-vilikhita-śarīrāvayavāṃ duhitaram apaśyat । āha ca-āḥ pāpe ! kula-kalaṅka-kāriṇi ! kim eva śīla-khaṇḍanaṃ kṛtam । ko ayaṃ kṛtāntāvalokitas tvat-sakāśam abhyeti । tat kathyatāṃ mamāgre satyam ।
iti kopāṭopa-visaṅkaṭaṃ vadatyāṃ mātari rāja-putrī bhaya-lajjānatānanaṃ provāca-amba, sākṣān nārāyaṇaḥ pratyahaṃ garuḍārūḍho niśi samāyāti । ced asatyaṃ mama vākyam, tat sva-cakṣuṣā vilokayatu niguḍhatarā niśīthe bhagavantaṃ ramā-kāntam । tac chrutvā sāpi prahasita-vadanā pulakāṅkita-sarvāṅgī satvaraṃ rājānam ūce-deva, diṣṭyā vardhase । nityam eva niśīthe bhagavān nārāyaṇaḥ kanyakā-pārśve'bhyeti । tena gāndharva-vivāhena sā vivāhitā । tad adya tvayā mayā ca rātrau vātāyana-gatābhyāṃ niśīthe draṣṭavyaḥ । yato na sa mānuṣaiḥ sahālāpaṃ karoti । tac chrutvā harṣitasya rājñas tad dinaṃ varṣa-śata-prāyam iva kathañcij jagāma । tatas tu rātrau nibhṛto bhūtvā rājñī-sahito rājā vātāyanas-stho gaganāsakta-dṛṣṭir yāvat tiṣṭhati, tāvat tasmin samaye garuḍārūḍhaṃ taṃ śaṅka-cakra-gadā-padma-hastaṃ yathokta-cihnāṅkitaṃ vyomno avatarantaṃ nārāyaṇam apaśyat । tataḥ sudhā-pūra-plāvitam ivātmānaṃ manyamānas tām uvāca-priye ! nāsty anyo dhanyataro loke mattas tvattaś ca । tat prasūtiṃ nārāyaṇo bhajate । tat-siddhāḥ sarve'smākaṃ manorathāḥ । adhunā jāmātṛ-prabhāveṇa sakalām api vasumatīṃ vaśyāṃ kariṣyāmi । evaṃ niścitya sarvaiḥ sīmādhipaiḥ saha maryādā-vyatikramam akarot । te ca taṃ maryādā-vyatikrameṇa vartamānam ālokya sarve sametya tena saha vigrahaṃ cakruḥ ।
atrāntare sa rājā devī-mukhena tāṃ duhitaram uvāca-putri, tvayi duhitari vartamānāyāṃ nārāyaṇe bhagavati jāmātari sthite tat kim evaṃ yujyate yat sarve pārthivā mayā saha vigrahaṃ kurvanti । tat sambodhyo adya tvayā nija-bhartā, yathā mama śatrūn vyāpādayati । tatas tayā sa kauliko rātrau sa-vinayam abhihitaḥ-bhagavan, tvayi jāmātari sthite mama tāto yac chatrubhiḥ paribhūyate tan na yuktam । tat prasādaṃ kṛtvā sarvāṃs tān śatrūn vyāpādaya । kaulika āha-subhage ! kiyan-mātrās tv ete tava pituḥ śatravaḥ । tad-viśvastā bhava । kṣaṇenāpi sudarśana-cakreṇa sarvāṃs tilaśaḥ khaṇḍayiṣyāmi । atha gacchatā kālena sarva-deśaṃ śatrubhir udvāsya sa rājā prākāra-śeṣaḥ kṛtaḥ । tathāpi vāsudeva-rūpa-dharaṃ kaulikam ajānan rāja nityam eva viśeṣataḥ karpūrāguru-kastūrikādi-parimala-viśeṣān nānā-prakāra-vastra-puṣpa-bhakṣya-peyāṃś ca preṣayan duhitṛ-mukhena tam ūce-bhagavan, prabhāte nūnaṃ sthāna-bhaṅgo bhaviṣyati । yato yavasendhana-kṣayaḥ sañjātas tathā sarvo api janaḥ prahārair jarjarita-dehaḥ saṃvṛtto yoddhum akṣamaḥ pracuro mṛtaś ca । tad evaṃ jñātvātra kāle yad ucitaṃ bhavati tad vidheyam iti ।
tac chrutvā kauliko apy acintayat-sthāna-bhaṅge jāte mamānayā saha viyogo bhaviṣyati æ tasmād garuḍam āruhya sāyudham ātmānam ākāśe darśayāmi । kadācin māṃ vāsudevaṃ manyamānās te sāśaṅkā rājño yoddhṛbhir hanyate । uktaṃ ca- nirviṣeṇāpi sarpeṇa kartavyā mahatī phaṇā । viṣaṃ bhavatu vā mābhūt phaṇāṭopo bhayaṅkaraḥ ।। atha yadi mama sthānārtham udyatasya mṛtyur bhaviṣyati tad api sundarataram । uktaṃ ca-
gavām arthe brāhmaṇārthe svāmy-arthe svīkṛte'thavā । sthānārthe yas tyajet prāṇāṃs tasya lokāḥ sanātanāḥ ।। candre maṇḍala-saṃsthe vigṛhyate rāhuṇā dinādhīśaḥ । śaraṇāgatena sārdhaṃ vipad api tejasvinā ślāghyā ।।
evaṃ niścitya pratyūṣe danta-dhāvanaṃ kṛtvā tāṃ provāca-subhage ! samastaiḥ śatrubhir hatair annaṃ pānaṃ cāsvādayiṣyāmi । kiṃ bahunā, tvayāpi saha saṅgamaṃ tataḥ kariṣyāmi । paraṃ vācyas tvayātma-pitā yat prabhāte prabhūtena sainyena saha nagarān niṣkramya yoddhavyam । ahaṃ cākāśa-sthita eva sarvāṃs tān nistejasaḥ kariṣyāmi । paścāt sukhena bhavatā hantavyāḥ yadi punar ahaṃ tān svayam eva sūdayāmi tat teṣāṃ pāpātmanāṃ vaikuṇṭhīyā gatiḥ syāt । tasmāt te tathā kartavyā yathā palāyanto hanyamānāḥ svargaṃ na gacchanti । sāpi tad ākarṇya pituḥ samīpaṃ gatvā sarvaṃ vṛttāntaṃ nyavedayat । rājāpi tasyā vākyaṃ śraddadhānaḥ pratyūṣe samutthāya samunnaddha-sainyo yuddhārthaṃ niścakrāma । kauliko api maraṇe kṛta-niścayaś cāpa-pāṇir gagana-gatir garuḍārūḍho yuddhāya prasthitaḥ । atrāntare bhagavatā nārāyaṇenātītānāgata-vartamāna-vedinā, smṛta-mātro vainateyaḥ samprāpto vihasya proktaḥ-bho garutman ! jānāsi tvaṃ yan mama rūpeṇa kauliko dāru-maya-garuḍe samārūḍho rāja-kanyāṃ kāmayate । so abravīt-deva, sarvaṃ jñāyate tac ceṣṭitam । tat kiṃ kurmaḥ sāmpratam ?
śrī-bhagavān āha-adya kauliko maraṇe kṛta-niścayo vihita-niyamo yuddhārthe vinirgataḥ sa nūnaṃ pradhāna-kṣatriyair militvā vāsudevo garuḍaś ca nipātitaḥ । tataḥ paraṃ loko ayam āvayoḥ pūjāṃ na kariṣyati । tatas tvaṃ drutataraṃ tatra dāru-maya-garuḍe saṅkramaṇaṃ kuru । aham api kaulika-śarīre praveśaṃ kariṣyāmi । yena sa śatrūn vyāpādayati । tataś ca śatru-vadhād āvayor māhātmya-vṛddhiḥ syāt । atha garuḍe tatheti pratipanne śrī-bhagavan-nārāyaṇas tac-charīre saṅkramaṇam akarot । tato bhagavan-māhātmyena gagana-sthaḥ sa kaulikaḥ śaṅkha-cakra-gadā-cāpa-cihnitaḥ kṣaṇād eva līlayaiva samastān api pradhāna-kṣatriyān nistejasaś cakārar । tatas tena rājñā sva-sainya-parivṛtena saṅgrāme jitā nihatāś ca te sarve'pi śatravaḥ । jātaś ca loka-madhye pravādo, yathā-anena viṣṇu-jāmātṛ-prabhāveṇa sarve śatravo nihatā iti । kauliko api tān hatān dṛṣṭvā pramudita-manā gaganād avatīrṇaḥ san, yāvad rājāmātya-paura-lokās taṃ nagara-vāstavyaṃ kaulikaṃ paśyanti tataḥ pṛṣṭaḥ kim etad iti । tataḥ so api mūlād ārabhya sarvaṃ prāg-vṛttāntaṃ nyavedayat । tataś ca kaulika-sāhasānurañjita-manasā śatru-vadhād avāpta-tejasā rājñā sā rāja-kanyā sakala-jana-pratyakṣaṃ vivāha-vidhinā tasmai samarpitā deśaś ca pradattaḥ । kauliko api tayā sārdhaṃ pañca-prakāraṃ jīva-loka-sāraṃ viṣaya-sukham anubhavan kālaṃ nināya । atas tūcyate suprayuktasya dambhasya iti । tac chrutvā karaṭaka āha-bhadra, asty evam । paraṃ tathāpi mahan me bhayam । yato buddhimān sañjīvako raudraś ca siṃhaḥ । yadyapi te buddhi-prāgalbhyaṃ tathāpi tvaṃ piṅgalakāt taṃ viyojayitum asamartha eva ।
damanaka āha-bhrātaḥ ! asamartho api samartha eva । uktaṃ ca- upāyena hi yac chakyaṃ na tac chakyaṃ parākramaiḥ । kākī kanaka-sūtreṇa kṛṣṇa-sarpam aghātayat ।। asti kasmiṃścit pradeśe mahān nyagrodha-pādapaḥ । tatra vāyasa-dampatī prativasataḥ sma । atha tayoḥ prasava-kāle vṛkṣa-vivarān niṣkramya kṛṣṇa-sarpaḥ sadaiva tad-apatyāni bhakṣayati । tatas tau nirvedād anya-vṛkṣa-mūla-nivāsinaṃ priya-suhṛdaṃ śṛgālaṃ gatvocatuḥ-bhadra ! kim evaṃvidhe sañjāta āvayoḥ kartavyaṃ bhavati । evaṃ tāvad duṣṭātmā kṛṣṇa-sarpo vṛkṣa-vivarān nirgatyāvayor bālakān bhakṣayati । tat kathyatāṃ tad-rakṣārthaṃ kaścid upāyaḥ ।
yasya kṣetraṃ nadī-tīre bhāryā ca para-saṅgatā । sa-sarpe ca gṛhe vāsaḥ kathaṃ syāt tasya nirvṛtiḥ ।। sarpa-yukte gṛhe vāso mṛtyur eva na saṃśayaḥ । yad grāmānte vaset sarpas tasya syāt prāṇa-saṃśayaḥ ।।
asmākam api tatra-sthitānāṃ pratidinaṃ prāṇa-saṃśayaḥ । sa āha-nātra viṣaye svalpo api viṣādaḥ kāryaḥ । nūnaṃ sa lubdho nopāyam antareṇa vadhyaḥ syāt । upāyena jayo yādṛg ripos tādṛṅ na hetibhiḥ । upāya-jño alpa-kāyo api na śūraiḥ paribhūyate ।।
bhakṣayitvā bahūn matsyān uttamādhama-madhyamān । atilaulyād bakaḥ kaścin mṛtaḥ karkaṭaka-grahāt ।। asti kasmiṃścid vana-pradeśe nānā-jala-cara-sanāthaṃ mahat saraḥ । tatra ca kṛtāśrayo baka eko vṛddha-bhāvam upāgato matsyān vyāpādayitum asamarthaḥ । tataś ca kṣutkṣāma-kaṇṭhaḥ saras-tīre upaviṣṭo muktā-phala-prakara-sadṛśair aśru-pravāhair dharā-talam abhiṣiñcan ruroda । ekaḥ kulīrako nānā-jala-cara-sametaḥ sametya tasya duḥkhena duḥkhitaḥ sādaram idam ūce-māma ! kim adya tvayā nāhāra-vṛttir anuṣṭhīyate ? kevalam aśru-pūrṇa-netrābhyāṃ sa-niḥśvāsena sthīyate । sa āha-vatsa ! satyam upalakṣitaṃ bhavatā । mayā hi matsyādanaṃ prati parama-vairāgyatayā sāmprataṃ prāyopaveśanaṃ kṛtam । tenāhaṃ samīpāgatān api matsyān na bhakṣayāmi ।
sa prāha-vatsa, aham asmin sarasi jāto vṛddhiṃ gataś ca । tan mayaitac chrutaṃ yad dvādaśa-varṣikyānāvṛṣṭiḥ sampadyate lagnā । baka āha-daivajña-mukhād eṣa śanaiścaro hi rohiṇī-śakaṭaṃ bhittvā bhaumaṃ śakraṃ ca prayāsyati । uktaṃ ca varāha-mihireṇa- yadi bhinte sūrya-suto rohiṇyāḥ śakaṭam iha loke । dvādaśa varṣāṇi tadā nahi varṣati vāsavau bhūmau ।।
prājāpatye śakaṭe bhinne kṛtvaiva pātakaṃ vasudhā । bhasmāsthi-śakalākīrṇā kāpālikam iva vrataṃ dhatte ।। bhinnatti rudhiro athavā śaśī । sarva-lokam upayāti saṅkṣayaḥ ।।
candram asya śaraṇī-kṛtā janāḥ । sūrya-tapta-bhidurāmbu-pāyinaḥ ।। tad etat saraḥ svalpa-toyaṃ vartate । śīghraṃ śoṣaṃ yāsyati । asmin śuṣke yaiḥ sahāhaṃ vṛddhiṃ gataḥ, sadaiva krīḍitaś ca, te sarve toyābhāvān nāśaṃ yāsyanti । tat teṣāṃ viyogaṃ draṣṭum aham asamarthaḥ । tenaitat prāyopaveśanaṃ kṛtam । sāmprataṃ sarveṣāṃ svalpa-jalāśayānāṃ jalacarā guru-jalāśayeṣu sva-svajanair nīyante । kecic ca makara-godhā-śiśumāra-jalahasti-prabhṛtayaḥ svayam eva gacchanti । atra punaḥ sarasi ye jalacarās te niścintāḥ santi, tenāhaṃ viśeṣād rodimi yad bīja-śesa-mātram apy atra noddhariṣyati । tataḥ sa tad ākarṇyānyeṣām api jalacarāṇāṃ tat tasya vacanaṃ nivedayāmāsa । atha te sarve bhaya-trasta-manaso matsya-kacchapa-prabhṛtayas tam abhyupetya papracchuḥ-māma ! asti kaścid upāyo yenāsmākaṃ rakṣā bhavati ?
baka āha-asty asya jalāśayasya nātidūre prabhūta-jala-sanāthaṃ saraḥ padminī-khaṇḍa-maṇḍitaṃ yac caturviṃśaty api varṣāṇām avṛṣṭyā na śoṣam eṣyati । tad yadi mama pṛṣṭhaṃ kaścid ārohati, tad ahaṃ taṃ tatra nayāmi । atha te tatra viśvāsam āpannāḥ, tāta mātula bhrātaḥ iti bruvāṇāḥ ahaṃ pūrvam ahaṃ pūrvam iti samantāt paritasthuḥ । so api duṣṭāśayaḥ krameṇa tān pṛṣṭha āropya jalāśayasya nātidūre śilāṃ samāsādya tasyām ākṣipya svecchayā bhakṣayitvā bhūyo api jalāśayaṃ samāsādya jalacarṇāṇāṃ mithyā-vārtā-sandeśakair manāṃsi rañjayan nityam evāhāra-vṛttim akarot । anyasmin dine ca kulīrakeṇoktaḥ-māma ! mayā saha te prathamaḥ sneha-sambhāṣaḥ sañjātaḥ । tat kiṃ māṃ parityajyānyān nayasi ? tasmād adya me prāṇa-trāṇaṃ kuru । tad ākarṇya so api duṣṭāśayaś cintitavān-nirviṇṇo ahaṃ matsya-māṃsādanena tad adyainaṃ kulīrakaṃ vyañjana-sthāne karomi । iti vicintya taṃ pṛṣṭe samāropya tāṃ vadhya-śilām uddiśya prasthitaḥ । kulīrako api dūrād evāsthi-parvataṃ śilāśrayam avalokya mastyāsthīni parijñāya tam apṛcchat-māma, kiyad dūre sa jalāśayaḥ ? madīya-bhāreṇātiśrāntas tvam । tat kathaya ।
so api manda-dhīr jalacaro ayam iti matvā sthale na prabhavatīti sa-smitam idam āha-kulīraka, kuto anyo jalāśayaḥ ? mama prāṇa-yātreyam । tasmāt smaryatām ātmano abhīṣṭa-devatā । tvām apy anyāṃ śilāyāṃ nikṣipya bhakṣayiṣyāmi । ity uktavati tasmin sva-vadana-daṃśa-dvayena mṛṇāla-nāla-dhavalāyāṃ mṛdu-grīvāyāṃ gṛhīto mṛtaś ca । atha sa tāṃ baka-grīvāṃ samādāya śanaiḥ śanais taj jalāśayam āsasāda । tataḥ sarvair eva jalacaraiḥ pṛṣṭaḥ-bhoḥ kulīraka ! kiṃ nivṛttas tvam ? sa mātulo api nāyātaḥ । tat kiṃ cirayati ? vayaṃ sarve sotksukāḥ kṛta-kṣaṇās tiṣṭhāmaḥ । evaṃ tair abhihite kulīrako api vihasyovāca-mūrkhāḥ ! sarve jalacarās tena mithyā-vādinā vañcayitvā nātidūre śilā-tale prakṣipya bhakṣitāḥ । tan mamāyuḥ-śeṣatayā tasya viśvāsa-ghātakasyābhiprāyaṃ jñātvā grīveyam ānītā । tad alaṃ sambhrameṇa । adhunā sarva-jala-carāṇāṃ kṣemaṃ bhaviṣyati । ato ahaṃ bravīmi-bhakṣayitvā bahūn matsyān iti ।
vāyasa āha-bhadra ! tat kathaya kathaṃ sa duṣṭa-sarpo vadham upaiṣyati । śṛgāla āha-gacchatu bhavān kañcin nagaraṃ rājādhiṣṭhānam । tatra kasyāpi dhanino rājāmātyādeḥ pramādinaḥ kanaka-sūtraṃ hāraṃ vā gṛhītvā tat-koṭare prakṣipa, yena sarpas tad-grahaṇena vadhyate । tat-kṣaṇāt kākaḥ kākī ca tad ākarṇyātmecchayotpatitau । tataś ca kākī kiñcit saraḥ prāpya yāvat paśyati, tāvat tan-madhye kasyacid rājño antaḥpuraṃ jalāsannaṃ nyasta-kanaka-sūtraṃ mukta-muktāhāra-vastrābharaṇaṃ jala-krīḍāṃ kurute । atha sā vāyasī kanaka-sūtram ekam ādāya sva-gṛhābhimukhaṃ pratasthe । tataś ca kañcukino varṣa-varāś ca tan-nīyamānam upalakṣya gṛhīta-laguḍāḥ satvaram anuyayuḥ । kāky api sarpa-koṭare tat-kanaka-sūtraṃ prakṣipya sudūram avasthitā । atha yāvad rāja-puruṣās taṃ vṛkṣam āruhya tat-koṭaram avalokayanti, tāvat kṛṣṇa-sarpaḥ prasārita-bhogas tiṣṭhati । tatas taṃ laguḍa-prahāreṇa hatvā kanaka-sūtram ādāya yathābhilaṣitaṃ sthānaṃ gatāḥ । vāyasa-dampatī api tataḥ paraṃ sukhena vasataḥ । ato ahaṃ bravīmi-upāyena hi yat kuryāt iti ।
tan na kiṃcid iha buddhimatām asādhyam asti । uktaṃ ca- yasya buddhir balaṃ tasya nirbuddhes tu kuto balam । vane siṃho madonmattaḥ śaśakena nipātitaḥ ।। kasmiṃścid vane bhāsurako nāma siṃhaḥ prativasati sma । athāsau vīryātirekān nityam evānekān mṛga-śaśakādīn vyāpādayan nopararāma । athānyedyus tad-vanajāḥ sarve sāraṅga-varāha-mahiṣa-śaśakādayo militvā tam abhyupetya procuḥ-svāmin ! kim anena sakala-mṛga-vadhena nityam eva, yatas tavaikenāpi mṛgeṇa tṛptir bhavati tat kriyatām asmābhiḥ saha samaya-dharmaḥ । adya-prabhṛti tavātropaviṣṭasya jāti-krameṇa pratidinam eko mṛgo bhakṣaṇārthaṃ sameṣyati । evaṃ kṛte tava tāvat prāṇa-yātrā kleśaṃ vināpi bhaviṣyati । asmākaṃ ca punaḥ sarvocchedanaṃ na syāt । tad eṣa rāja-dharmo anuṣṭhīyatām । uktaṃ ca-
śanaiḥ śanaiś ca yo rājyam upabhuṅkte yathā-balam । rasāyanam iva prājñaḥ sa puṣṭiṃ paramāṃ vrajet ।। vidhinā mantra-yuktena rūkṣāpi mathitāpi ca । prayacchati phalaṃ bhūmir araṇīva hutāśanam ।।
prajānāṃ pālanaṃ śasyaṃ svarga-kośasya vardhanam । pīḍanaṃ dharma-nāśāya pāpāyāyaśase sthitam ।। gopālena prajādhenor vitta-dugdhaṃ śanaiḥ śanaiḥ । pālanāt poṣaṇād grāhyaṃ nyāyyāṃ vṛttiṃ samācaret ।।
ajām iva prajāṃ mohād yo hanyāt pṛthivī-patim । tasyaikā jāyate tṛptir na dvitīyā kathañcana ।। phalārthī nṛpatir lokān pālayed yatnam āsthitaḥ । dāna-mānādi-toyena mālākāro aṅkurān iva ।।
nṛpa-dīpo dhana-snehaṃ prajābhyaḥ saṃharann api । āntara-sthair guṇaiḥ śubhrair lakṣyate naiva kenacit ।। yathā gaur duhyate kāle pālyate ca tathā prajāḥ । sicyate cīyate caiva latā puṣpa-phala-pradā ।।
yathā bījāṅkuraḥ sūkṣmaḥ prayatnenābhirakṣitaḥ । phala-prado bhavet kāle tadval lokaḥ surakṣitaḥ ।। hiraṇya-dhānya-ratnāni yānāni vividhāni ca । tathānyad api yat kiñcit prajābhyaḥ syān mahīpateḥ ।।
lokānugraha-kartāraḥ pravardhante nareśvarāḥ । lokānāṃ saṅkṣayāc caiva kṣayaṃ yānti na saṃśayaḥ ।। atha teṣāṃ tad-vacanam ākarṇya bhāsuraka āha-aho satyam abhihitaṃ bhavadbhiḥ । paraṃ yadi mamopaviṣṭasyātra nityam eva naikaḥ śvāpadaḥ samāgamiṣyati । tan nūnaṃ sarvān api bhakṣayiṣyāmi । atha te tathaiva pratijñāya nirvṛti-bhājas tatraiva vane nirbhayāḥ paryaṭanti । ekaś ca pratidinaṃ krameṇa yāti । vṛddho vā, vairāgya-yukto vā, śoka-grasto vā, putra-kalatra-nāśa-bhīto vā, teṣāṃ madhyāt tasya bhojanārthaṃ madhyāhna-samaya upatiṣṭhate । atha kadācij jāti-kramāc chaśakasyāvasaraḥ samāyātaḥ । sa samasta-mṛgaiḥ prerito anicchann api mandaṃ mandaṃ gatvā tasya vadhopāyaṃ cintayan velātikramaṃ kṛtvāvyākulita-hṛdayo yāvad gacchati tāvan-mārge gacchatā kūpaḥ sandṛṣṭaḥ । yāvat kūpopari pāti tāvat kūpa-madhya ātmanaḥ pratibimbaṃ dadarśa । dṛṣṭvā ca tena hṛdaye cintitam-yad bhāvya upāyo asti । ahaṃ bhāsurakaṃ prakopya sva-buddhyāsmin kūpe pātayiṣyāmi ।
athāsau dina-śeṣe bhāsuraka-samīpaṃ prāptaḥ । siṃho api velātikrameṇa kṣutkṣāma-kaṇṭhaḥ kopāviṣṭaḥ sṛkkaṇī parilelihad vyacintayat-aho ! pratār-āhārāya niḥsattvaṃ vanaṃ mayā kartavyam । evaṃ cintayatas tasya śaśako mandaṃ mandaṃ gatvā praṇamya tasyāgre sthitaḥ । atha taṃ prajvalitātmā bhāsurako bhartsayann āha-re śaśakādhama ekas tāvat tvaṃ laghuḥ prāpto aparato velātikrameṇa । tad asmād aparādhāt tvāṃ nipātya prātaḥ sakalāny api mṛga-kulāny ucchedayiṣyāmi । atha śaśakaḥ sa-vinayaṃ provāca-svāmin ! nāparādho mama । na ca sattvānām । tac chyrūtāṃ kāraṇam । siṃha āha-satvaraṃ nivedaya yāvan mama daṃṣṭrāntargato na bhavān bhaviṣyati iti । śaśaka āha-svāmin, samasta-mṛgair adya jāti-krameṇa mama laghutarasya prastāvaṃ vijñāya tato ahaṃ pañca-śaśakaiḥ samaṃ preṣitaḥ । tataś cāham āgacchenn antarāle mahatā kenacid apareṇa siṃhena vivarān nirgatyābhihitaḥ-abhīṣṭa-devatāṃ smarata ।
tato mayābhihitam-vayaṃ svāminon bhāsuraka-siṃhasya sakāśam āhārārthaṃ samaya-dharmeṇa gacchāmaḥ । tatas tenābhihitam-yady evaṃ tarhi madīyam etad-vanam । mayā saha samaya-dharmeṇa samastair api śvāpadair vartitavyam । cora-rūpī sa bhāsurakaḥ । atha yadi so atra rājā । viśvāsa-sthāne caturaḥ śaśakān atra dhṛtvā tam āhūya drutataram āgaccha । yena yaḥ kaścid āvayor madhyāt parākrameṇa rājā bhaviṣyati sa sarvān etān bhakṣayiṣyati iti । tato ahaṃ tenādiṣṭaḥ svāmi-sakāśam abhyāgataḥ । etad velā vyatikrama-kāraṇam । tad atra svāmī pramāṇam । tac chrutvā bhāsuraka āha-bhadra, yady evaṃ tat satvaraṃ darśaya me taṃ caura-siṃhaḥ yenāhaṃ mṛga-kopaṃ tasyopari kṣiptvā svastho bhavāmi । uktaṃ ca-
bhūmir mitraṃ hiraṇyaṃ ca vigrahasya phala-trayam । nāsty ekam api yady eṣāṃ na taṃ kuryāt kathañcana ।। yatra na syāt phalaṃ bhūri yatra casyāt parābhavaḥ । na tatra matimān yuddhaṃ samutpādya samācaret ।।
śaśāka āha-svāmin ! satyam idam । sva-bhūmi-hetoḥ paribhavāc ca yudhyante kṣatriyāḥ । paraṃ sa durgāśrayaḥ durgān niṣkramya vayaṃ tena viṣkambhitāḥ । tato durgastho duḥsadhyo bhavati ripuḥ । uktaṃ ca- na gajānāṃ sahasreṇa na ca lakṣeṇa vājinām । yat kṛtyaṃ sidhyati rājñāṃ durgeṇaikena vigrahe ।। śatam eko api saṃdhatte prākārastho dhanurdharaḥ । tasmād durgaṃ praśaṃsanti nītiśāstravicakṣaṇāḥ ।। purā guroḥ samādeśādd hiraṇyakaśipor bhayāt । śakreṇa vihitaṃ durgaṃ prabhāvād viśvakarmaṇaḥ ।। tenāpi ca varo datto yasya durgaṃ sa bhūpatiḥ । vijayī syāt tato bhūmau durgāṇi syuḥ sahasraśaḥ ।। daṃṣṭrāvirahito nāgo madahīno yathā gajaḥ । sarveṣāṃ jāyate vaśyo durgahīnas tathā nṛpaḥ ।। tac chrutvā bhāsuraka āha । bhadra durgastham api darśaya taṃ caura-siṃhaṃ yena vyāpādayāmi । uktaṃ ca- jāta-mātraṃ na yaḥ śatruṃ rogaṃ ca praśamaṃ nayet । mahābalo api tenaiva vṛddhiṃ prāpya sa hanyate ।।
tathā ca- uttiṣṭhamānas tu paro nopekṣyaḥ pathyam icchatā । samau hi śiṣṭair āmnātau vartsyantāv āmayaḥ sa ca ।। api ca- upekṣitaḥ kṣīṇa-balo api śatruḥ pramāda-doṣāt puruṣair madāndhaiḥ । sādhyo api bhūtvā prathamaṃ tato asāv asādhyatāṃ vyādhir iva prayāti ।। tathā ca- ātmanaḥ śaktim udvīkṣya manotsāhaṃ ca yo vrajet । bahūn hanti sa eko api kṣatriyān bhārgavo yathā ।। śaśaka āha-asty etat । tathāpi balavān sa mayā dṛṣṭaḥ । tan na yujyate svāminas tasya tasya sāmarthyam aviditvā gantum । uktaṃ ca- aviditvātmanaḥ śaktiṃ parasya ca samutsukaḥ । gacchann abhimukho vahnau nāśaṃ yāti pataṅgavat ।। yo balāt pronnataṃ yāti nihantuṃ sabalo apy arim । vimadaḥ sa nivarteta śīrṇa-danto gajo yathā ।।
bhāsuraka āha-bhoḥ kiṃ tavānena vyāpāreṇa । darśaya me taṃ durgastham api । atha śaśaka āha-yady evaṃ tarhy āgacchatu svāmī । evam uktvāgre vyavasthitaḥ । tataś ca tenāgacchatā yaḥ kūpo dṛṣṭo abhūt tam eva kūpam āsādya bhāsurakam āha-svāmin kas te pratāpaṃ soḍhuṃ samarthaḥ ? tvāṃ dṛṣṭvā dūrato api caura-siṃhaḥ praviṣṭaḥ svaṃ durgam । tad āgaccha yathā darśayāmīti । bhāsuraka āha-darśaya me durgam । tad anu darśitas tena kūpaḥ । tataḥ so api mūrkhaḥ siṃhaḥ kūpa-madhya ātma-pratibimbaṃ jala-madhya-gataṃ dṛṣṭvā siṃha-nādaṃ mumoca । tataḥ pratiśabdena kūpa-madhyād dvi-guṇataro nādaḥ samutthitaḥ । atha tena taṃ śatruṃ matvātmānaṃ tasyopari prakṣipya prāṇāḥ parityaktāḥ । śaśako api hṛṣṭa-manāḥ sarva-mṛgān ānandya taiḥ saha praśasyamāno yathā-sukhaṃ tatra vane nivasati sma । ato ahaṃ bravīmi-yasya buddhir balaṃ tasya iti ।
tad yadi bhavān kathayati tat tatraiva gatvā tayoḥ sva-buddhi-prabhāveṇa maitrī-bhedaṃ karomi । karaṭaka āha-bhadra ! yady evaṃ tarhi gaccha । śivās te panthānaḥ santu । yathābhipretam anuṣṭhīyatām । atha damanakaḥ sañjīvaka-viyuktaṃ piṅgalakam avalokya tatrāntare praṇamyāgre samupaviṣṭaḥ । piṅgalako api tam āha-bhadra, kiṃ cirād dṛṣṭaḥ ? damanaka āha-na kañcid deva-pādānām asmābhiḥ prayojanam । tenāhaṃ nāgacchāmi । tathāpi rāja-prayojana-vināśam avalokya sandahyamāna-hṛdayo vyākulatayā svayam evābhyāgato vaktum । uktaṃ ca-
priyaṃ vā yadi vā dveṣyaṃ śubhaṃ vā yadi vāśubham । apṛṣṭo api hitaṃ vakṣyed yasya necchet parābhavam ।। atha tasya sābhiprāyaṃ vacanam ākarṇya piṅgalaka āha-kiṃ vaktu-manā bhavān ? tat kathyatāṃ yat kathanīyam asti । sa prāha-deva sañjīvako yuṣmat-pādānām upari droha-buddhir iti । viśvāsa-gatasya mama vijane idam āha-bho damanaka ! dṛṣṭā mayāsya piṅgalakasya sārāsāratā । tad aham enaṃ hatvā sakala-mṛgādhipatyaṃ tvat-sācivya-padavī-samanvitaṃ kariṣyāmi । piṅgalako api tad-vajra-sāra-prahāra-sadṛśaṃ dāruṇaṃ vacaḥ samākarṇya moham upagato na kiñcid apy uktavān । damanako api tasya tam ākāram ālokya cintitavān-ayaṃ tāvat sañjīvaka-nibaddha-rāgaḥ । tan nūnam anena mantriṇā rājā vināśam avāpsyati iti । uktaṃ ca-
ekaṃ bhūmi-patiḥ karoti sacivaṃ rājye pramāṇaṃ yadā taṃ mohāc chrayate madaḥ sa ca madād dāsyena nirvidyate । nirviṇṇasya padaṃ karoti hṛdaye tasya svatantra-spṛhā- svātantrya-spṛhayā tataḥ sa nṛpateḥ prāṇān abhidruhyati ।। tat kim atra yuktam iti । piṅgalako api cetanāṃ samāsādya katham api tam āha-sañjīvakas tāvat prāṇa-samo bhṛtyaḥ । sa kathaṃ mamopari droha-buddhiṃ karoti । damanaka āha-deva, bhṛtyo abhṛtya ity anekāntikam etat । uktaṃ ca-
na so asti puruṣo rājñāṃ yo na kāmayate śriyam । aśaktā eva sarvatra narendraṃ paryupāsate ।। piṅgalaka āha-bhadra, tathāpi mama tasyopari citta-vṛttir na vikṛtiṃ yāti । athavā sādhv idam ucyate- aneka-doṣa-duṣṭasya kāyaḥ kasya na vallabhaḥ ।
kurvann api vyalīkāni yaḥ priyaḥ priya eva saḥ ।। damanaka āha-ata evāyaṃ doṣaḥ । uktaṃ ca- yasminn evādhikaṃ cakṣur āropayati pārthivaḥ । akulīnaḥ kulīno vā sa śriyā bhājanaṃ naraḥ ।।
aparaṃ kena gaṇa-viśeṣeṇa svāmī sañjīvakaṃ nirguṇakam api nikaṭe dhārayati । atha deva, yady evaṃ cintayasi mahā-kāyo ayam । anena ripūn vyāpādayiṣyāmi । tad asmān na sidhyati, yato ayaṃ śaṣpa-bhojī । deva-pādānāṃ punaḥ śatravo māṃsāśinaḥ । tad-ripu-sādhanam asya sāhāyyena na bhavati । tasmād enaṃ dūṣayitvā hanyatām iti । ukto bhavati yaḥ pūrvaṃ guṇavān iti saṃsadi । tasya doṣo na vaktavyaḥ pratijñā-bhaṅga-bhīruṇā ।। anyac ca । mayāsya tava vacanenābhaya-pradānaṃ dattam । tat kathaṃ svayam eva vyāpādayāmi । sarvathā sañjīvako ayaṃ suhṛd asmākam । na taṃ prati kaścin manyur iti । uktaṃ ca-
itaḥ sa daityaḥ prāpta-śrīr neta evārhati kṣayam । viṣa-vṛkṣo api saṃvardhya svayaṃ chettum asāmpratam ।। datto athavā pratidinaṃ paripoṣaṇīyaḥ । bhūmau sthitasya patanād bhayam eva nāsti ।।
upakāriṣu yaḥ sādhuḥ sādhutve tasya ko guṇaḥ । apakāriṣu yaḥ sādhuḥ sa sādhuḥ sadbhir ucyate ।। tad-droha-buddher api mayāsya na viruddham ācaraṇīyam । damanaka āha-svāmin ! naiṣa rāja-dharmo yad droha-buddhir api kṣamyate । uktaṃ ca-
tulyārthaṃ tulya-sāmarthyaṃ marmajñaṃ vyavasāyinam । ardha-rājya-haraṃ bhṛtyaṃ yo na hanyāt sa hanyate ।। aparaṃ tvayāsya sakhitvāt sarvo api rāja-dharmaḥ parityaktaḥ rāja-dharmābhāvāt sarvo api parijano viraktiṃ gataḥ । yaḥ sañjīvakaḥ śaṣpa-bhojī । bhavān māṃsādaḥ । tava prakṛtayaś ca yat tavāvadhyavyasāya-bāhyaṃ kutas tāsāṃ māṃsāśanam । yad-rahitās tvāṃ tyaktvā yāsyanti । tato api tvaṃ vinaṣṭa eva । asya saṅgatyā punas te na kadācid ākheṭake matir bhaviṣyati । uktaṃ ca- yādṛśaiḥ sevyate bhṛtyair yādṛśāṃś copasevate ।
kadācin nātra sandehas tādṛg bhavati pūruṣaḥ ।। mukta-kāratayā tad eva nalinī-patra-sthitaṃ rājate । prāyeṇādhama-madhyamottama-guṇaḥ saṃvāsato jāyate ।। asatāṃ saṅga-doṣeṇa satī yāti matir bhramam ।
eka-rātri-pravāsena kāṣṭhaṃ muñje pralambitam ।। ata eva santo nīca-saṅgaṃ varjayanti । uktaṃ ca- na hy avijñāta-śīlasya pradātavyaḥ pratiśrayaḥ । mat-kuṇasya ca doṣeṇa hatā manda-visarpiṇī ।।
asti kasyacin mahīpater manoramaṃ śayana-sthānam । tatra śvetatara-paṭa-yugala-madhya-saṃsthitā manda-visarpiṇī yūkā prativasati sma । sā ca tasya mahīpate raktam āsvādayantī sukhena kālaṃ nayamānā tiṣṭhati । anye-dyuś ca tatra śayane kvacid bhrāmyann agnimukho nāma matkuṇaḥ samāyātaḥ । atha taṃ dṛṣṭvā sā viṣaṇṇa-vadanā provāca । bho agnimukha kutas tvam atrānucita-sthāne samāyātaḥ । tad yāvan na kaścid vetti tāvac chīghraṃ gamyatām iti । sa āha-bhagavati gṛhāgatasyāsādhor api naitad yujyate vaktum । uktaṃ ca- ehy āgaccha samāviśāsanam idaṃ kasmāc cirād dṛśyase kā vārteti sudurbalo asi kuśalaṃ prīto asmi te darśanāt । evaṃ ye samupāgatān praṇayinaḥ pratyālapanty ādarāt teṣāṃ yuktam aśaṅkitena manasā harmyāṇi gantuṃ sadā ।। aparaṃ mayāneka-mānuṣāṇām aneka-vidhāni rudhirāṇy āsvāditāny āhāra-doṣāt kaṭu-tikta-kaṣāyāmla-rasāsvādāni na ca kadācin madhura-raktaṃ samāsvāditam । tad yadi tvaṃ prasādaṃ karoṣi tad asya nṛpater vividha-vyañjanānna-pāna-coṣya-lehya-svādv-āhāra-vaśād asya śarīre yan miṣṭaṃ raktaṃ saṃjātaṃ tad-āsvādanena saukhyaṃ sampādayāmi jihvāyā iti । uktaṃ ca- raṅkasya nṛpater vāpi jihvā-saukhyaṃ samaṃ smṛtam । tan-mātraṃ ca smṛtaṃ sāraṃ tad-arthaṃ yatate janaḥ ।।
yady eva na bhavel loke karma jihvā-pratuṣṭidam । tan na bhṛtyo bhavet kaścit kasyacid vaśago atha vā ।। yad asatyaṃ vaden martyo yad vāsevyaṃ ca sevate । yad gacchati videśaṃ ca tat sarvam udarārthataḥ ।। tan mayā gṛhāgatena bubhukṣayā pīḍyamānenāpi tvat-sakāśād bhojanam arthanīyam । tan na tvayaikākinyāsya bhūpate rakta-bhojanaṃ kartuṃ yujyate । tac chrutvā mandavisarpiṇy āha-bho matkuṇa ! asya nṛpater nidrā-vaśaṃ gatasya raktam āsvādayāmi । punas tvam agnimukhaś capalaś ca-tad yadi mayā saha rakta-pānaṃ karoṣi tat tiṣṭha । abhīṣṭatara-raktam āsvādaya । so abravīt-bhagavaty evaṃ kariṣyāmi । yāvat tvaṃ nāsvādayasi prathamaṃ nṛpa-raktaṃ tāvan mama deva-guru-kṛtaḥ śapathaḥ syād yadi tad āsvādayāmi । evaṃ tayoḥ parasparaṃ vadatoḥ sa rājā tac-chayanam āsādya prasuptaḥ । athāsau matkuṇo jihvā-laulyotkṛṣṭautsukyāj jāgratam api taṃ mahī-patim adaśat । atha vā sādhv idam ucyate । svabhāvo nopadeśena śakyate kartum anyathā । sutaptam api pānīyaṃ punar gacchati śītatām ।। yadi syāc chītalo vahniḥ śītāṃśur dahanātmakaḥ । na svabhāvo atra martyānāṃ śakyate kartum anyathā ।।
athāsau mahīpatiḥ sūcy-agra-viddha iva tac-chayanaṃ tyaktvā tat-kṣaṇād evotthitaḥ । aho jñāyatām atra pracchādana-paṭe matkuṇo yūkā vā nūnaṃ tiṣṭhati yenāhaṃ daṣṭa iti । atha ye kañcukinas tatra sthitās te satvaraṃ pracchādana-paṭaṃ gṛhītvā sūkṣma-dṛṣṭyā vīkṣāṃ cakruḥ । atrāntare sa matkuṇaś cāpalyāt khaṭvāntaṃ praviṣṭaḥ sā mandavisarpiṇy api vastra-sandhy-antar-gatā tair dṛṣṭā vyāpāditā ca । ato ahaṃ bravīmi-na hy avijñāta-śīlasya iti । evaṃ jñātvā tvayiṣa vadhyaḥ । no cet tvāṃ vyāpādayiṣyatīti । uktaṃ ca- tyaktāś cābhyantarā yena bāhyāś cābhyantarīkṛtāḥ । sa eva mṛtyum āpnoti yathā rājā kakud-drumaḥ ।।
asti kasmiṃścid vanoddeśe caṇḍaravo nāma śṛgālaḥ prativasati sma । sa kadācit kṣudhāviṣṭo jihvā-laulyān nagara-madhye praviṣṭaḥ । atha taṃ nagara-vāsinaḥ sārameyā avalokya sarvataḥ śabdāyamānāḥ paridhāvya tīkṣṇa-daṃṣṭṛāgrair bhakṣitum ārabdhāḥ । so api tair bhakṣyamāṇaḥ prāṇa-bhayāt pratyāsanna-rajaka-gṛhaṃ praviṣṭaḥ । tatra nīlī-rasa-paripūrṇaṃ mahā-bhāṇḍam sajjīkṛtam āsīt । tatra sārameyair ākrānto bhāṇḍa-madhye patitaḥ । atha yāvan niṣkrāntas tāvan nīlī-varṇaḥ sañjātaḥ । tatrāpare sārameyās taṃ śṛgālam ajānanto yathābhīṣṭa-diśaṃ jagmuḥ । caṇḍaravo api dūrataraṃ pradeśam āsādya kānanābhimukhaṃ pratasthe । na ca nīla-varṇena kadācin nija-raṅgas tyajyate । uktaṃ ca- vajra-lepasya mūrkhasya nārīṇāṃ karkaṭasya ca । eko grahas tu mīnānāṃ nīlīmadyapayor yathā ।। atha taṃ hara-gala-garala-tamāla-sama-prabham apūrvaṃ sattvam avalokya sarve siṃha-vyāghra-dvīpi-vṛka-prabhṛtayo araṇya-nivāsino bhaya-vyākulita-cittāḥ samantāt palāyana-kriyāṃ kurvanti । kathayanti ca-na jñāyate'sya kīdṛg viceṣṭitaṃ pauruṣaṃ ca । tad dūrataraṃ gacchāmaḥ । uktaṃ ca- na yasya ceṣṭitaṃ vidyān na kulaṃ na parākramam ।
na tasya viśvaset prājño yadīcchec chriyam ātmanaḥ ।। caṇḍaravo api bhaya-vyākulitān vijñāyedam āha-bho bhoḥ śvāpadāḥ ! kiṃ yūyaṃ māṃ dṛṣṭvaiva saṃtrastā vrajatha । tan na bhetavyam । ahaṃ brahmaṇādya svayam eva sṛṣṭvābhihitaḥ-yac chvāpadānāṃ kaścid rājā nāsti, tat tvaṃ mayādya sarva-śvāpada-prabhutve'bhiṣiktaḥ kakud-drumābhidhaḥ । tato gatvā kṣiti-tale tān sarvān paripālayeti । tato aham atrāgataḥ । tan mama cchatra-cchāyāyāṃ sarvair api śvāpadair vartitavyam । ahaṃ kakuddrumo nāma rājā trailokye'pi sañjātaḥ । tac chrutvā siṃha-vyāghra-puraḥ-sarāḥ śvāpadāḥ svāmin prabho samādiśeti vadantas taṃ parivavruḥ । atha tena siṃhasyāmātya-padavī pradattā । vyāghrasya śayyā-pālakatvam । dvīpinas tāmbūlādhikāraḥ । vṛkasya dvāra-pālakatvam । ye cātmīyāḥ śṛgālās taiḥ sahālāpa-mātram api na karoti । śṛgālāḥ sarve'py adharma-candraṃ dattvā niḥsāritāḥ । evaṃ tasya rājya-kriyayāṃ vartamānasya te siṃhādayo mṛgān vyāpādya tat-purataḥ prakṣipanti । so api prabhu-dharmeṇa sarveṣāṃ tān pravibhajya prayacchati । evaṃ gacchati kāle kadācit tena samāgatena dūra-deśe śabdāyamānasya śṛgāla-vṛndasya kolāhalo aśrāvi । taṃ śabdaṃ śrutvā pulakita-tanur ānandāśru-pūrṇa-nayana utthāya tāra-svareṇa virotum ārabdhavān । atha te siṃhādayas taṃ tāra-svaram ākarṇya śṛgālo ayam iti matvā lajjāyādho-mukhāḥ kṣaṇaṃ sthitvā procuḥ-bhoḥ ! vāhitā vayam anena kṣudra-śṛgālena । tad vadhyatām iti ।
so api tad ākarṇya palāyitum icchaṃs tatra sthāna eva siṃhādibhiḥ khaṇḍaśaḥ kṛto mṛtaś ca । ato ahaṃ bravīmi-tyaktāś cābhyantarā yena iti । tad ākarṇya piṅgalaka āha-bho damanaka ! kaḥ pratyayo atra viṣaye yat sa mamopari duṣṭa-buddhiḥ । sa āha-yad adya mamāgre tena niścayaḥ kṛto yat prabhāte piṅgalakaṃ vadhiṣyāmi । tad atraiva pratyayaḥ । prabhāte'vasara-velāyām ārakta-mukha-nayanaḥ sphuritādharo diśo avalokayann anucita-sthānopaviṣṭas tvāṃ krūra-dṛṣṭyā vilokayiṣyati । evaṃ jñātvā yad ucitaṃ tat kartavyam । iti kathayitvā sañjīvaka-sakāśaṃ gatas taṃ praṇamyopaviṣṭaḥ । sañjīvako api sodvegākāraṃ manda-gatyā samāyāntaṃ tam udvīkṣya sādarataram uvāca-bho mitra ! svāgatam । cirād dṛṣṭo asi । api śivaṃ bhavataḥ । tat kathaya yenādeyam api tubhyaṃ gṛhāgatāya prayacchāmi । uktaṃ ca-
te dhanyās te viveka-jñās te sabhyā iha bhūtale । āgacchanti gṛhe yeṣāṃ kāryārthaṃ suhṛdo janāḥ ।। damanaka āha-bhoḥ ! kathaṃ śivaṃ sevaka-janasya । sampattayaḥ parāyattāḥ sadā cittam anirvṛtam ।
sva-jīvite'py aviśvāsas teṣāṃ ye rāja-sevakāḥ ।। sevayā dhanam icchadbhiḥ sevakaiḥ paśya yat kṛtam । svātantryaṃ yac charīrasya mūḍhais tad api hāritam ।। tāvaj janmāti-duḥkhāya tato durgatatā sadā ।
tatrāpi sevayā vṛttir aho duḥkha-paramparā ।। jīvanto api mṛtāḥ pañca śrūyante kila bhārate । daridro vyādhito mūrkhaḥ pravāsī nitya-sevakaḥ ।। nāśnāti svacchayotsukyād vinidro na prabudhyate ।
na niḥśaṅkaṃ vaco brūte sevako apy atra jīvati ।। sevā śva-vṛttir ākhyātā yais tair mithyā prajalpitam । svacchandaṃ carati svātra sevakaḥ para-śāsanāt ।। bhū-śayyā brahmacaryaṃ ca kṛśatvaṃ laghu-bhojanam ।
sevakasya yater yadvad viśeṣaḥ pāpa-dharmajaḥ ।। śītātapādi-kaṣṭāni sahate yāni sevakaḥ । dhanāya tāni cālpāni yadi dharmān na mucyate ।। mṛdunāpi suvṛttena suśliṣṭenāpi hāriṇā ।
modakenāpi kiṃ tena niṣpattir yasya sevayā ।। so abravīt-mitra, sacivānāṃ mantra-bhedaṃ na yujyate । uktaṃ ca- yo mantraṃ svāmino bhidyāt sācivye san-niyojitaḥ । sa hatvā nṛpa-kāryaṃ tat svayaṃ ca narakaṃ vrajet ।।
yena yasya kṛto bhedaḥ sacivena mahīpateḥ । tenāśastra-vadhas tasya kṛta ity āha nāradaḥ ।। tathāpi mayā tava sneha-pāśa-baddhena mantra-bhedaḥ kṛtaḥ । yatas tvaṃ mama vacanenātra rāja-kule viśvastaḥ praviṣṭaś ca । uktaṃ ca- viśrambhād yasya yo mṛtyum avāpnoti kathañcana ।
tasya hatyā tad-utthā sā prāhedaṃ vacanaṃ manuḥ ।। tat tavopari piṅgalako ayaṃ duṣṭa-buddhiḥ kathitaṃ cādyānena mat-purataś catuṣkarṇatayā-yat prabhāte sañjīvakaṃ hatvā samasta-mṛga-parivāraṃ cirāt tṛptiṃ neṣyāmi । tataḥ sa mayoktaḥ-svāmin ! na yuktam idaṃ yan mitra-droheṇa jīvanaṃ kriyate । uktaṃ ca- api brahma-vadhaṃ kṛtvā prāyaścittena śudhyati ।
tad-arthena vicīrṇena na kathañcit suhṛd-druhaḥ ।। tatas tenāhaṃ samarṣeṇoktaḥ-bho duṣṭa-buddhe, sañjīvakas tāvac chaṣpa-bhojī, vayaṃ māṃsāśinaḥ । tad asmākaṃ svābhāvikaṃ vairam iti kathaṃ ripur upekṣyate ? tasmāt sāmādibhir upāyair hanyate । na ca hate tasmin doṣaḥ syāt । uktaṃ ca- dattvāpi kanyakāṃ vairī nihantavyo vipaścitā । anyopāyair aśakyo yo hate doṣo na vidyate ।।
kṛtyākṛtyaṃ na manyeta kṣatriyo yudhi saṅgataḥ । prasupto droṇa-putreṇa dhṛṣṭadyumnaḥ purā hataḥ ।। tad ahaṃ tasya niścayaṃ jñātvā tvat-sakāśam ihāgataḥ । sāmprataṃ me nāsti viśvāsa-ghātaka-doṣaḥ । mayā sugupta-mantras tava niveditaḥ । atha yat te pratibhāti tat kuruṣva iti । atha sañjīvakas tasya tadvajra-pāta-dāruṇaṃ vacanaṃ śrutvā moham upagataḥ । atha cetanāṃ labdhvā sa-vairāgyam idam āha-bho sādhv idam ucyate- durjana-gamyā nāryaḥ prāyeṇāsnehavān bhavati rājā ।
kṛpaṇānusāri ca dhanaṃ megho giri-durga-varṣī ca ।। ahaṃ hi saṃmato rājño ya evaṃ manyate kudhīḥ । balīvardaḥ sa vijñeyo viṣāṇa-parivarjitaḥ ।। varaṃ vanaṃ varaṃ bhaikṣaṃ varaṃ bhāropajīvanam ।
varaṃ vyādhir manuṣyāṇāṃ nādhikāreṇa sampadaḥ ।। tad yuktaṃ mayā kṛtaṃ tad anena saha maitrī vihitā । uktaṃ ca- yayor eva samaṃ vittaṃ yayor eva samaṃ kulam । tayor maitrī vivāhaś ca na tu puṣṭa-vipuṣṭayoḥ ।।
gāvaś ca gobhis turagās turagaiḥ । sudhībhiḥ samāna-śīla-vyasanena sakhyam ।। tad yadi gatvā taṃ prasādayāmi, tathāpi na prasādaṃ yāsyati । uktaṃ ca- dhruvaṃ sa tasyāpagame praśāmyati ।
kathaṃ naras taṃ paritoṣayati ।। sevā-saṃvyavahāra-tattva-viduṣāṃ droha-cyutānām api । tasmād ambupater ivāvani-pateḥ sevā sadā śaṅkinī ।। sākṣād anyair apakṛtam api prītaye copayāti ।
sevā-dharmaḥ parama-gahano yoginām apy agamyaḥ ।। tat parijñātaṃ mayā mat-prasādam asahamānaiḥ samīpavartibhir eṣa piṅgalakaḥ prakopitaḥ । tenāyaṃ mamādoṣasyāpy evaṃ vadati । uktaṃ ca- prabhoḥ prasādam anyasya na sahantīha sevakāḥ । sapatnya iva saṅkruddhāḥ sapatnyāḥ sukṛtair api ।।
bhavati caivaṃ yad guṇavatsu samīpa-vartiṣu guṇa-hīnānāṃ na prasādo bhavati । uktaṃ ca- guṇavattara-pātreṇa chādyante guṇināṃ guṇāḥ । rātrau dīpa-śikhā-kāntir na bhānāv udite sati ।। damanaka āha-bho mitra ! yady evaṃ tan nāsti te bhayam । prakopito api sa durjanais tava vacana-racanayā prasādaṃ yāsyati ।
sa āha-bhoḥ ! na yuktam uktaṃ bhavatā । laghūnām api durjanānāṃ madhye vastuṃ na śakyate । upāyāntaraṃ vidhāya te nūnaṃ ghnanti । uktaṃ ca- bahavaḥ paṇḍitāḥ kṣudrāḥ sarve māyopajīvinaḥ । kuryuḥ kṛtyam akṛtyaṃ vā uṣṭre kākādayo yathā ।। asti kasmiṃścid vanoddeśe madotkaṭo nāma siṃhaḥ prativasa ti sma । tasya cānucarā anye dvīpi-vāyasa-gomāyavaḥ santi । atha kadācit tair itas tato bhramadbhiḥ sārthād bhraṣṭaḥ krathanako nāmoṣtro dṛṣṭaḥ । atha siṃha āha-aho apūrvam idaṃ sattvam । taj jñāyatāṃ kim etad āraṇyakaṃ grāmyaṃ veti ।
tac chrutvā vāyasa āha-bhoḥ svāmin ! grāmyo ayam uṣṭra-nāmā jīva-viśeṣas tava bhojyaḥ । tad vyāpādyatām । siṃha āha-nāhaṃ gṛham āgataṃ hanmi । uktaṃ ca- gṛhaṃ śatrum api prāptaṃ viśvastam akutobhayam । yo hanyāt tasya pāpaṃ syāc chatabrāhmaṇaghātajam ।। tad abhaya-pradānaṃ dattvā mat-sakāśam ānīyatāṃ yenāsyāgama-kāraṇaṃ pṛcchāmi । athāsau sarvair api viśvāsyābhaya-pradānaṃ dattvā madotkaṭa-sakāśam ānītaḥ praṇamyopaviṣṭaś ca । tatas tasya pṛcchatas tenātma-vṛttāntaḥ sārtha-bhraṃśa-samudbhavo niveditaḥ । tataḥ siṃhenoktam-bhoḥ krathanaka ! mā tvaṃ grāmaṃ gatvā bhūyo api bhārodvahana-kaṣṭa-bhāgī bhūyāḥ । tad atraivāraṇye nirviśaṅko marakata-sadṛśāni śaṣpāgrāṇi bhakṣayan mayā saha sadaiva vasa । so api tathety uktvā teṣāṃ madhye vicaran na kuto api bhayam iti sukhenāste । tathānyedyur madotkaṭasya mahā-gajenāraṇya-cāriṇā saha yuddham abhavat । tatas tasya danta-musala-prahārair vyathā sañjātā । vyathitaḥ katham api prāṇair na viyuktaḥ । atha śarīrāsāmarthyān na kutracit padam api calituṃ śaknoti । te sarve kākādayo apy aprabhutvena kṣudhāviṣṭāḥ paraṃ duḥkhaṃ bhejuḥ । atha tān siṃhaḥ prāha-bhoḥ ! anviṣyatāṃ kutracit kiṃcit sattvaṃ yenāham etām api daśāṃ prāptas tad dhatvā yuṣmad-bhojanaṃ sampādayāmi ।
atha te catvāro api bhramitum ārabdhā yāvan na kiṃcit sattvaṃ paśyanti tāvad vāyasa-śṛgālau parasparaṃ mantrayataḥ । śṛgāla āha-bho vāyasa ! kiṃ prabhūta-bhrāntena । ayam asmākaṃ prabhoḥ krathanako viśvastas tiṣṭhati । tad enaṃ hatvā prāṇa-yātrāṃ kurmaḥ । vāyasa āha-yuktam uktaṃ bhavatā । paraṃ svāminā tasyābhaya-pradānaṃ dattam āste na vadhyo ayam iti । śṛgāla āha-bho vāyasa ! ahaṃ svāminaṃ vijñāpya tathā kariṣye yathā svāmī vadhaṃ kariṣyati । tat tiṣṭhantu bhavanto atraiva, yāvad ahaṃ gṛhaṃ gatvā prabhor ājñāṃ gṛhītvā cāgacchāmi । evam abhidhāya satvaraṃ siṃham uddiśya prasthitaḥ । atha siṃham āsādyedam āha-svāmin ! samastaṃ vanaṃ bhrāntvā vayam āgatāḥ । na kiṃcit sattvam āsāditam । tat kiṃ kurmo vayam । samprati vayaṃ bubhukṣayā padam ekam api pracalituṃ na śaknumaḥ । devo api pathyāśī vartate । tad yadi devādeśo bhavati tat krathanaka-piśitenādya pathya-kriyā kriyate । atha siṃhas tasya tad dāruṇaṃ vacanam ākarṇya sa-kopam idam āha-dhik pāpādhama ! yady evaṃ bhūyo api vadasi । tatas tvāṃ tat-kṣaṇam eva vadhiṣyāmi । tato mayā tasyābhayaṃ pradattam । tat kathaṃ vyāpādayāmi । uktaṃ ca-
na go-pradānaṃ na mahī-pradānaṃ na cānna-dānaṃ hi tathā pradhānam । yathā vadantīha budhāḥ pradhānaṃ sarva-pradāneṣv abhaya-pradānam ।। tac chrutvā śṛgāla āha-svāmin yady abhayapradānaṃ dattvā vadhaḥ kriyate tad eṣa doṣo bhavati । punar yadi devapādānāṃ bhaktyā sātmano jīvitavyaṃ prayacchati tan na doṣaḥ । tato yadi sa svayam evātmānaṃ vadhāya niyojayati tad vadhyo anyathāsmākaṃ madhyād ekatamo vadhya iti yato devapādāḥ pathyāśinaḥ kṣunnirodhād antyāṃ daśāṃ yāsyanti । tat kim etaiḥ prāṇair asmākaṃ ye svāmyarthe na yāsyanti । aparaṃ paścād apy asmābhir vahni-praveśaḥ kāryo yadi svāmi-pādānāṃ kiṃcid aniṣṭaṃ bhaviṣyati । uktaṃ ca- yasmin kule yaḥ puruṣaḥ pradhānaḥ sa sarva-yatnaiḥ parirakṣaṇīyaḥ । tasmin vinaṣṭe sva-kulaṃ vinaṣṭaṃ na nābhi-bhaṅge hy arakā vahanti ।। tad ākarṇya madotkaṭa āha-yady evaṃ tat kuruṣva yad rocate । tac chrutvā sa satvaraṃ gatvā tān āha-bhoḥ ! svāmino mahaty avasthā vartate । tat kiṃ paryaṭitena ? tena vinā ko atrāsmān rakṣayiṣyati ? tad gatvā tasya kṣud-rogāt para-lokaṃ prasthitasyātma-śarīra-dānaṃ kurmo yena svāmi-prasādasya anṛṇatāṃ gacchāmaḥ । uktaṃ ca-
āpadaṃ prāpnuyāt svāmī yasya bhṛtyasya paśyataḥ । prāṇeṣu vidyamāneṣu sa bhṛtyo narakaṃ vrajet ।। tad-anantaraṃ te sarve bāṣpa-pūrita-dṛśo madotkaṭaṃ praṇamyopaviṣṭāḥ । tān dṛṣṭvā madotkaṭa āha-bhoḥ ! prāptaṃ dṛṣṭaṃ vā kiṃcit sattvam । atha teṣāṃ madhyāt kākaḥ provāca-svāmin ! vayaṃ tāvat sarvatra paryaṭitāḥ paraṃ na kiṃcit sattvam āsāditaṃ dṛṣṭaṃ vā । tad adya māṃ bhakṣayitvā prāṇān dhārayatu svāmī, yena devasyāśvāsanaṃ bhavati mama punaḥ svarga-prāptir iti । uktaṃ ca- svāmy-arthe yas tyajet prāṇān bhṛtyo bhakti-samanvitaḥ । sa paraṃ padam āpnoti jarā-maraṇa-varjitam ।।
tac chrutvā śṛgāla āha-bhoḥ ! svalpa-kāyo bhavān । tava bhakṣaṇāt svāminas tāvat prāṇa-yātrā na bhavati । aparo doṣaś ca tāvat samutpadyate । uktaṃ ca- kāka-māṃsaṃ tathocchiṣṭaṃ stokaṃ tad api durbalam । bhakṣitenāpi kiṃ tena yena tṛptir na jāyate ।। tad darṣitā svāmi-bhaktir bhavatā gataṃ ca ānṛṇyaṃ bhartṛ-piṇḍasya prāptaś cobhaya-loke sādhu-vādaḥ । tad apasarāgrataḥ । ahaṃ svāminaṃ vijñāpayāmi । tathānuṣṭhite śṛgālaḥ sādaraṃ praṇamyopaviṣṭaḥ prāha-svāmin ! māṃ bhakṣayitvādya prāṇa-yātrāṃ vidhāya mamobhaya-loka-prāptiṃ kuru । uktaṃ ca-
svāmy-āyattāḥ sadā prāṇā bhṛtyānām arjitā dhanaiḥ । yatas tato na doṣo asti teṣāṃ grahaṇa-sambhavaḥ ।। atha tac chrutvā dvīpy āha-bhoḥ sādhūktaṃ bhavatā punar bhavān api svalpa-kāyaḥ sva-jātiś ca nakhāyudhatvād abhakṣya eva । uktaṃ ca- nābhakṣyaṃ bhakṣayet prājñaḥ prāṇaiḥ kaṇṭha-gatair api । viśeṣāt tad api stokaṃ loka-dvaya-vināśakam ।। tad darśitaṃ tvayātmanaḥ kaulīnyam । atha vā sādhu cedam ucyate- etad-arthaṃ kulīnānāṃ nṛpāḥ kurvanti saṅgraham । ādi-madhyāvasāneṣu na te gacchanti vikriyām ।। tad apasarāgrataḥ, yenāhaṃ svāminaṃ vijñāpayāmi । tathānuṣṭhite dvīpī praṇamya madotkaṭam āha-svāmin ! kriyatām adya mama prāṇaiḥ prāṇa-yātrā । dīyatām akṣayo vāsaḥ svarge । mama vistāryatāṃ kṣiti-tale prabhūtaṃ yaśaḥ । tan nātra vismayaḥ kāryaḥ । uktaṃ ca- mṛtānāṃ svāminaḥ kārye bhṛtyānām anuvartinām । bhavet svarge akṣayo vāsaḥ kīrtiś ca dharaṇī-tale ।।
tac chrutvā krathanakaś cintayāmāsa-etais tāvat sarvair api śobhā-vākyāny uktāni na caiko api svāminā vināśitaḥ । tad aham api prāpta-kālaṃ vakṣyāmi citrakaṃ yena mad-vacanam ete trayo api samarthayanti । iti niścitya provāca-bhoḥ satyam uktaṃ bhavatā paraṃ bhavān api nakhāyudhaḥ । tat kathaṃ bhavantaṃ svāmī bhakṣayati । uktaṃ ca- manasāpi svajātyānāṃ yo aniṣṭāni pracintayet । bhavanti tasya tāny eva iha loke paratra ca ।। tad apasarāgrataḥ, yenāhaṃ svāminaṃ vijñāpayāmi । tathānuṣṭhite krathanako agre sthitvā praṇamyovāca-svāmin ! ete'bhakṣyās tava tan mama prāṇaiḥ prāṇa-yātrā vidhīyatāṃ yena mamobhaya-loka-prāptir bhavati । uktaṃ ca- na yajvāno api gacchanti tāṃ gatiṃ naiva yoginaḥ । yāṃ yānti projjhita-prāṇāḥ svāmy-arthe sevakottamāḥ ।। evam abhihite tābhyāṃ śṛgāla-citrakābhyāṃ vidāritobhaya-kukṣiḥ krathanakaḥ prāṇān atyākṣīt । tataś ca taiḥ kṣudra-paṇḍitaiḥ sarvair bhakṣitaḥ ।
ato ahaṃ bravīmi-bahavaḥ paṇḍitāḥ kṣudrāḥ iti । tad bhadra, kṣudra-parivāro ayaṃ te rājā mayā samyag jātaḥ । satām asevyaṃ ca । uktaṃ ca- aśuddha-prakṛtau rājñi janatā nānurajyate । yathā gṛdhra-samāsannaḥ kalahaṃsaḥ samācaret ।।
gṛdhrākāro api sevyaḥ syād dhaṃsākāraiḥ sabhāsadaiḥ । haṃsākāro api santyājyo gṛdhrākāraiḥ sa tair nṛpaḥ ।। tan nūnaṃ mamopari kenacid durjanenāyaṃ prakopitaḥ, tenaivaṃ vadati । athavā bhavaty etat । uktaṃ ca- nānyavad dhṛṣyanti girer api sthalāni ।
kim u cetāṃsi mṛdūni mānavānām ।। karṇa-viṣeṇa ca bhagnaḥ kiṃ kiṃ na karoti bāliśo lokaḥ । kṣapaṇakatām api dhatte pibati surāṃ naraka-pālena ।। yaṃ daṃṣṭrayā spṛśati taṃ kila hanti sarpaḥ ।
karṇe paraṃ spṛśati hanti paraṃ samūlam ।। aho khala-bhujaṅgasya viparīto vadha-kramaḥ । karṇe lagati cānyasya prāṇair anyo viyujyate ।। tad evaṃ gate'pi kiṃ kartavyam ity ahaṃ tvāṃ suhṛd-bhāvāt pṛcchāmi ।
damanaka āha-tad-deśāntara-gamanaṃ yujyate । naivaṃ-vidhasya kusvāminaḥ sevāṃ vidhātum । uktaṃ ca- guror apy avaliptasya kāryākāryam ajānataḥ । utpatha-pratipannasya parityāgo vidhīyate ।। sañjīvaka āha-asmākam upari svāmini kupite gantuṃ na śakyate, na cānyatra gatānām api nirvṛtir bhavati । uktaṃ ca-
mahatāṃ yo aparādhyena dūrastho asmīti nāśvaset । dīrghau buddhimato bāhū tābhyāṃ hiṃsati hiṃsakam ।। tad yuddhaṃ muktvā me nānyad asit śreyaskaram । uktaṃ ca- svargaiṣiṇo dāna-śataiḥ suvṛttaiḥ ।
prāṇān samujjhanti hi ye suśīlāḥ ।। mṛtaiḥ samprāpyate svargo jīvadbhiḥ kīrtir uttamā । tad ubhāv api śūrāṇāṃ guṇāv etau sudurlabhau ।। śūrasya yasya praviśec ca vaktre ।
saṅgrāma-yajñe vidhivat pradiṣṭam ।। yajñair bhūri-sudakṣiṇaiḥ suvihitaiḥ samprāpyate yat phalam । pumbhis tat-phalam āhave vinihitaiḥ samprāpyate tat-kṣaṇāt ।। tad ākarṇya damanakaś cintayāmāsa-yuddhāya kṛta-niścayo ayaṃ dṛśyate durātmā । tad yadi kadācit tīkṣṇa-śṛgālābhyāṃ svāminaṃ prahariṣyati tan mahān anarthaḥ sampatsyate । tad enaṃ bhūyo api sva-buddhyā prabodhya tathā karomi, yathā deśāntara-gamanaṃ karoti । āha ca-bho mitra ! samyag abhihitaṃ bhavatā । paraṃ kaḥ svāmi-bhṛtyayoḥ saṅgrāmaḥ । uktaṃ ca-
balavantaṃ ripuṃ dṛṣṭvā kilātmānaṃ pragopayet । balavadbhiś ca kartavyā śarac-candra-prakāśatā ।। śatror vikramam ajñātvā vairam ārabhate hi yaḥ । sa parābhavam āpnoti samudraṣ ṭiṭṭibhād yathā ।।
kasmiṃścit samudraika-deśe ṭiṭṭibha-dampatī vasataḥ । tato gacchati kāla ṛtu-samayam āsādya ṭiṭṭibhī garbham ādhatta । āsanna-prasavā satī sā ṭiṭṭibham ūce-bhoḥ kānta ! mama prasava-samayo vartate । tad vicintyatāṃ kim api nirupadravaṃ sthānaṃ yena tatrāham aṇḍaka-mokṣaṇaṃ karomi । ṭiṭṭibhaḥ prāha-bhadre ramyo ayaṃ samudra-pradeśaḥ । tad atraiva prasavaḥ kāryaḥ । sā prāha-atra pūrṇimā-dine samudra-velā carati । sā matta-gajendrān api samākarṣati । tad dūram anyatra kiṃcit sthānam anviṣyatām । tac chrutvā vihasya ṭiṭṭibha āha-bhadre na yuktam uktaṃ bhavatyā । kā mātrā samudrasya yā mama dūṣayiṣyati prasūtim । kiṃ na śrutaṃ bhavatyā-
baddhvāmbara-cara-mārgaṃ vyapagata-dhūmaṃ sadā mahad bhayadam । manda-matiḥ kaḥ praviśati hutāśanaṃ svecchayā manujaḥ ।। mattebha-kumbha-vidalana-kṛta-śramaṃ suptam antaka-pratimam । yama-loka-darśanecchuḥ siṃhaḥ bodhayati ko nāma ।।
ko gatvā yama-sadanaṃ svayam antakam ādiśaty ajāta-bhayaḥ । prāṇān apahara matto yadi śaktiḥ kācid asti tava ।। prāleya-leśa-miśre maruti prābhātike ca vāti jaḍe । guṇa-doṣa-jñaḥ puruṣo jalena kaḥ śītam apanayati ।।
tasmād viśrabdhātraiva garbhaṃ muñca । uktaṃ ca- yaḥ parābhava-santrastaḥ sva-sthānaṃ santyajen naraḥ । tena cet putriṇī mātā tad vandhyā kena kathyate ।। tac chrutvā samudraś cintayām āsa-aho garvaḥ pakṣi-kīṭasyāsya । atha vā sādhv idam ucyate-
utkṣipya ṭiṭṭibhaḥ pādāv āste bha gabhayād divaḥ । sva-citta-kalpito garvaḥ kasya nātrāpi vidyate ।। tan mayāsya pramāṇaṃ kutūhalād api draṣṭavyam । kiṃ mamaiṣo aṇḍāpahāre kṛte kariṣyati । iti cintayitvā sthitaḥ । atha prasavānantaraṃ prāṇayātrārthaṃ gatāyāṣ ṭiṭṭibhyāḥ samudro velāvyājenāṇḍāny apajahāra । athāyātā sā ṭiṭṭibhī prasavasthānaṃ śūnyam avalokya pralapantī ṭiṭṭibham ūce-bho mūrkha ! kathitam āsīn mayā te yat samudravelayā aṇḍānāṃ vināśo bhaviṣyati tad dūrataraṃ vrajāvaḥ paraṃ mūḍhatayāhaṃkāram āśritya mama vacanaṃ na karoṣi । athavā sādhv idam ucyate । suhṛdāṃ hitakāmānāṃ na karotīha yo vacaḥ । sa kūrma iva durbuddhiḥ kāṣṭhād bhraṣṭo vinaśyati ।।
asti kasmiṃścij jalāśaye kambu-grīvo nāma kacchapaḥ । tasya ca saṅkaṭa-vikaṭa-nāmnī mitre haṃsa-jātīye parama-sneha-koṭim āśrite nityam eva saras-tīram āsādya tena sahāneka-devarṣi-maharṣīṇāṃ kathāḥ kṛtvāsta-maya-velāyāṃ sva-nīḍā-saṃśrayaṃ kurutaḥ । atha gacchatā kālenāvṛṣṭi-vaśāt saraḥ śanaiḥ śanaiḥ śoṣam agamat । tatas tad-duḥkha-duḥkhitau tāv ūcatuḥ-bho mitra ! jambāla-śeṣam etat-saraḥ sañjātam । tat kathaṃ bhavān bhaviṣyatīti vyākulatvaṃ no hṛdi vartate । tac chrutvā kambugrīva āha-bhoḥ, sāmprataṃ nāsty asmākaṃ jīvitavyaṃ jalābhāvāt । tathāpy upāyaś cintyatām iti । uktaṃ ca- dhairyāt kadācid gatim āpnuyāt saḥ । sāṃyātriko vāñchati tartum eva ।।
mitrārthe bāndhavārthe ca buddhimān yatate sadā । jātāsv āpatsu yatnena jagādedaṃ vaco manuḥ ।। tad ānīyatāṃ kācid dṛḍha-rajjur laghu-kāṣṭhaṃ vā । anviṣyatāṃ ca prabhūta-jala-sanāthaṃ saraḥ, yena mayā madhya-pradeśe dantair gṛhīte sati yuvāṃ koṭi-bhāgayos tat-kāṣṭhaṃ mayā sahitaṃ saṅgṛhya tat-saro nayathaḥ । tāv ūcatuḥ-bho mitra ! evaṃ kariṣyāvaḥ । paraṃ bhavatā mauna-vratena sthātavyam । no cet tava kāṣṭhāt pāto bhaviṣyati ।
tathānuṣṭhite gacchatā kambugrīveṇādhobhāga-vyavasthitaṃ kiṃcit puram ālokitam । tatra ye paurās te tathā nīyamānaṃ vilokya savismayam idam ūcuḥ-aho cakrākāraṃ kim api pakṣibhyāṃ nīyate । paśyata paśyata । atha teṣāṃ kolāhalam ākarṇya kambugrīva āha-bhoḥ ! kim eṣa kolāhalaḥ ? iti vaktu-manā ardhokte patitaḥ pauraiḥ khaṇḍaśaḥ kṛtaś ca । ato ahaṃ bravīmi-suhṛdāṃ hita-kāmānām iti । tathā ca- anāgata-vidhātā ca pratyutpanna-matis tathā । dvāv etau sukham edhete yad-bhaviṣyo vinaśyati ।।
kasmiṃścij jalāśaye'nāgata-vidhātā pratyutpanna-matir yad-bhaviṣyaś ceti trayo matsyāḥ santi । atha kadācit taṃ jalāśayaṃ dṛṣṭvā gacchadbhir matsya-jīvibhir uktam-yad aho bahu-matsyo ayaṃ hradaḥ । kadācid api nāsmābhir anveṣitaḥ । tad adya tāvad āhāra-vṛttiḥ sañjātā । sandhyā-samayaś ca saṃvṛttaḥ । tataḥ prabhāte'trāgantavyam iti niścayaḥ । atas teṣāṃ tat-kuliśa-pātopamaṃ vacaḥ samākarṇyānāgata-vidhātā sarvān matsyān āhūyedam ūce-aho, śrutaṃ bhavadbhir yan matsya-jīvibhir abhihitam । tad rātrāv api gamyatāṃ kiñcin nikaṭaṃ saraḥ । uktaṃ ca- aśaktair balinaḥ śatroḥ kartavyaṃ prapalāyanam । saṃśritavyo athavā durgo nānyā teṣāṃ gatir bhavet ।।
tan nūnaṃ prabhāta-samaye matsya-jīvino atra samāgamya matsya-saṅkṣayaṃ kariṣyanti । etan mama manasi vartate । tan na yuktaṃ sāmprataṃ kṣaṇam apy atrāvasthātum । uktaṃ ca- vidyamānā gatir yeṣām anyatrāpi sukhāvahā । te na paśyanti vidvāṃso deha-bhaṅgaṃ kula-kṣayam ।। tad ākarṇya pratyutpanna-matiḥ prāha-aho satyam abhihitaṃ bhavatā । mamāpy abhīṣṭam etat । tad anyatra gamyatām iti । uktaṃ ca-
para-deśa-bhayāt bhītā bahu-māyā napuṃsakāḥ । sva-deśe nidhanaṃ yānti kākāḥ kāpuruṣā mṛgāḥ ।। sva-deśa-rāgeṇa hi yāti nāśam । kṣāra-jalaṃ kāpuruṣāḥ pibanti ।।
atha tat samākarṇya proccair vihasya yad-bhaviṣyaḥ provāca-aho, na bhavadbhyāṃ mantritaṃ samyag etad iti, yataḥ kiṃ vāṅ-mātreṇāpi teṣāṃ pitṛ-paitāmahikam etat saras tyaktuṃ yujyate । yady āyuḥ-kṣayo asti tad anyatra gatānām api mṛtyur bhaviṣyaty eva । uktaṃ ca- surakṣitaṃ daiva-hataṃ vinaśyati । kṛta-prayatno api gṛhe na jīvati ।। tad ahaṃ na yāsyāmi bhavadbhyāṃ ca yat pratibhāti tat kartavyam ।
atha tasya taṃ niścayaṃ jñātvānāgata-vidhātā pratyutpanna-matiś ca niṣkrānau saha parijanena । atha prabhāte tair matsya-jīvibhir jālais taj jalāśayam āloḍya yad-bhaviṣyeṇa saha tat-saro nirmatsyatāṃ nītam । ato ahaṃ bravīmi-anāgata-vidhātā ceti । tac chrutvā ṭiṭṭibha āha-bhadre, kiṃ māṃ yadbhaviṣya-sadṛśaṃ sambhāvayasi । tat paśya me buddhi-prabhāvaṃ yāvad enaṃ duṣṭa-samudraṃ sva-cañcvā śoṣayāmi । ṭiṭṭibhy āha-aho kas te samudreṇa saha vigrahaḥ । tan na yuktam asyopari kopaṃ kartum । uktaṃ ca- puṃsām asamarthānām upadravāyātmano bhavet kopaḥ ।
piṭharaṃ jvalad-atimātraṃ nija-pārśvān eva dahatitarām ।। aviditvātmanaḥ śaktiṃ parasya na samutsukaḥ । gacchann abhimukho vahnau nāśaṃ yāti pataṅgavat ।। ṭiṭṭibha āha-priye, mā maivaṃ vada । yeṣām utsāha-śaktir bhavati te svalpā api gurūn vikramante । uktaṃ ca-
viśeṣāt paripūrṇasya yāti śatror amarṣaṇaḥ । ābhimukhyaṃ śaśāṅkasya yathādyāpi vidhuntudaḥ ।। tathā ca- pramāṇād adhikasyāpi gaṇḍa-śyāma-mada-cyuteḥ । padaṃ mūrdhni samādhatte kesarī matta-dantinaḥ ।। bālasyāpi raveḥ pādāḥ patanty upari bhūbhṛtām ।
tejasā saha jātānāṃ vayaḥ kutropayujyate ।। dīpe prajvalite praṇaśyati tamaḥ kiṃ dīpa-mātraṃ tamaḥ । tejo yasya virājate sa balavān sthūleṣu kaḥ pratyayaḥ ।। tad anayā cañcvāsya sakalaṃ toyaṃ śuṣka-sthalatāṃ nayāmi ।
ṭiṭṭibhy āha-bhoḥ kānta ! yatra jāhnavī nava-nadī-śatāni gṛhītvā nityam eva praviśati, tathā sindhuś ca । tat kathaṃ tvam aṣṭādaśa-nadī-śataiḥ pūryamāṇaṃ taṃ vipruṣa-vāhinyā cañcvā śoṣayiṣyasi ? tat kim aśraddho yenoktena । anirvedaḥ śriyo mūlaṃ cañcur me loha-sannibhā । aho-rātrāṇi dīrghāṇi samudraḥ kiṃ na śuṣyati ।। duradhigamaḥ para-bhāgo yāvat puruṣeṇa pauruṣaṃ na kṛtam ।
jayati tulām adhirūḍho bhāsvān api jalada-paṭalāni ।। ṭiṭṭibhy āha-yadi tvayāvaśyaṃ samudreṇa saha vigrahānuṣṭhānaṃ kāryam । tad anyān api vihaṅgamān āhūya suhṛj-jana-sahita evaṃ samācara । uktaṃ ca- bahūnām apy asārāṇāṃ samvāyo hi durjayaḥ । tṛṇair āveṣṭyate rajjur yathā nāgo api baddhyate ।।
caṭakākāṣṭha-kūṭena makṣikā-dardurais tathā । mahājana-virodhena kuñjaraḥ pralayaṃ gataḥ ।। kasmiṃścid vanoddeśe caṭaka-dampatī tamāla-taru-kṛta-nilayau prativasataḥ sma । atha tayor gacchatā kālena santatir abhavat । anyasminn ahani pramatto vana-gajaḥ kaścit taṃ tamāla-vṛkṣaṃ gharmārtaś chāyārthī samāśritaḥ । tato madotkaṛṣāt tāṃ tasya śākhāṃ caṭakāśritāṃ puṣkarāgreṇākṛṣya babhañja । tasyā bhaṅgena caṭakāṇḍāni sarvāṇi viśīrṇāni । āyuḥ-śeṣatayā ca caṭakau katham api prāṇair na viyuktau । atha caṭakā sāṇḍa-bhaṅgābhibhūtā pralāpān kurvāṇā na kiñcit sukham āsasāda । atrāntare tasyās tān pralāpān śrutvā kāṣṭha-kūṭo nāma pakṣī tasyāḥ parama-suhṛt-tad-duḥkha-duḥkhito abhyetya tām uvāca-bhagavati ! kiṃ vṛthā pralāpena । uktaṃ ca-
naṣṭaṃ mṛtam atikrāntaṃ nānuśocanti paṇḍitāḥ । paṇḍitānāṃ ca mūrkhāṇāṃ viśeṣo ayaṃ yataḥ smṛtaḥ ।। aśocyānīha bhūtāni yo mūḍhas tāni śocati । tad-duḥkhāl labhate duḥkhaṃ dvāv anarthau niṣevate ।।
śleṣmāśru bāndhavair muktaṃ preto bhuṅkte yato avaśaḥ । tasmān na roditavyaṃ hi kriyāḥ kāryāś ca śaktitaḥ ।। caṭakā prāha-astv etat । paraṃ duṣṭa-gajena madān mama santāna-kṣayaḥ kṛtaḥ । tad yadi mama tvaṃ suhṛt-satyas tad asya gajāpasadasya ko api vadhopāyaś cintyatām । yasyānuṣṭhānena me santati-nāśa-duḥkham apasarati । uktaṃ ca- āpadi yenopakṛtaṃ yena ca hasitaṃ daśāsu viṣamāsu ।
upakṛtya tayor ubhayoḥ punar api jātaṃ naraṃ manye ।। kāṣṭha-kūṭa āha-bhagavati, satyam abhihitaṃ bhavatyā । uktaṃ ca- sa suhṛd-vyasane yaḥ syād anya-jāty-udbhavo api san । vṛddhau sarvo api mitraṃ syāt sarveṣām eva dehinām ।।
sa suhṛd-vyasane yaḥ syāt sa putro yas tu bhaktimān । sa bhṛtyo yo vidheyajñaḥ sā bhāryā yatra nirvṛtiḥ ।। tat paśya me buddhi-prabhāvam । paraṃ mamāpi suhṛd-bhūtā vīṇāravā nāma makṣikāsti । tat tām āhūyāgacchāmi, yena sa durātmā duṣṭa-gajo badhyate । athāsau caṭakayā saha makṣikām āsādya provāca-bhadre, mameṣṭeyaṃ caṭakā kenacid duṣṭa-gajena parābhūtāṇḍa-sphoṭanena । tat tasya vadhopāyam anutiṣṭhato me sāhāyyaṃ kartum arhasi ।
makṣikāpy āha-bhadra ! kim ucyate'tra viṣaye । uktaṃ ca- punaḥ pratyupakārāya mitrāṇāṃ kriyate priyam । yat punar mitra-mitrasya kāryaṃ mitrair na kiṃ kṛtam ।। satyam etat । paraṃ mamāpi bheko meghanādo nāma mitraṃ tiṣṭhati । tam apy āhūya yathocitaṃ kurmaḥ । uktaṃ ca-
hitaiḥ sādhu-samācāraiḥ śāstrajñair mati-śālibhiḥ । kathañcin na vikalpante vidvadbhiś cintitā nayāḥ ।। atha te trayo api gatvā meghanādasyāgre samastaṃ vṛttāntaṃ nivedya tasthuḥ । atha sa provāca-kiyan mātro asau varāko gajo mahājanasya kupitasyāgre । tan madīyo mantraḥ kartavyaḥ । makṣike, tvaṃ gatvā madhyāhna-samaye tasya madoddhatasya gajasya karṇe vīṇā-rava-sadṛśaṃ śabdaṃ kuru । yena śravaṇa-sukha-lālaso nimīlita-nayano bhavati । tataś ca kāṣṭha-kūṭa-cañcvā sphoṭita-nayano andhībhūtas tṛṣārto mama garta-taṭāśritasya saparikarasya śabdaṃ śrutvā jalāśayaṃ matvā samabhyeti । tato gartam āsādya patiṣyati pañcatvaṃ yāsyati ceti । evaṃ samavāyaḥ kartavyo yathā vaira-sādhanaṃ bhavati । atha tathānuṣṭhite sa matta-gajo makṣikā-geya-sukhān nimīlita-netraḥ kāṣṭha-kūṭa-hṛta-cakṣur madhyāhna-samaye bhrāmyan maṇḍūka-śabdānusārī gacchan mahatīṃ gartam āsādya patito mṛtaś ca । ato ahaṃ bravīmi-caṭakā kāṣṭha-kūṭena iti ।
ṭiṭṭibha āha-bhadre, evaṃ bhavatu । suhṛd-varga-samudāyena saha samudraṃ śoṣayiṣyāmi । iti niścitya baka-sārasa-mayūrādīn samāhūya provāca-bhoḥ parābhūto ahaṃ samudreṇāṇḍakāpahareṇa । tac cintyatām asya śoṣaṇopāyaḥ । te sammantrya procuḥ-aśaktā vayaṃ samudra-śoṣaṇe । tat kiṃ vṛthā prayāsena । uktaṃ ca- abalaḥ pronnataṃ śatruṃ yo yāti mada-mohitaḥ । yuddhārthaṃ sa nivarteta śīrṇa-danto yathā gajaḥ ।।
tad asmākaṃ svāmī vainateyo asti । tasmai sarvam etat-paribhava-sthānaṃ nivedyatām, yena svajāti-paribhava-kupito vairānṛṇyaṃ gacchati । athavātrāvalepaṃ kariṣyati tathāpi nāsti vo duḥkham । uktaṃ ca- suhṛdi nirantara-racite guṇavati bhṛtye'nuvartini kalatre । svāmini śakti-samete nivedya duḥkhaṃ sukhī bhavati ।। tad yāmo vinateya-sakāśaṃ yato asāv asmākaṃ svāmī ।
tathānuṣṭhite sarve te pakṣiṇo viṣaṇṇa-vadanā bāṣpa-pūrita-dṛśo vainateya-sakāśam āsādya karuṇa-svareṇa phūtkartum ārabdhāḥ-aho ! abrahmaṇyam abrahmaṇyam ! adhunā sadācārasya ṭiṭṭibhasya bhavati nāthe sati samudreṇāṇḍāny apahṛtāni tat-pranaṣṭam adhunā pakṣi-kulam । anye'pi svecchayā samudreṇa vyāpādiṣyante । uktaṃ ca- kva kasya karma saṃvīkṣya karoty anyo api garhitam । gatānugatiko loko na lokaḥ pāramārthikaḥ ।। cāṭu-taskara-durvṛttais tathā sāhasikādibhiḥ ।
pīḍyamānāḥ prajā rakṣyāḥ kaṭūcchadmādibhis tathā ।। prajānāṃ dharma-ṣaḍ-bhāgo rājño bhavati rakṣituḥ । adharmād api ṣaḍ-bhāgo jāyate yo na rakṣati ।। prajā-pīḍana-santāpāt samudbhūto hutāśanaḥ ।
rājñaḥ śriyaṃ kulaṃ prāṇān nādagdhvā vinivartate ।। rājā bandhur abandhūnāṃ rājā cakṣur acakṣuṣām । rājā pitā ca mātā ca sarveṣāṃ nyāya-vartinām ।। phalārthī pārthivo lokān pālayed yatnam āsthitaḥ ।
dāna-mānādi-toyena mālākāro aṅkurān iva ।। yathā bījāṅkuraḥ sūkṣmaḥ pratnenābhirakṣitaḥ । phala-prado bhavet kāle tadval lokaḥ surakṣitaḥ ।। hiraṇya-dhānya-ratnāni yānāni vividhāni ca ।
tathānyad api yat kiñcit prajābhyaḥ syān nṛpasya tat ।। athaivaṃ garuḍaḥ samākarṇya tad-duḥkha-duḥkhitaḥ kopāviṣṭaś ca vyacintayat-aho ! satyam uktam etaiḥ pakṣibhiḥ । tad adya gatvā taṃ samudraṃ śoṣayāmaḥ । evaṃ cintayatas tasya viṣṇu-dūtaḥ samāgatyāha-bho garutman ! bhagavatā nārāyaṇenāhaṃ tava pārśve preṣitaḥ । deva-kāryāya bhagavān amarāvatyāṃ yāsyatīti । tat satvaram āgamyatām । tac chrutvā garuḍaḥ sābhimānaṃ prāha-bho dūta ! kiṃ mayā kubhṛtyena bhagavān kariṣyati । tad gatvā taṃ vada yad anyo bhṛtyo vāhanāysamat-sthāne kriyatām । madīyo namaskāro vācyo bhagavataḥ । uktaṃ ca-
yo na vetti guṇān yasya na taṃ seveta paṇḍitaḥ । na hi tasmāt phalaṃ kiñcit sukṛṣṭād ūṣarād iva ।। dūta āha-bho vainateya ! kadācid api bhagavantaṃ prati tvayā naitad abhihitam īdṛk । tat kathaya, kiṃ te bhagavatāpamāna-sthānaṃ kṛtam ? garuḍa āha-bhagavad-āśraya-bhūtena samudreṇāsmaṭ ṭiṭṭibhāṇḍāny apahṛtāni । tad yadi nigrahaṃ na karoti tad ahaṃ bhagavato na bhṛtya ity eṣa niścayas tvayā vācyaḥ । tad drutataraṃ gatvā bhavatā bhagavataḥ samīpe vaktavyam ।
atha dūta-mukhena praṇaya-kupitaṃ vainateyaṃ vijñāya sammāna-puraḥsaraṃ tam ānayāmi । uktaṃ ca- bhaktaṃ śaktaṃ kulīnaṃ ca na bhṛtyam avamānayet । putraval lālayen nityaṃ ya icchec chriyam ātmanaḥ ।। rājā tuṣṭo api bhṛtyānām artha-mātraṃ prayacchati ।
te tu sammānitās tasya prāṇair apy upakurvate ।। ity evaṃ sampradhārya rukma-pure vainateya-sakāśaṃ satvaram agamat । vainateyo api gṛhāgataṃ bhagavantam avalokya trapādhomukhaḥ praṇamyovāca-bhagavan ! tvad-āśrayonmattena samudreṇa mama bhṛtyāsyāṇḍāny apahṛtya mamāpamāno vihitaḥ । paraṃ bhagaval-lajjayā mayā vilambitam । no ced enam ahaṃ sthalāntaram adyaiva nayāmi । yataḥ svāmi-bhayāc chravaṇo api prahāro na dīyate । uktaṃ ca- yena syāl laghutā vātha pīḍā citte prabhoḥ kvacit । prāṇa-tyāge'pi tat karma na kuryāt kula-sevakaḥ ।।
tac chrutvā bhagavān āha-bho vainateya ! satyam abhihitaṃ bhavatā । uktaṃ ca- bhṛtyāparādhajo daṇḍaḥ svāmino jāyate yataḥ । tena lajjāpi tasyotthā na bhṛtyasya tathā punaḥ ।। tad āgaccha yenāṇḍāni samudrād ādāya ṭiṭṭibhaṃ sambhāvayāvaḥ । amarāvatīṃ ca gacchāvaḥ ।
tathānuṣṭhite samudro bhagavatā nirbharsyāgneyaṃ śaraṃ sandhyāyābhihitaḥ-bho durātman ! dīyantāṃ ṭiṭṭibhāṇḍāni । no cet sthalatāṃ tvāṃ nayāmi । tataḥ samudreṇa sa-bhayena ṭiṭṭibhāṇḍāni tāni pradattāni । ṭiṭṭibhenāpi bhāryāyai samarpitāni । ato ahaṃ bravīmi-śatror balam avijñāya iti । tasmāt puruṣeṇodyamo na tyājyaḥ । tad ākarṇya sañjīvakas tam eva bhūyo api papraccha-bho mitra ! kathaṃ jñeyo mayāsau duṣṭa-buddhir iti । iyantaṃ kālaṃ yāvad uttarottara-snehena prasādena cāhaṃ dṛṣṭaḥ । na kadācit tad-vikṛtir dṛṣṭā । tat kathyatāṃ yenāham ātma-rakṣārthaṃ tad-vadhāyodyamaṃ karomi । damanaka āha-bhadra, kim atra jñeyam ? eṣa te pratyayaḥ । yadi rakta-netras triśikhāṃ bhrūkuṭiṃ dadhānaḥ sṛkkaṇī parilelihan tvāṃ dṛṣṭvā bhavati, tad duṣṭa-buddhiḥ । anyathā suprasādaś ceti । tad ājñāpaya mām । svāśrayaṃ prati gacchāmi । tvayā ca yathāyaṃ mantra-bhedo na bhavati tathā kāryam । yadi niśāmukhaṃ prāpya gantuṃ śaknoṣi tad-deśa-tyāgaḥ kāryaḥ । yataḥ-
tyajed ekaṃ kulasyārthe grāmasyārthe kulaṃ tyajet । grāmaṃ janapadasyārthe svātmārthe pṛthivīṃ tyajet ।। āpad-arthe dhanaṃ rakṣed dārān rakṣed dhanair api । ātmānaṃ satataṃ rakṣed dārair api dhanair api ।।
balavatābhibhūtasya videśa-gamanaṃ tad-anupraveśo vā nītiḥ । tad-deśa-tyāgaḥ kāryaḥ । athavātmā sāmādibhir upāyair ābharakṣaṇīyaḥ । uktaṃ ca- api putra-kalatrair vā prāṇān rakṣeta paṇḍitaḥ । vidyamānair yatas taiḥ syāt sarvaṃ bhūyo api dehinām ।। yena kenāpy upāyena śubhenāpy aśubhena vā ।
uddhared dīnam ātmānaṃ samartho dharmam ācaret ।। yo māyāṃ kurute mūḍhaḥ prāṇa-tyāge dhanādiṣu । tasya prāṇāḥ praṇaśyanti tair naṣṭair naṣṭam eva tat ।। evam abhidhāya damanakaḥ karaṭaka-sakāśam agamat । karaṭako api tam āyāntaṃ dṛṣṭvā provāca-bhadra ! kiṃ kṛtaṃ tatrabhavatā ?
damanaka āha-mayā tāvan nīti-bīja-nirvāpaṇaṃ kṛtam । parato daiva-vihitāyattam । uktaṃ ca- parāṅmukhe'pi daive'tra kṛtyaṃ kāryaṃ vipaścitā । ātma-doṣa-vināśāya sva-citta-stambhanāya ca ।। daivena deyam iti kāpuruṣā vadanti ।
daivaṃ nihatya kuru pauruṣam ātma-śaktyā yatne kṛte yadi na sidhyati ko atra doṣaḥ ।। karaṭaka āha-tat kathaya kīdṛk tvayā nīti-bījaṃ nirvāpitam । so abravīt-mayānyonyaṃ tābhyāṃ mithyā-prajalpena bhedas tathā vihito yathā bhūyo api mantrayantāv eka-sthāna-sthitau na drakṣyasi । karaṭaka āha-aho, na yuktaṃ bhavatā vihitaṃ yat parasparaṃ tau snehārdra-hṛdayau sukhāśrayau kopa-sāgare prakṣiptau । uktaṃ ca-
aviruddhaṃ sukha-sthaṃ yo duḥkha-mārge niyojayet । janma-janmāntare duḥkhī sa naraḥ syād asaṃśayam ।। aparaṃ tvaṃ yad bheda-mātreṇāpi hṛṣṭas tad apy ayuktam, yataḥ sarvato api jano virūpa-karaṇe samartho bhavati nopakartum । uktaṃ ca- ghātayitum eva nīcaḥ para-kāryaṃ vetti na prasādayitum ।
pātayitum asti śaktir vāyor vṛkṣaṃ na connamitum ।। damanaka āha-anabhijño bhavān nīti-śāstrasya, tenaitad bravīṣi । uktaṃ ca yataḥ- jāta-mātraṃ na yaḥ śatruṃ vyādhiṃ ca praśamaṃ nayet । mahā-balo api tenaiva vṛddhiṃ prāpya sa hanyate ।।
tac-chatru-bhūto ayam asmākaṃ mantri-padāharaṇāt । uktaṃ ca- pitṛ-paitāmahaṃ sthānaṃ yo yasyātra jigīṣate । sa tasya sahajaḥ śatrur ucchedyo api priye sthitaḥ ।। tan mayā sa udāsīnatayā samānīto abhaya-pradānena yāvat tāvad aham api tena sācivyāt pracyāvitaḥ । athavā sādhv idam ucyate-
tan-nāśāya prabhavati tato vāñchamānaḥ svayaṃ saḥ । jārāpi syād gṛha-patir iti śrūyate vākyato atra ।। tena mayā tasyopari vadhopāya eva viracyate । deśa-tyāgāya vā bhaviṣyati । tac ca tvāṃ muktvānyo na jñāsyati । tad uktam etat te svārthāyānuṣṭhitam । uktaṃ ca- nistriṃśaṃ hṛdayaṃ kṛtvā vāṇīm ikṣu-rasopāmām ।
vikalpo atra na kartavyo hanyāt tatrāpakāriṇam ।। aparaṃ mṛto apy asmākaṃ bhojyo bhaviṣyati । tad ekaṃ tāvad vara-sādhanam । aparaṃ sācivyaṃ ca bhaviṣyati tṛptiś ceti । tad-guṇa-traye'sminn upasthite kasmān māṃ dūṣayasi tvaṃ jāḍya-bhāvāt । uktaṃ ca- parasya pīḍanaṃ kurvan svārtha-siddhiṃ ca paṇḍitaḥ । mūḍha-buddhir na bhakṣeta vane caturako yathā ।।
asti kasmiṃścid vanoddeśe vajra-daṃṣṭro nāma siṃhaḥ । tasya caturaka-kravyamukha-nāmānau śṛgāla-vṛkau bhṛtya-bhūtau sadaivānugatau tatraiva vane prativasataḥ । athānya-dine siṃhena kadācid āsanna-prasavā prasava-vedanayā sva-yūthād bhraṣṭoṣṭry upaviṣṭā kasmiṃścid vana-gahane samāsāditā । atha tāṃ vyāpādya yāvad udaraṃ sphoṭayati, tāvaj jīvan laghu-dāseraka-śiśur niṣkrāntaḥ । siṃho api dāserakyāḥ piśitena saparivāraḥ parāṃ tṛptim upāgataḥ । paraṃ snehād bāla-dāsekaṃ tyaktaṃ gṛham ānīyedam uvāca-bhadra, na te'sti mṛtyor bhayaṃ matto nānyasmād api । tataḥ svecchayātra vane bhrāmyatām iti । yatas te śaṅku-sadṛśau karṇau । tataḥ śaṅkukarṇo nāma bhaviṣyati । evam anuṣṭhite catvāro api na eka-sthāne vihāriṇaḥ parasparam aneka-prakāra-goṣṭhī-sukham anubhavantas tiṣṭhanti । śaṅkukarṇo api yauvana-padavīm ārūḍhaḥ kṣaṇam api na taṃ siṃhaṃ muñcati । atha kadācid vajra-daṃṣṭrasya kenacid vanyena matta-gajena saha yuddham abhavat । tena mada-vīryāt sa danta-prahārais tathā kṣata-śarīro vihito yathā pracalituṃ na śaknoti । tadā kṣut-kṣāma-kaṇṭhas tān provāca-bhoḥ ! anviṣyatāṃ kiñcit sattvaṃ yenāham evaṃ sthito api taṃ vyāpādyātmano yuṣmākaṃ ca kṣut-praṇāśaṃ karomi । tac chrutvā te trayo api vane sandhyā-kālaṃ yāvad bhrāntāḥ, paraṃ na kiñcit sattvam āsāditam । atha caturakaś cintayāmāsa-yadi śaṅkukarṇo ayaṃ vyāpādyeta tataḥ sarveṣāṃ katicid dināni tṛptir bhavati । paraṃ nainaṃ svāmī mitratvād āśraya-samāśritatvāc ca vināśayiṣyati । athavā buddhi-prabhāveṇa svāminaṃ pratibodhya tathā kariṣye yathā vyāpādayiṣyati । uktaṃ ca-
avadhyaṃ vāthavāgamyam akṛtyaṃ nāsti kiṃcana । loke buddhimatām atra tasmāt tāṃ yojayāmy aham ।। evaṃ vicintya śaṅkukarṇam idam āha-bhoḥ śaṅkukarṇa ! svāmī tāvat pathyaṃ vinā kṣudhayā paripīḍyate । svāmya-bhāvād asmākam api dhruvaṃ vināśa eva । tato vākyaṃ kiñcit svāmy-arthe vadiṣyāmi । tac chrūyatām । śaṅkukarṇa āha-bhoḥ śīghraṃ nivedyatāṃ, yena te vacanaṃ śīghraṃ nirvikalpaṃ karomi । aparaṃ svāminohite kṛte mayā sukṛta-śataṃ kṛtaṃ bhaviṣyati ।
atha caturaka āha-bho bhadra ! ātma-śarīraṃ dviguṇa-lābhena svāmine prayaccha, yena te dviguṇaṃ śarīraṃ bhavati । svāminaḥ punaḥ prāṇa-yātrā bhavati । tad ākarṇya śaṅkukarṇaḥ prāha-bhadra ! yady evaṃ tan madīya-prayojanam etad ucyatām । svāmy-arthaḥ kriyatām iti । param atra dharmaḥ pratibhūḥ iti । te vicintya sarve siṃha-sakāśam ājagmuḥ । tataś caturaka āha-deva ! na kiñcit sattvaṃ prāptam । bhagavān ādityo apy astaṃ gataḥ । tad yadi svāmī dviguṇaṃ śarīraṃ prayacchati । tataḥ śaṅkukarṇo ayaṃ dviguṇa-vṛddhyā sva-śarīraṃ prayacchati dharma-pratibhuvā । siṃha āha-bhoḥ, yady evaṃ tat sundarataram । vyavahārasyāsya dharmaḥ pratibhūḥ kriyatām iti ।
atha siṃha-vacanānantaraṃ vṛka-śṛgālābhyāṃ vidāritobhaya-kukṣiḥ śaṅkukarṇaḥ pañcatvam upāgataḥ । atha vajra-daṃṣṭraś caturakam āha-bhoś caturaka ! yāvad ahaṃ nadīṃ gatvā snānaṃ devatārcana-vidhiṃ kṛtvāgacchāmi, tāvat tvayātrāpamattena bhāvyam ity uktvā nadyāṃ gataḥ । atha tasmin gate caturakaś cintayāmāsa-kathaṃ mamaikākino bhojyo ayam uṣṭro bhaviṣyati iti vicintya kravyamukham āha-bhoḥ kravyamukha ! kṣudhālur bhavān । tad yāvad asau svāmī nāgacchati, tāvat tvam asyoṣṭrasya māṃsaṃ bhakṣaya । ahaṃ tvāṃ svāmino nirdoṣaṃ pratipādayiṣyāmi । so api tac chrutvā yāvat kiñcin māṃsam āsvādayati tāvac caturakeṇoktam-bhoḥ kravyamukha ! samāgacchati svāmī । tat tyaktvainaṃ dūre tiṣṭha, yenāsya bhakṣaṇaṃ na vikalpayati ।
tathānuṣṭhite siṃhaḥ samāyāto yāvad uṣṭraṃ paśyati tāvad riktīkṛta-hṛdayo dāserakaḥ । tato bhṛkuṭiṃ kṛtvā paruṣataram āha-aho kenaiṣa uṣṭra ucchiṣṭatāṃ nīto, yena tam api vyāpādayāmi । evam abhihite kravyamukhaś caturaka-mukham avalokayati । atha caturako vihasyovāca-bhoḥ ! mām anādṛtya piśitaṃ bhakṣayitvādhunā man-mukham avalokayasi । tad-āsvādayāsya durṇaya-taroḥ phalam iti । tad ākarṇya kravyamukho jīva-nāśa-bhayād dūra-deśaṃ gataḥ । etasminn antare tena mārgeṇa dāseraka-sārtho bhārākrāntaḥ samāyātaḥ । tasyāgresaroṣṭrasya kaṇṭhe mahatī ghaṇṭā baddhā । tasyāḥ śabdaṃ durato apy ākarṇya siṃho jambukam āha-bhadra, jñāyatāṃ kim eṣa raudraḥ śabdaḥ śrūyate'śruta-pūrvaḥ ? tac chrutvā, caturakaḥ kiñcid vanāntaraṃ gatvā satvaram abhyupetya provāca-svāmin ! gamyatāṃ gamyatāṃ yadi śaknoṣi gantum ।
so abravīt-bhadra, kim evaṃ māṃ vyākulayasi । tat kathaya kim etat ? iti caturaka āha-svāmin, eṣa dharmarājas tavopari kupitaḥ । yad anenākāle dāserako ayaṃ madīyo vyāpāditaḥ । tat sahasra-guṇam uṣṭram asya sakāśād grahīṣyāmi । iti niścitya bṛhan-mānam ādāyāgresarasyoṣṭrasya grīvāyāṃ ghaṇṭāṃ baddhvā badhya-dāseraka-saktān api pitṛ-pitāmahān ādāya vaira-niryātanārtham āyāta eva । siṃho api tac chrutvā sarvato dūrād evāvalokya mṛtam uṣṭraṃ parityajya prāṇa-bhayāt praṇaṣṭaḥ । caturako api śanaiḥ śanais tasyoṣṭrasya māṃsaṃ bhakṣayāmāsa । ato ahaṃ bravīmi-parasaya pīḍanaṃ kurvan iti । atha damanake gate sañjīvakaś cintayāmāsa-aho kim etan mayā kṛtam ? yac chaṣpādo api māṃsāśitas tasyānugaḥ saṃvṛttaḥ । athavā sādhv idam ucyate- agamyāni pumān yāti yo asevyāṃś ca niṣevate ।
sa mṛtyum upagṛhṇāti garbham aśvatarī yathā ।। tat kiṃ karomi ? kva gacchāmi ? kathaṃ me śāntir bhaviṣyati ? athavā tam eva piṅgalakaṃ gacchāmi । kadācin māṃ śaraṇāgataṃ rakṣati । prāṇair na viyojayati । yata uktaṃ ca- tat tāsām upaśāntaye sumatibhiḥ kāryo viśeṣān nayaḥ । dagdhānāṃ kila vahninā hita-karaḥ seko api tasyodbhavaḥ ।।
nityaṃ samāśritavatāṃ suhita-kriyāṇām । yad bhāvi tad bhavati nātra vicāra-hetuḥ ।। aparaṃ cānyatra gatasyāpi me kasyacid duṣṭa-sattvasya māṃsāśinaḥ sakāśān mṛtyur bhaviṣyati । tad varaṃ siṃhāt । uktaṃ ca- mahadbhiḥ spardhamānasya vipad eva garīyasī ।
danta-bhaṅge'pi nāgānāṃ ślāghyo giri-vidāraṇe ।। mahato api kṣayaṃ labdhvā ślāghyaṃ nīco api gacchati । dānārthī madhupo yadvad gaja-karṇa-samāhataḥ ।। grāhākīrṇam ivābhirāma-kamala-cchāyā-sanāthaṃ saraḥ ।
duḥkhena pravigāhyate sa-cakitaṃ rājñāṃ manaḥ sāmayam ।। evaṃ paṭhan damanakoktākāraṃ piṅgalakaṃ dṛṣṭvā pracakitaḥ saṃvṛta-śarīro dūrataraṃ praṇāma-kṛtiṃ vināpy upaviṣṭaḥ । piṅgalako api tathāvidhaṃ taṃ vilokya damanaka-vākyaṃ śraddadhānaḥ kopāt tasyopari papāta । atha sañjīvakaḥ khara-nakha-vikartita-pṛṣṭhaḥ śṛṅgābhyāṃ tad-udaram ullikhya katham api tasmād apetaḥ śṛṅgābhyāṃ hantum icchan yuddhāyāvasthitaḥ । atha dvāv api tau puṣpita-palāśa-pratimau paraspara-vadha-kāṅkṣiṇau dṛṣṭvā karaṭako damanakam āha-bho mūḍha-mate ! anayor virodhaṃ vitanvatā tvayā sādhu na kṛtam । na ca tvaṃ nīti-tattvaṃ vetsi । nītividbhir uktaṃ ca- kāryāṇy uttama-daṇḍa-sāhasa-phalāny āyāsa-sādhyāni ye prītyā saṃśamayanti nīti-kuśalāḥ sāmnaiva te mantriṇaḥ ।
teṣāṃ durnaya-ceṣṭitair narapater āropyate śrīs tulām ।। tad yadi svāmy-abhighāto bhaviṣyati tat kiṃ tavdīya-mantra-buddhyā kriyate । atha sañjīvako na badhyate tathāpy abhavyam । yataḥ prāṇa-sandehāt tasya ca vadhaḥ । tan mūḍha ! kathaṃ tvaṃ mantri-padam abhilaṣasi । sāma-siddhiṃ na vetsi । tad vṛthā manoratho ayaṃ te daṇḍaruceḥ । uktaṃ ca- sāmādi-daṇḍa-paryanto nayaḥ proktaḥ svayambhuvā । teṣāṃ daṇḍas tu pāpīyāṃs taṃ paścād viniyojayet ।।
sāmnaiva yatra siddhir na tatra daṇḍo budhena viniyojyaḥ । pittaṃ yadi śarkarayā śāmyati ko arthaḥ paṭolena ।। ādau sāma prayoktavyaṃ puruṣeṇa vijānatā । sāma-sādhyāni kāryāṇi vikriyāṃ yānti na kvacit ।।
na candreṇa na cāuṣadhyā na sūryeṇa na vahninā । sāmnaiva vilayaṃ yāti vidveṣa-prabhavaṃ tamaḥ ।। tathā yat tvaṃ mantritvam abhilaṣasi, tad apy ayuktam । yatas tvaṃ mantri-gatiṃ na vetsi । yataḥ pañca-vidho mantraḥ । sa ca karmaṇām ārambhopāyaḥ, puruṣa-dravya-sampat, deśa-kāla-vibhāgaḥ, vinipāta-pratīkāraḥ, kārya-siddhiś ceti । so ayaṃ svāmy-amātyayor ekatamasya kiṃ vā dvayor api vinipātaḥ samutpadyate lagnaḥ । tad yadi kācic chaktir asti tad vicintyatāṃ vinipāta-pratīkāraḥ । bhinna-sandhāne hi mantriṇāṃ buddhi-parīkṣā । tan mūrkha ! tat kartum asamarthatvaṃ yato viparīta-buddhir asi । uktaṃ ca- mantriṇāṃ bhinna-sandhāne bhiṣajāṃ sāṃnipātike ।
karmaṇi vyajyate prajñā susthe ko vā na paṇḍitaḥ ।। ghātayitum eva nīcaḥ para-kāryaṃ vetti na prasādhayitum । pātayitum eva śaktir nākhoruddhartum anna-piṭakam ।। athavā na te doṣo ayam । svāmino doṣaḥ । yas te vākyaṃ śraddadhāti । uktaṃ ca-
budhopadiṣṭena pathā na yānti ye । samasta-sambādham anartha-pañjaram ।। tad yadi tvam asya mantrī bhaviṣyasi tadānyo api kaścin nāsya samīpe sādhu-janaḥ sameṣyati । uktaṃ ca- guṇālayo apy asan mantrī nṛpatir nādhigamyate ।
prasanna-svādu-salilo duṣṭa-grāhyo yathā hradaḥ ।। tathā ca śiṣṭa-jana-rahitasya svāmino api nāśo bhaviṣyati । uktaṃ ca- citrāsvāda-kathair bhṛtyair anāyāsita-kārmukaiḥ । ye ramante nṛpās teṣāṃ ramante ripavaḥ śriyā ।।
tat kiṃ mūrkhopadeśena । kevalaṃ doṣo na guṇaḥ । uktaṃ ca- nānāmyaṃ namate dāru nāśmani syāt kṣura-kriyā । sūcī-mukhaṃ vijānīhi nāśiṣyāyopaśyate ।। asti kasmiṃścit parvataika-deśe vānara-yūtham । tac ca kadācid dhemanta-samaye'tikaṭhora-vāta-saṃsparśa-vepamāna-kalevaraṃ tuṣāra-varṣoddhata-pravarṣa-ghana-dhārā-nipāta-samāhataṃ na kathañcic chāntim agamat । atha kecid vānarā vahni-kaṇa-sadṛśāni guñjā-phalāny avacitya vahni-vāñchayā phūtkurvantaḥ samantāt tasthuḥ ।
atha sucīmukho nāma pakṣī teṣāṃ taṃ vṛthāyāsamavalokya provāca-bhoḥ, sarve mūrkhā yūyam । naite vahni-kaṇāḥ guñjā-phalāni etāni । tat kiṃ vṛthā śrameṇa । naitasmāc chīta-rakṣā bhaviṣyati । tad anviṣyatāṃ kaścin nirvāto vana-pradeśo guhā giri-kandaraṃ vā । adyāpi sa-ṭopā medhā dṛśyante । atha teṣām ekatamo vṛddha-vānaras tam uvāca-bho mūrkha ! kiṃ tāvad anena vyāpāreṇa । tad gamyatām । uktaṃ ca- muhur vighnita-karmāṇaṃ dyūta-kāraṃ parājitam । nālāpayed viveka-jño yadīcchet siddhim ātmanaḥ ।।
ākheṭakaṃ vṛthākleśaṃ mūrkhaṃ vyasanasaṃsthitam । samālāpena yo yuṅkte sa gacchati parābhavam ।। so api tam anādṛtya bhūyo api vānarān anavaratam āha-bhoḥ ! kiṃ vṛthā kleśena ? atha yāvad asau na kathañcit pralapan viramati tāvad ekena vānareṇa vyartha-śramatvāt kupitena pakṣābhyāṃ gṛhītvā śilāyām āsphālita uparataś ca । ato ahaṃ bravīmi-nānamyaṃ namate dāru ity ādi । tathā ca-
upadeśo hi mūrkhāṇāṃ prakopāya na śāntaye । payaḥ-pānaṃ bhujaṅgānāṃ kevalaṃ viṣa-vardhanam ।। upadeśo na dātavyo yādṛśe tādṛśe nare । paśya vānaramūrkheṇa sugṛhī nirgṛhīkṛtā ।।
kasmiṃścid vane śamī-vṛkṣa-śākhālambita-vasathaṃ kṛtvāraṇya-caṭaka-dampatī prativasataḥ sma । atha kadācit tayoḥ sukha-saṃsthayor hemanta-megho mandaṃ mandaṃ varṣitum ārabdhaḥ । atrāntare kaścic chākhā-mṛgo vātāsāra-samāhataḥ proddhūṣita-śarīro dantavīṇāṃ vādayan vepamānas tasyāḥ śamyā mūlam āsādyopaviṣṭaḥ । atha taṃ tādṛṣam avalokya caṭakā prāha-bho bhadra ! hasta-pāda-samopeto dṛśyase puruṣākṛtiḥ । śītena bhidyase mūḍha kathaṃ na kuruṣe gṛham ।। etac chrutvā tāṃ vānaraḥ sakopam āha-adhame kasmān na tvaṃ mauna-vratā bhavasi ? aho dhārṣṭyam asyāḥ । adya mām upahasati- sūcī-mukhi durācārā raṇḍā paṇḍita-vādinī । nāśaṅkate prajalpantī tat kim enāṃ na hanmy aham ।।
vācyaṃ śraddhā-sametasya pṛcchateś ca viśeṣataḥ । proktaṃ śraddhā-vihīnasya araṇya-ruditopamam ।। tat kiṃ bahunā tāvat । kulāya-sthitayā tayā punar apy abhihitaḥ । sa tāvat tāṃ śamīm āruhya tasyāḥ kulāyaṃ śatadhā khaṇḍaśo akarot । ato ahaṃ bravīmi-upadeśo na dātavyaḥ iti । tan mūrkha ! śikṣāpito api na śikṣitas tvam । athavā na te doṣo asti, yataḥ sādhoḥ śikṣā guṇāya sampadyate, nāsādhoḥ । uktaṃ ca-
kiṃ karoty eva pāṇḍityam asthāne viniyojitam । andhakāra-praticchanne ghaṭe dīpa ivāhitaḥ ।। tad-vyartha-pāṇḍityam āśritya mama vacanam aśṛṇvann ātmanaḥ śāntim api vetsi । tan nūnam apajātas tvam । uktaṃ ca- jātaḥ putro anujātaś ca atijātas tathaiva ca ।
apajātaś ca loke'smin mantavyāḥ śāstra-vedibhiḥ ।। mātṛ-tulya-guṇo jātas tv anujātaḥ pituḥ samaḥ । atijāto adhikas tasmād apajāto adhamādhamaḥ ।। apy ātmano vināśaṃ gaṇayati na khalaḥ para-vyasana-hṛṣṭaḥ ।
prāyo mastaka-nāśe samara-mukhe nṛtyati kabandhaḥ ।। dharma-buddhiḥ kubuddhiś ca dvāv etau viditau mama । putreṇa vyartha-pāṇḍityāt pitā dhūmena ghātitaḥ ।। kasmiṃścid deśe dharmabuddhiḥ pāpabuddhiś ca dve mitre prativasataḥ । atha kadācit pāpabuddhinā cintitaṃ yad-ahaṃ tāvan mūrkho dāridryopetaś ca । tad enaṃ dharmabuddhim ādāya deśāntaraṃ gatvā asyāśrayeṇārthopārjanāṃ kṛtvainam api vañcayitvā sukhībhavāmi ।
athānyasminn ahani pāpabuddhir dharmabuddhiṃ prāha-bho mitra ! vārdhaka-bhāve kiṃ tv ātma-viceṣṭitaṃ smarasi । deśāntaram adṛṣṭvā kāṃ śiṣṭa-janasya vārttāṃ kathayiṣyasi ? uktaṃ ca- deśāntareṣu bahu-vidha-bhāṣā-veṣādi yena na jñātam । bhramatā dharaṇī-pīṭhe tasya phalaṃ janmano vyartham ।। vidyāṃ vittaṃ śilpaṃ tāvan nāpnoti mānavaḥ samyak ।
yāvad vrajati na bhūmau deśād deśāntaraṃ hṛṣṭaḥ ।। atha tasya tad-vacanam ākarṇya prahṛṣṭa-manās tenaiva saha guru-janānujñātaḥ śubhe'hani deśāntaraṃ prasthitaḥ । tatra ca dharmabuddhi-prabhāveṇa bhramatā pāpabuddhinā prabhūtataraṃ vittam āsāditam । tataś ca tau dvāv api prabhūtopārjita-dravyau prahṛṣṭau sva-gṛhaṃ praty autsukyena prasthitau । uktaṃ ca- prāpta-vidyārtha-śilpānāṃ deśāntara-nivāsinām । krośa-mātro api bhū-bhāgaḥ śata-yojanavad bhavet ।।
atha sva-sthāna-samīpa-vartinā pāpabuddhinā dharmabuddhir abhihitaḥ-bhadra ! na sarvam etad dhanaṃ gṛhaṃ prati netuṃ yujyate । yataḥ kuṭumbino bāndhavāś ca prārthayiṣyante । tad atraiva vana-gahane kvāpi bhūmau nikṣipya kiñcin mātram ādāya gṛhaṃ praviśāvaḥ । bhūyo api prayojane sañjāte tan-mātraṃ sametyāsmāt sthānān neṣyāvaḥ । uktaṃ ca- na vittaṃ darśayet prājñaḥ kasyacit svalpam apy aho । muner api yatas tasya darśanāc calate manaḥ ।। yathāmiṣaṃ jale matsyair bhakṣyate śvāpadair bhuvi ।
ākāśe pakṣibhiś caiva tathā sarvatra vittavān ।। tad ākarṇya dharmabuddhir āha-bhadra evaṃ kriyatām । tathānuṣṭhite dvāv api tau sva-gṛhaṃ gatvā sukhena saṃsthitavantau । athānyasminn ahani pāpabuddhir niśīthe'ṭavyāṃ gatvā tat sarvaṃ vittaṃ samādāya gartaṃ pūrayitvā sva-bhavanaṃ jagāma । athānyedyur dharmabuddhiṃ sametya provāca-sakhe bahu-kuṭumbā vayaṃ vittābhāvāt sīdāmaḥ । tad gatvā tatra sthāne kiṃcin mātraṃ dhanam ānayāvaḥ । so abravīt-bhadra, evaṃ kriyatām ।
atha dvāv api gatvā tat sthānaṃ yāvat khanatas tāvad riktaṃ bhāṇḍaṃ dṛṣṭavantau । atrāntare pāpabuddhiḥ śiras tāḍayan provāca-bho dharmabuddhe ! tvayā hṛtam etad dhanaṃ, nānyena । yato bhūyo api gartāpūraṇaṃ kṛtam । tat prayaccha me tasyārdham । anyathāhaṃ rāja-kule nivedayiṣyāmi । sa āha-bho durātman ! mā maivaṃ vada । dharmabuddhiḥ khalv aham । naitac caura-karma karomi । uktaṃ ca- mātṛvat para-dārāṇi para-dravyāṇi loṣṭavat । ātmavat sarva-bhūtāni vīkṣante dharma-buddhayaḥ ।।
evaṃ dvāv api vivadamānau dharmādhikāriṇaṃ gatau ? procatuś ca parasparaṃ dūṣayantau । atha dharmādhikaraṇādhiṣṭhita-puruṣair divyārthaṃ yāvan niyojitau tāvat pāpabuddhir āha- aho na samyag-dṛṣṭo nyāyaḥ । uktaṃ ca- vivāde anviṣyate patraṃ tad-abhāve'pi sākṣiṇaḥ । sākṣy abhāvāt tato divyaṃ pravadanti manīṣiṇaḥ ।। tad atra viṣaye mama vṛkṣa-devatāḥ sākṣi-bhūtās tiṣṭhanti । tā apy āvayor ekataraṃ cauraṃ sādhuṃ vā kariṣyanti । atha taiḥ sarvair abhihitam-bho yuktam uktaṃ bhavatā । uktaṃ ca-
antyajo api yadā sākṣī vivāde samprajāyate । na tatra yujyate divyaṃ kiṃ punar vana-devatāḥ ।। tad asmākam apy atra viṣaye mahat kautūhalam vartate । pratyūṣa-samaye yuvābhyām apy asmābhiḥ saha tatra vanoddeśe gantavyam iti । etasminn antare pāpabuddhiḥ sva-gṛhaṃ gatvā sva-janakam uvāca-tāta, prabhūto ayaṃ mayārtho dharmabuddheś coritaḥ । sa ca tava vacanena pariṇatiṃ gacchati । anyathāsmākaṃ prāṇaiḥ saha yāsyati । sa āha-vatsa, drutaṃ vada yena procya tad dravyaṃ sthiratāṃ nayāmi ।
pāpabuddhir āha-tāta, asti tat-pradeśe mahā-śamī । tasyāṃ mahat koṭaram asti । tatra tvaṃ sāṃpratam eva praviśa । tataḥ prabhāte yadāhaṃ satya-śrāvaṇaṃ karomi, tadā tvayā vācyaṃ yad dharmabuddhiś caura iti । tathānuṣṭhite pratyūṣe snātvā pāpabuddhiḥ dharmabuddhi-puraḥ-saro dharmādhikaraṇakaiḥ saha tāṃ śamīm abhyetya tāra-svareṇa provāca । ādityacandrāv anilo analaś ca dyaur bhūmir āpo hṛdayaṃ yamaś ca । ahaś ca rātriś ca ubhe ca sandhye dharmo hi jānāti narasya vṛttam ।। bhagavati vana-devate ! āvayor madhye yaś caura tat kathayata ।
atha pāpabuddhi-pitā śamī-koṭara-sthaḥ provāca-bho, dharmabuddhinā hṛtam etad dhanam । tad ākarṇya sarve te rāja-puruṣā vismayotphulla-locanā yāvad dharmabuddher vitta-haraṇocitaṃ nigrahaṃ śāstra-dṛṣṭyāvalokayanti tāvad dharmabuddhinā tac chamī-koṭaraṃ vahni-bhojya-dravyaiḥ pariveṣṭya vahninā sandīpitam । atha jvalati tasmin śamī-koṭare'rdha-dagdha-śarīraḥ sphuṭitekṣaṇaḥ karuṇaṃ paridevayan pāpabuddhi-pitā niścakrāma । tataś ca taiḥ sarvaiḥ pṛṣṭaḥ-bho kim idam ? ity ukte idaṃ sarvaṃ kukṛtyaṃ pāpabuddheḥ kāraṇāj jātam ity uktvā mṛtaḥ । tatas te rāja-puruṣāḥ pāpabuddhiṃ śamī-śākhāyāṃ pratilambya dharmabuddhiṃ praśaṃsyedam ūcuḥ- aho sādhv idam ucyate- upāyaṃ cintayet prājñas tathāpāyam api cintayet ।
paśyato baka-mūrkhasya nakulair bhakṣitāḥ sutāḥ ।। asti kasmiṃścid vanoddeśe bahu-baka-sanātho vaṭa-pādapaḥ । tasya koṭare kṛṣṇa-sarpaḥ prativasati sma । sa ca baka-bālakān ajāta-pakṣān api sadaiva bhakṣayan kālaṃ nayati । athaiko bakas tena bhakṣitāny apatyāni dṛṣṭvā śiśu-vairāgyāt saras-tīram āsādya bāṣpa-pūraita-nayano adho-mukhas tiṣṭhati । taṃ ca tādṛk-ceṣṭitam avalokya kulīrakaḥ provāca-māma kim evaṃ rudyate bhavatādya ? sa āha-bhadra kiṃ karomi ? mama manda-bhāgyasya bālakāḥ koṭara-nivāsinā sarpeṇa bhakṣitāḥ । tad-duḥkha-duḥkhito ahaṃ rodimi । tat kathaya me yady asti kaścid upāyas tad-vināśāya । tad ākarṇya kulīrakaś cintayāmāsa-ayaṃ tāvad asmat-sahaja-vairī । tathopadeśaṃ prayacchāmi satyānṛtaṃ yathānye'pi bakāḥ sarve saṅkṣayam āyānti । uktaṃ ca- navanīta-samāṃ vāṇīṃ kṛtvā cittaṃ tu nirdayam ।
tathā prabodhyate śatruḥ sānvayo mriyate yathā ।। āha ca-māma, yady evaṃ tan matsya-māṃsa-khaṇḍāni nakulasya bila-dvārāt sarpa-koṭaraṃ yāvat prakṣipa yathā nakulas tan-mārgeṇa gatvā taṃ duṣṭa-sarpaṃ vināśayati । atha tathānuṣṭhite matsya-māṃsānusāriṇā nakulena taṃ kṛṣṇa-sarpaṃ nihatya te'pi tad-vṛkṣāśrayāḥ sarve bakāś ca śanaiḥ śanair bhakṣitāḥ । ato vayaṃ brūmaḥ-upāyaṃ cintayed iti । evaṃ mūḍha ! tvayāpy apāyaś cintito nopāyaḥ pāpa-buddhivat । tan na bhavasi tvaṃ sajjanaḥ । kevalaṃ pāpa-buddhir asi । jñāto mayā svāminaḥ prāṇa-sandehānayanāt । prakaṭīkṛtaṃ tvayā svayam evātmano duṣṭatvaṃ kauṭilyaṃ ca । athavā sādhv idam ucyate-
yatnād api kaḥ paśyec chikhinām āhāra-niḥsaraṇa-mārgam । yadi jalada-dhvani-muditās ta eva mūḍhā na nṛtyeyuḥ ।। yadi tvaṃ svāminam enāṃ daśāṃ nayasi tad asmad-vidhasya kā gaṇanā ? tasmān mamāsannena bhavatā na bhāvyam । uktaṃ ca- tulāṃ loha-sahasrasya yatra khādanti mūṣakāḥ ।
rājaṃs tatra harec chyeno bālakaṃ nātra saṃśayaḥ ।। asti kasmiṃścid adhiṣṭhāne jīrṇadhano nāma vaṇik-putraḥ । sa ca dravya-kṣayād deśāntara-gamana-manā vyacintayat- yatra deśe atha vā sthāne bhogān bhuktvā svavīryataḥ । tasmin vibhavahīno yo vaset sa puruṣādhamaḥ ।।
yenāhaṃkārayuktena ciraṃ vilasitaṃ purā । dīnaṃ vadati tatraiva yaḥ pareṣāṃ sa ninditaḥ ।। tasya ca gṛhe sahasra-loha-bhāra-ghaṭitā pūrva-puruṣopārjitā tulāsīt । tāṃ ca kasyacid chreṣṭino gṛhe nikṣepa-bhūtāṃ kṛtvā deśāntaraṃ prasthitaḥ । tataḥ suciraṃ kālaṃ deśāntaraṃ yathecchayā bhrāntvā punaḥ sva-puram āgatya taṃ śreṣṭhinam uvāca-bhoḥ śreṣṭhin ! dīyatāṃ me sā nikṣepa-tulā । sa āha-bho ! nāsti sā tvadīyā tulā । mūṣikair bhakṣitā ।
jīrṇadhana āha-bhoḥ śreṣṭhin ! nāsti doṣas te yadi mūṣikair bhakṣiteti । īdṛg evāyaṃ saṃsāraḥ । na kiṃcid atra śāśvatam asti । param ahaṃ nadyāṃ snānārthaṃ gamiṣyāmi । tat tvam ātmīyaṃ śiśum enaṃ dhanadeva-nāmānaṃ mayā saha snānopakaraṇa-hastaṃ preṣayeti । so api caurya-bhayāt tasya śaṅkitaḥ sva-putram uvāca-vatsa, pitṛvyo ayaṃ tava snānārthaṃ nadyāṃ yāsyati । tad gamyatām anena sārdhaṃ snānopakaraṇam ādāyeti । aho sādhv idam ucyate- na bhaktyā kasyacit ko api priyaṃ prakurute naraḥ । muktvā bhayaṃ pralobhaṃ vā kārya-kāraṇam eva vā ।।
atyādaro bhaved yatra kārya-kāraṇa-varjitaḥ । tatra śaṅkā prakartavyā pariṇāme'sukhāvahā ।। athāsau vaṇik-śiśuḥ snānopakaraṇam ādāya prahṛṣṭa-manās tenābhyāgatena saha prasthitaḥ । tathānuṣṭhite vaṇik snātvā taṃ śiśuṃ nadī-guhāyāṃ prakṣipya tad-dvāraṃ bṛhac-chilayācchādya satvaraṃ gṛham āgataḥ । pṛṣṭaś ca tena vaṇijā-bho abhyāgata tat kathyatāṃ kutra me śiśur yas tvayā saha nadīṃ gataḥ iti । sa āha-nadī-taṭāt sa śyenena hṛta iti ।
śreṣṭhy āha-mithyā-vādin ! kiṃ kvacic chyeno bālaṃ hartuṃ śaknoti ? tat samarpaya me sutam, anyathā rāja-kule nivedayiṣyāmīti । sa āha-bhoḥ satyavādin ! yathā śyeno bālaṃ na nayati tathā mūṣikā api loha-bhāra-ghaṭitāṃ tulāṃ na bhakṣayanti । tad arpaya me tulāṃ yadi dārakeṇa prayojanam । evaṃ vivadamānau dvāv api rāja-kulaṃ gatau । tatra śreṣṭhī tāra-svareṇa provāca-bho abrahmaṇyam abrahmaṇyam । mama śiśur anena caureṇāpahṛtaḥ । atha dharmādhikāriṇas tam ūcuḥ-bhoḥ samarpyatāṃ śreṣṭhi-sutaḥ ।
sa āha-kiṃ karomi ? paśyato me nadī-taṭāc chyenenāpahṛtaḥ śiśuḥ । tac chrutvā te procuḥ-bho na satyam abhihitaṃ bhavatā । kiṃ śyenaḥ śiśuṃ hartuṃ samartho bhavati ? sa āha-bho bhoḥ śrūyatāṃ mad-vacaḥ । tulāṃ loha-sahasrasya yatra khādanti mūṣikāḥ ।
rājaṃs tatra harec chyeno bālakaṃ nātra saṃśayaḥ ।। tataḥ śreṣṭhī sabhyānām agre sarvaṃ vṛttāntaṃ nivedayāmāsa । tatas tair vihasya dvāv api tau parasparaṃ sambodhya tulā-śiśu-pradānena santoṣitau । ato ahaṃ bravīmi-tulāṃ loha-sahasrasya iti । tan mūrkha ! sañjīvaka-prasādam asahamānena tvayaitat kṛtam । aho sādhv idam ucyate- dātāraṃ kṛpaṇā ṛjūn anṛjavo vitte sthitaṃ nirdhanāḥ ।
nānā-śāstra-vicakṣaṇaṃ ca puruṣaṃ nindanti mūrkhāḥ sadā ।। mūrkhāṇāṃ paṇḍitā dveṣyā nirdhanānāṃ mahādhanāḥ । vratinaḥ pāpa-śīlānām asatīnāṃ kula-striyaḥ ।। tan mūrkha tvayā hitam apy ahitaṃ kṛtam । uktaṃ ca-
paṇḍito api varaṃ śatrur na mūrkho hita-kārakaḥ । vānareṇa hato rājā viprāś cīreṇa rakṣitāḥ ।। kasyacid rājño nityaṃ vānaro atibhakti-paro aṅga-sevako antaḥ-pure apy apratiṣiddha-prasaro ativiśvāsa-sthānam abhūt । ekadā rājño nidrāṃ gatasya vānare vyajanaṃ nītvā vāyuṃ vidadhati rājño vakṣaḥ-sthalopari makṣikopaviṣṭā । vyajanena muhur muhur niṣidhyamānāpi punaḥ punas tatra evopaviśati । tatas tena svabhāva-capalena mūrkheṇa vānareṇa kruddhena satā tīkṣṇaṃ khaḍgam ādāya tasyā upari prahāro vihitaḥ । tato makṣikoḍḍīya gatā, paraṃ tena śita-dhāreṇāsinā rājño vakṣo dvidhā jātaṃ rājā mṛtaś ca । tasmāc cirāyur icchatā nṛpeṇa mūrkho anucaro na rakṣaṇīyaḥ । aparam ekasmin nagare ko api vipro mahā-vidvān paraṃ pūrva-janma-yogena cauro vartate । tasmin pure'nya-deśād āgatāṃś caturo viprān bahūni vastūni vikrīṇato dṛṣṭvā cintitavān-aho kenopāyenaiṣāṃ dhanaṃ labhe । iti vicintya teṣāṃ puro anekāni śāstroktāni subhāṣitāni cātipriyāṇi madhurāṇi vacanāni jalpatā teṣāṃ manasi viśvāsam utpādya sevā kartum ārabdhā । athavā sādhv idam ucyate-
asatī bhavati salajjā kṣāraṃ nīraṃ ca śītalaṃ bhavati । dambhī bhavati vivekī priyavaktā bhavati dhūrtajanaḥ ।। atha tasmin sevāṃ kurvati tair vipraiḥ sarva-vastūni vikrīya bahu-mūlyāni ratnāni krītāni । tatas tāni jaṅghā-madhye tat-samakṣaṃ prakṣipya sva-deśaṃ prati gantum udyamo vihitaḥ । tataḥ sa dhūrta-vipras tān viprān gantum udyatān prekṣya cintā-vyākulita-manāḥ saṃjātaḥ- aho dhanam etan na kiṃcin mama caṭitam । athaibhiḥ saha yāmi । pathi kvāpi viṣaṃ dattvaitān nihatya sarva-ratnāni gṛhṇāmi । iti vicintya teṣām agre sa-karuṇaṃ vilapyedam āha-bho mitrāṇi ! yūyaṃ mām ekākinaṃ muktvā gantum udyatāḥ । tan me mano bhavadbhiḥ saha sneha-pāśena baddhaṃ bhavad-viraha-nāmnaivākulaṃ sañjātaṃ yathā dhṛtiṃ kvāpi na dhatte । yūyam anugrahaṃ vidhāya sahāya-bhūtaṃ mām api sahaiva nayata । tad-vacaḥ śrutvā te karuṇārdra-cittās tena samam eva sva-deśaṃ prati prasthitāḥ । athādhvani teṣāṃ pañcānām api pallī-pura-madhye vrajatāṃ dhvāṅkṣāḥ kathayitum ārabdhāḥ-re re kirātāḥ ! dhāvata dhāvata । sa-pāda-lakṣa-dhanino yānti । etān nihatya dhanaṃ nayata ।
tataḥ kirātair dhvāṅkṣa-vacanam ākarṇya satvaraṃ gatvā te viprā laguḍa-prahārair jarjarī-kṛtya vastrāṇi mocayitvā vilokitāḥ, paraṃ dhanaṃ kiṃcin na labdham । tadā taiḥ kirātair abhihitam-bhoḥ pānthāḥ ! purā kadāpi dhvāṅkṣa-vacanam anṛtaṃ nāsīt । tato bhavatāṃ saṃnidhau kvāpi dhanaṃ vidyate tad arpayata । anyathā sarveṣām api vadhaṃ vidhāya carma vidārya pratyaṅgaṃ prekṣya dhanaṃ neṣyāmaḥ । tadā teṣām īdṛśaṃ vacanam ākarṇya caura-vipreṇa manasi cintitam-yadaiṣāṃ viprāṇāṃ vadhaṃ vidhāyāṅgaṃ vilokya ratnāni neṣyanti, tadāpi māṃ vadhiṣyanti tato ahaṃ pūrvam evātmānam aratnaṃ samarpyaitān muñcāmi । uktaṃ ca- mṛtyor bibheṣi kiṃ bāla na sa bhītaṃ vimuñcati । adya vābda-śatānte vā mṛtyur vai prāṇināṃ dhruvaḥ ।।
gavārthe brāhmaṇārthe ca prāṇa-tyāgaṃ karoti yaḥ । sūryasya maṇḍalaṃ bhittvā sa yāti paramāṃ gatim ।। iti niścityābhihitaṃ-bhoḥ kirātāḥ ! yady evaṃ tato māṃ pūrvaṃ nihatya vilokayata । tatas tais tathānuṣṭhite taṃ dhana-rahitam avalokyāpare catvāro api muktāḥ । ato ahaṃ bravīmi-paṇḍito api varaṃ śatruḥ iti । athaivaṃ saṃvadatoḥ sañjīvakaḥ kṣaṇam ekaṃ pīṅgalakena saha yuddhaṃ kṛtvā tasya khara-nakhara-prahārābhihito gatāsur vasundharā-pīṭhe nipapāta । atha taṃ gatāsum avalokya piṅgalakas tad-guṇa-smaraṇārdra-hṛdayaḥ provāca-bhoḥ, ayuktaṃ mayā pāpena kṛtaṃ sañjīvakaṃ vyāpādayatā । yato viśvāsa-ghātād anyan nāsti pāpataraṃ karma । uktaṃ ca-
mitra-drohī kṛtaghnaś ca yaś ca viśvāsa-ghātakaḥ । te narā narakaṃ yānti yāvac candra-divākarau ।। bhṛtyasya vā buddhimato vināśe । naṣṭāpi bhūmiḥ sulabhā na bhṛtyāḥ ।।
tathā mayā sabhā-madhye sa sadaiva praśaṃsitaḥ । tat kiṃ kathayiṣyāmi teṣām agrataḥ । uktaṃ ca- ukto bhavati yaḥ pūrvaṃ guṇavān iti saṃsadi । na tasya doṣo vaktavyaḥ pratijñā-bhaṅga-bhīruṇā ।। evaṃ-vidhaṃ pralapantaṃ damanakaḥ sametya saharṣam idam āha-deva, kātaratamas tavaiṣa nyāyo yad droha-kāriṇaṃ śaṣpa-bhujaṃ hatvetthaṃ śocasi । tan naitad upapannaṃ bhūbhujām । uktaṃ ca-
pitā vā yadi vā bhrātā putro bhāryāthavā suhṛt । prāṇa-drohaṃ yadā gacched dhantavyo nāsti pātakam ।। strī cātrapā duṣṭamatiḥ sahāyaḥ । tyājyā amī yaś ca kṛtaṃ na vetti ।।
hiṃsrā dayālur api cārtha-parā vadānyā । veśyāṅganeva nṛpa-nītir aneka-rūpā ।। akṛtopadravaḥ kaścin mahān api na pūjyate । pūjayanti narā nāgān na tārkṣyaṃ nāga-ghātinam ।।
aśocyān anvaśocas tvaṃ prajñā-vādāṃś ca bhāṣase । gatāsūn agatāsūṃś ca nānuśocanti paṇḍitāḥ ।। evaṃ tena sambodhitaḥ piṅgalakaḥ sañjīvaka-śokaṃ tyaktvā damanaka-sācivyena rājyam akarot । iti śrī-viṣṇu-śarma-viracite pañcatantre mitra-bhedo nāma prathamaṃ tantram ।।
athedam ārabhyate mitra-samprāptir nāma dvitīyaṃ tantram । yasyāyam ādyaḥ ślokaḥ- asādhanā api prājñā buddhimanot bahu-śrutāḥ । sādhayanty āśu kāryāṇi kākākhu-mṛga-kūrmavat ।। asti dākṣiṇātye janapade mahilāropyaṃ nāma nagaram । tasya nātidūrastho mahocchrāyavān nānā-vihaṅgopabhukta-phalaḥ kīṭair āvṛta-koṭaraś chāyāśvāsita-pathika-jana-samūho nyagrodha-pādapo mahān । athavā yuktam-
kīṭair āvṛta-koṭaraḥ kapi-kulaiḥ skandhe kṛta-praśrayaḥ । sarvāṅgair bahu-sattva-saṅga-sukhado bhū-bhāra-bhūto aparaḥ ।। tatra ca laghupatanako nāma vāyasaḥ prativasati sma । sa kadācit prāṇa-yātrārthaṃ puram uddiśya pracalito yāvat paśyati, tāvaj jāla-hasto atikṛṣṇa-tanuḥ sphuṭita-caraṇa ūrdhva-keśo yama-kiṅkarākāro naraḥ saṃmukho babhūva । atha taṃ dṛṣṭvā śaṅkita-manā vyacintayat-yad ayaṃ durātmādya mamāśraya-vaṭa-pādapa-sammukho abhyeti । tan na jñāyate kim adya vaṭa-vāsināṃ vihaṅgamānāṃ saṅkṣayo bhaviṣyati na vā । evaṃ bahuvidhaṃ vicintya tat-kṣaṇān nivṛtya tam eva baṭa-pādapaṃ gatvā sarvān vihaṅgamān provāca-bhoḥ ! ayaṃ durātmā lubdhako jāla-taṇḍula-hastaḥ samabhyeti । tat sarvathā tasya na viśvasanīyam । eṣa jālaṃ prasārya taṇḍulān prakṣepsyati । te taṇḍulā bhavadbhiḥ sarvair api kālakūṭa-sadṛśā draṣṭavyāḥ ।
evaṃ vadatas tasya sa lubdhakas tatra baṭa-tala āgatya jālaṃ prasārya sindu-vāra-sadṛśāṃs taṇḍulān prakṣipya nātidūraṃ gatvā nibhṛtaḥ sthitaḥ । atha ye pakṣiṇas tatra sthitās te laghu-patanaka-vākyārgalayā nivāritās tāṃs taṇḍulān hālāhālāṅkurān iva vīkṣamāṇā nibhṛtās tasthuḥ । atrāntare citragrīvo nāma kapotarājaḥ sahasra-parivāraḥ prāṇa-yātrārtha-paribhramaṃs tāṃs taṇḍulān dūrato api paśyan laghupatanakena nivāryamāṇo api jihvā-laulyād bhakṣaṇārtham apatat । sa-parivāro nibaddhaś ca । athavā sādhv idam ucyate- jihvā-laulya-prasaktānāṃ jala-madhya-nivāsinām । acintito vadho ajñānāṃ mīnānām iva jāyate ।।
athavā daiva-pratipatikūlatayā bhavaty evam । na tasya doṣo asti । uktaṃ ca- rāmeṇāpi kathaṃ na hema-hariṇasyāsambhavo lakṣitaḥ । pratyāsanna-vipatti-mūḍha-manasāṃ prāyo matiḥ kṣīyate ।। kṛtānta-pāśa-baddhānāṃ daivopahata-cetasām ।
buddhayaḥ kubja-gāminyo bhavanti mahatām api ।। atrāntare lubdhakas tān baddhān vijñāya prahṛṣṭa-manāḥ prodyata-yaṣṭis tad-vadhārthaṃ pradhāvitaḥ । citragrīvo apy ātmānaṃ sa-parivāraṃ baddhaṃ matvā lubdhakam āyāntaṃ dṛṣṭvā tān kapotān ūce-aho, na bhetavyam । uktaṃ ca- vyasaneṣv eva sarveṣu yasya buddhir na hīyate । sa teṣāṃ pāram abhyeti tat-prabhāvād asaṃśayam ।।
sampattau ca vipattau ca mahatām eka-rūpatā । udaye savitā rakto raktaś cāsta-maye tathā ।। tat sarve vayaṃ helayoḍḍīya sa-pāśa-jālā asyādarśanaṃ gatvā muktiṃ prāpnumaḥ । no ced bhaya-viklavāḥ santo helayā samutpātaṃ na kariṣyatha । tato mṛtyum avāpsyatha । uktaṃ ca- tantavo apy āyatā nityaṃ tantavo bahulāḥ samāḥ ।
bahūn bahutvād āyāsān sahantīty upamā satām ।। tathānuṣṭhite lubdhako jālam ādāyākāśe gacchatāṃ teṣāṃ pṛṣṭhato bhūmistho api paryadhāvat । tata ūrdhvānanḥ ślokam enam apaṭhat । jālam ādāya gacchanti saṃhatāḥ pakṣiṇo apy amī । yāvac ca vivadiṣyante patiṣyanti na saṃśayaḥ ।।
laghupatanako api prāṇa-yātrā-kriyāṃ tyaktvā kim atra bhaviṣyantīti kutūhalāt tat-pṛṣṭhato anusarati । atha dṛṣṭer agocaratāṃ gatān vijñāya lubdhako nirāśaḥ ślokam apaṭhan nivṛttaś ca- nahi bhavati yan na bhāvyaṃ bhavati ca bhāvyaṃ vināpi yatnena । karatala-gatam api naśyati yasya hi bhavitavyatā nāsti ।। parāṅmukhe vidhau cet syāt kathañcid draviṇodayaḥ ।
tat so anyad api saṅgṛhya yāti śaṅkha-nidhir yathā ।। tad āstāṃ tāvad vihaṅgāmiṣa-lobho yāvat kuṭumba-vartanopāya-bhūtaṃ jālam api me naṣṭam । citragrīvo api lubdhakam adarśanībhūtaṃ jñātvā tān uvāca-bhoḥ ! nivṛttaḥ sa durātmā lubdhakaḥ । tat sarvair api svasthair gamyatāṃ mahilāropyasya prāg-uttara-dig-bhāge । tatra mama suhṛd dhiraṇyako nāma mūṣakaḥ sarveṣāṃ pāśa-cchedaṃ kariṣyati । uktaṃ ca- sarveṣām eva martyānāṃ vyasane samupasthite । vāṅ-mātreṇāpi sāhāyyaṃ mitrād anyo na sandadhe ।।
evaṃ te kapotāś citragrīveṇa sambodhitā mahilāropye nagare hiraṇyaka-bila-durgaṃ prāpuḥ । hiraṇyako api sahasra-mukha-bila-durgaṃ praviṣṭaḥ sann akutobhayaḥ sukhenāsta । athavā sādhv idam ucyate- daṃṣṭrā-virahitaḥ sarpo mada-hīno yathā gajaḥ । sarveṣāṃ jāyate vaśyo durga-hīnas tathā nṛpaḥ ।। na gajānāṃ sahasreṇa na ca lakṣeṇa vājinām ।
tat karma sidhyate rājñāṃ dureṇaikena yad raṇe ।। śatam eko api sandhatte prākārastho dhanurdharaḥ । tasmād durgaṃ praśaṃsanti nīti-śāstra-vido janāḥ ।। atha citragrīvo bilam āsādya tāra-svareṇa provāca-bho bho mitra hiraṇyaka ! satvaram āgaccha । mahatī me vyasanāvasthā vartate ।
tac chrutvā hiraṇyako api bila-durgāntargataḥ san provāca-bhoḥ ! ko bhavān ? kim artham āyātaḥ ? kiṃ kāraṇam ? kīdṛk te vyasanāvasthānām ? tat kathyatām iti । tac chrutvā citragrīva āha-bhoḥ ! citragrīvo nāma kapota-rājo ahaṃ te suhṛt । tat satvaram āgaccha । gurutaraṃ prayojanam asti । tad ākarṇya pulakita-tanuḥ prahṛṣṭātmā sthira-manās tvaramāṇo niṣkrāntaḥ । athavā sādhv idam ucyate- suhṛdaḥ sneha-sampannā locanānanda-dāyinaḥ । gṛhe gṛhavatāṃ nityaṃ nāgacchanti mahātmanām ।।
ādityasyodayaṃ tāta tāmbūlaṃ bhāratī kathā । iṣṭā bhāryā sumitraṃ ca apūrvāṇi dine dine ।। suhṛdo bhavane yasya samāgacchanti nityaśaḥ । citte ca tasya saukhyasya na kiñcit pratimaṃ sukham ।।
yāvac ca yatra ca śubhāśubham ātma-karma । tāvac ca tatra ca kṛtānta-vaśād upaiti ।। tat prāptaṃ mayaitad bandhanaṃ jihvā-laulyāt । sāmprāptaṃ tvaṃ satvaraṃ pāśa-vimokṣaṃ kuru । tad ākarṇya hiraṇyakaḥ prāha- ardhārdhād yojana-śatād āmiṣaṃ vīkṣate khagaḥ ।
so api pārśva-sthitaṃ daivād bandhanaṃ na ca paśyati ।। gaja-bhujaṅga-vihaṅgama-bandhanam । vidhir aho balavān iti me matiḥ ।। badhyante nipuṇair agādha-salilān mīnāḥ samudrād api ।
kālaḥ sarva-janān prasārita-karo gṛhṇāti dūrād api ।। evam uktvā citragrīvasya pāśaṃ chettum udyataṃ sa tam āha-bhadra, mā maivaṃ kuru । prathamaṃ mama bhṛtyānāṃ pāśa-cchedaṃ kuru । tad anu mamāpi ca । tac chrutvā kupito hiraṇyakaḥ prāha-bhoḥ ! na yuktam uktaṃ bhavatā । yataḥ svāmino anantaraṃ bhṛtyāḥ । sa āha-bhadra, mā maivaṃ vada । mad-āśrayāḥ sarva ete varākāḥ । aparaṃ sva-kuṭumbaṃ parityajya samāgatāḥ । tat katham etāvan-mātram api saṃmānaṃ na karomi । uktaṃ ca-
yaḥ saṃmānaṃ sadā dhatte bhṛtyānāṃ kṣitipo adhikam । vittābhāve'pi taṃ dṛṣṭvā te tyajanti na karhicit ।। viśvāsaḥ sampadāṃ mūlaṃ tena yūthapatir gajaḥ । siṃho mṛgādhipatye'pi na mṛgaiḥ parivāryate ।।
aparaṃ mama kadācit pāśa-cchede kurvatas te danta-bhaṅgo bhavati । athavā durātmā lubdhakaḥ sambhyeti । tan nūnaṃ naraka-pāta eva । uktaṃ ca- sadācāreṣu bhṛtyeṣu saṃsīdatsu ca yaḥ prabhuḥ । sukhī syān narakaṃ yāti paratreha ca sīdati ।। tac chrutvā prahṛṣṭo hiraṇyakaḥ prāha-bhoḥ, vedmy ahaṃ rāja-dharmam । paraṃ mayā tava parīkṣā kṛtā । tat sarveṣāṃ pūrvaṃ pāśa-cchedaṃ kariṣyāmi । bhavān apy anena bahu-kapota-parivāreṇa bhaviṣyati । uktaṃ ca-
kāruṇyaṃ saṃvibhāgaś ca yathā bhṛtyeṣu lakṣyate । cittenānena te śaṅkyā trailokyasyāpi nāthatā ।। evam uktvā sarveṣāṃ pāśa-cchedaṃ kṛtvā hiraṇyakaś citragrīvam āha-mitra, gamyatām adhunā svāśrayaṃ prati । bhūyo api vyasane prāpte samāgantavyam iti । tān sampreṣya punar api durgaṃ praviṣṭaḥ । citragrīvo api saparivāraḥ svāśrayam agamat । athavā sādhv idam ucyate-
mitravān sādhayaty arthān duḥsādhyān api vai yataḥ । tasmān mitrāṇi kurvīta samānāny eva cātmanaḥ ।। laghupatanako api vāyasaḥ sarvaṃ taṃ citragrīva-bandhu-mokṣam avalokya vismitamanā vyacintayat-aho buddhir asya hiraṇyakasya śaktiś ca durga-sāmagrī ca । tad īdṛg eva vidhi-vihaṅgānāṃ bandhana-mokṣātmakaḥ । ahaṃ ca na kasyacid viśvasimi cala-prakṛtiś ca । tadāpy enaṃ mitraṃ karomi । uktaṃ ca- api sampūrṇatā-yuktaiḥ kartavyāḥ suhṛdo budhaiḥ ।
nadīśaḥ paripūrṇo api candrodayam apekṣate ।। evaṃ sampradhārya pādapād avatīrya bila-dvāram āśritya citragrīvavac chabdena hiraṇyakaṃ samāhūtavān-ehy ehi bho hiraṇyaka, ehi । tac chabdaṃ śrutvā hiraṇyako vyacintayat-kim anyo api kaścit kapoto bandhana-śeṣas tiṣṭhati yena māṃ vyāharati । āha ca-bhoḥ ! ko bhavān ? sa āha-ahaṃ laghupatanako nāma vāyasaḥ ।
tac chrutvā viśeṣād antarlīno hiraṇyaka āha-bhoḥ ! drutaṃ gamyatām asmāt sthānāt । vāyasa āha-ahaṃ tava pārśve guru-kāryeṇa samāgataḥ । tat kiṃ na kriyate mayā saha darśanam ? hiraṇyaka āha-na me'sti tvayā saha saṅgamena prayojanam iti । sa āha-bhoḥ ! citragrīvasya mayā tava sakāśāt pāśa-mokṣaṇaṃ dṛṣṭam । tena mama mahatī prītiḥ sañjātā । tat kadācin mamāpi bandhane jāte tava pārśvān muktair bhaviṣyati । tat kriyatāṃ mayā saha maitrī ।
hiraṇyaka āha-aho tvaṃ bhoktā । ahaṃ te bhojya-bhūtaḥ । tat kā tvayā saha mama maitrī ? tad gamyatām । maitrī virodha-bhāvāt katham ? uktaṃ ca- yayor eva samaṃ vittaṃ yayor eva samaṃ kulam । tayor maitrī vivāhaś ca na tu puṣṭa-vipuṣṭayoḥ ।। yo mitraṃ kurute mūḍha ātmano asadṛśaṃ kudhīḥ ।
hīnaṃ vāpy adhikaṃ vāpi hāsyatāṃ yāty asau janaḥ ।। tad gamyatām iti । vāyasa āha-bho hiraṇyaka ! eṣo ahaṃ tava durga-dvāra upaviṣṭaḥ । yadi tvaṃ maitrī na karoṣi tato ahaṃ prāṇa-mokṣaṇaṃ tavāgre kariṣyāmi । athavā prāyopaveśanaṃ me syāt iti । vairiṇā na hi sandadhyāt suśliṣṭenāpi sandhinā ।
sutaptam api pānīyaṃ śamayaty eva pāvakam ।। vāyasa āha-bhoḥ ! tvayā saha darśanam api nāsti । kuto vairam ? tat kim anucitaṃ vadasi ? hiraṇyaka āha-dvividhaṃ vairaṃ bhavati । sahajaṃ kṛtrimaṃ ca । tat sahaja-vairī tvam asmākam । uktaṃ ca- kṛtrimaṃ nāśam abhyeti vairaṃ drāk kṛtrimair guṇaiḥ ।
prāṇa-dānaṃ vinā vairaṃ sahajaṃ yāti na kṣayam ।। vāyasa āha-bhoḥ ! dvividhasya vairasya lakṣaṇaṃ śrotum icchāmi । tat kathyatām । hiraṇyaka āha-bhoḥ ! kāraṇena nirvṛtaṃ kṛtrimam । tat-tad-arhopakāra-karaṇād gacchati । svābhāvikaṃ punaḥ katham api na gacchati । tad yathā nakula-sarpāṇāṃ, śaṣpabhuṅ-nakhāyudhānāṃ, jala-vahnyoḥ, deva-daityānāṃ, sārameya-mārjarāṇāṃ, īśvara-daridrāṇāṃ, sapatnīnāṃ, siṃha-gajānāṃ, lubdhaka-hariṇānāṃ, śrotriya-bhraṣṭa-kriyāṇāṃ, mūrka-paṇḍitānāṃ, pativratā-kulaṭānāṃ, sajjana-durjanānām । na kaścit kenāpi vyāpāditaḥ, tathāpi prāṇān santāpayanti । vāyasa āha-bhoḥ ! akāraṇam etat । śrūyatāṃ me vacanam-
kāraṇān mitratām eti kāraṇād yāti śatrutām । tasmān mitratvam evātra yojyaṃ vairaṃ na dhīmatā ।। tasmāt kuru mayā saha samāgamaṃ mitra-dharmārtham । sakṛd duṣṭam apīṣṭaṃ yaḥ punaḥ sandhātum icchati ।
sa mṛtyum upagṛhṇāti garbham aśvatarī yathā ।। athavā guṇavān ahaṃ, na me kaścid vaira-yātanāṃ kariṣyati । etad api na sambhāvyam । uktaṃ ca- mīmāṃsā-kṛtam unmamātha sahasā hastī muniṃ jaiminim । ajñānāvṛta-cetasām atiruṣā ko arthas tiraścāṃ guṇaiḥ ।।
vāyasa āha-asty etat । yathāpi śrūyatām- upakārāc ca lokānāṃ nimittān mṛga-pakṣiṇām । bhayāl lobhāc ca mūrkhāṇāṃ maitrī syād darśanāt satām ।। mṛd-ghaṭa iva sukha-bhedyo duḥsandhānaś ca durjano bhavati ।
sujanas tu kanaka-ghaṭa iva durbhedaḥ sukara-sandhiś ca ।। ikṣor agrāt kramaśaḥ parvaṇi parvaṇi yathā rasa-viśeṣaḥ । tadvat sajjana-maitrī-viparītānāṃ tu viparītā ।। ārambha-gurvī kṣayiṇī krameṇa laghvī purā vṛddhimatī ca paścāt ।
dinasya pūrvārdha-parārdha-bhinnā chāyeva maitrī khala-sajjanānām ।। tat sādhur aham । aparaṃ tvāṃ śapathādibhir nirbhayaṃ kariṣyāmi । sa āha-na me'sti te śapathaiḥ pratyayaḥ । uktaṃ ca- śapathaiḥ sandhitasyāpi na viśvāsaṃ vrajed ripoḥ ।
śrūyate śapathaṃ kṛtvā vṛtraḥ śakreṇa sūditaḥ ।। na viśvāsaṃ vinā śatrur devānām api sidhyati । viśvāsāt tridaśendreṇa diter garbho vidāritaḥ ।। bṛhaspater api prājñas tasmān naivātra viśvaset ।
ya icched ātmano buddhim āyuṣyaṃ ca sukhāni ca ।। susūkṣmeṇāpi randhreṇa praviśyābhyantaraṃ ripuḥ । nāśayec ca śanaiḥ paścāt plavaṃ salila-pūravat ।। na viśvased aviśvaste viśvaste'pi na viśvaset ।
viśvāsād bhayam utpannaṃ mūlāny api nikṛntati ।। na badhyate hy aviśvasto durbalo api balotkaṭaiḥ । viśvastāś cāśu badhyante balavanto api durbalaiḥ ।। sukṛtyaṃ viṣṇu-guptasya mitrāptir bhārgavasya ca ।
bṛhaspater aviśvāso nītir-sandhis tridhā sthitaḥ ।। mahatāpy artha-sāreṇa yo viśvasiti śatruṣu । bhāryāsu suviraktāsu tad-antaṃ tasya jīvitam ।। tac chrutvā laghupatanako api niruttaraś cintayāmāsa-aho, buddhi-prāgalbhyam asya nīti-viṣaye । athavā sa evāsyopari maitrī-pakṣapātaḥ । sa āha-bho hiraṇyaka !
satāṃ sāptapadaṃ maitram ity āhur vibudhā janāḥ । tasmāt tvaṃ mitratāṃ prāpto vacanaṃ mama tac chṛṇu ।। durgasthenāpi tvayā mayā saha nityam evālāpo guṇa-doṣa-subhāṣita-goṣṭhī-kathāḥ sarvadā kartavyāḥ, yady evaṃ na viśvasiṣi । tac chrutvā hiraṇyako api vyacintayat-vidagdha-vacano ayaṃ dṛśyate laghupatanakaḥ satya-vākyaś ca tad yuktam anena maitrī-karaṇam । paraṃ kadācin mama durge caraṇa-pāto api na kāryaḥ । uktaṃ ca-
bhīta-bhītaiḥ purā śatrur mandaṃ mandaṃ visarpati । bhūmau prahelayā paścāj jāra-hasto aṅganāsv iva ।। tac chrutvā vāyasa āha-bhadra, evaṃ bhavatu । tataḥ-prabhṛti tau dvāv api subhāṣita-goṣṭhī-sukham anubhavantau tiṣṭhataḥ । parasparaṃ kṛtopakārau kālaṃ nayataḥ । laghupatanako api māṃsa-śakalāni medhyāni baliśeṣāṇy anyāni vātsalyāhṛtāni pakvānna-viśeṣāṇi hiraṇyakārtham ānayati । hiraṇyako api taṇḍulān anyāṃś ca bhakṣya-viśeṣāl laghupatanakārthaṃ rātrāv āhṛtya tat-kālāyātasyārpayati । athavā yujyate dvayor apy etat । uktaṃ ca- dadāti pratigṛhṇāti guhyam ākhyāti pṛcchati ।
bhuṅkte bhojāyate caiva ṣaḍ-vidhaṃ prīti-lakṣaṇam ।। nopakāraṃ vinā prītiḥ kathañcit kasyacid bhavet । upayācita-dānena yato devā abhīṣṭadāḥ ।। tāvat prītir bhavel loke yāvad dānaṃ pradīyate ।
vatsaḥ kṣīra-kṣayaṃ dṛṣṭvā parityajati mātaram ।। paśya dānasya māhātmyaṃ sadyaḥ pratyaya-kārakam । yat-prabhāvād api dveṣo mitratāṃ yāti tat-kṣaṇāt ।। manye paśor api viveka-vivarjitasya ।
nityaṃ dadāti mahiṣī sasutāpi paśya ।। prītiṃ nirantarāṃ kṛtvā durbhedyāṃ nakha-māṃsavat । mūṣako vāyasaś caiva gatau kṛtrima-mitratām ।। evaṃ sa mūṣakas tad-upakāra-rañjitas tathā viśvasto yathā tasya pakṣa-madhye praviṣṭas tena saha sarvadaiva goṣṭhīṃ karoti । athānyasminn ahani vāyaso aśru-pūrṇa-nayanaḥ samabhyetya sagadgadaṃ tam uvāca-bhadra hiraṇyaka, viraktiḥ sañjātā me sāmprataṃ deśasyāsyopari tad anyatra yāsyāmi ।
hiraṇyaka āha-bhadra kiṃ virakteḥ kāraṇam । sa āha-bhadra, śrūyatāṃ । atra deśe mahatyānāvṛṣṭyā durbhikṣaṃ sañjātam । durbhikṣatvāj jano bubhukṣā-pīḍitaḥ ko api bali-mātram api na prayacchati । aparaṃ gṛhe gṛhe bubhukṣita-janair vihaṅgānāṃ bandhanāya pāśāḥ praguṇīkṛtāḥ santi । aham apy āyuḥ-śeṣatayā pāśena baddha uddharito asmi । etad virakteḥ kāraṇam æ। tenāhaṃ videśaṃ calita iti bāṣpa-mokṣaṃ karomi । sa āha-asti dakṣiṇā-pathe vana-gahana-madhye mahāsaraḥ । tatra tvatto adhikaḥ parama-suhṛt kūrmo mantharako nāma । sa ca me matsya-māṃsa-khaṇḍāni dāsyati । tad-bhakṣaṇāt tena saha subhāṣita-goṣṭhī-sukham anubhavan sukhena kālaṃ neṣyāmi । nāham atra vihaṅgānāṃ pāśa-bandhanena kṣayaṃ draṣṭum icchāmi । uktaṃ ca- anāvṛṣṭi-hate deśe sasye ca pralayaṃ gate ।
dhanyās tāta na paśyanti deśa-bhaṅgaṃ kula-kṣayam ।। ko atibhāraḥ samarthānāṃ kiṃ dūraṃ vyavasāyinām । ko videśaḥ savidyānāṃ kaḥ paraḥ priya-vādinām ।। vidvattvaṃ ca nṛpatvaṃ ca naiva tulyaṃ kadācana ।
sva-deśe pūjyate rājā vidvān sarvatra pūjyate ।। hiraṇyaka āha-yady evaṃ tad aham api tvayā saha gamiṣyāmi । mamāpi mahad duḥkhaṃ vartate । vāyasa āha-bhoḥ ! tava kiṃ duḥkham ? tat kathaya । hiraṇyaka āha-bhoḥ ! bahu vaktavyam asty atra viṣaye । tatraiva gatvā sarvaṃ savistaraṃ kathayiṣyāmi ।
vāyasa āha-ahaṃ tāvad ākāśa-gatiḥ । tat kathaṃ bhavato mayā saha gamanam ? sa āha-yadi me prāṇān rakṣasi tadā sva-pṛṣṭham āropya māṃ tatra prāpayiṣyasi । nānyathā mama gatir asti । tac chrutvā sānandaṃ vāyasa āha-yady evaṃ tad dhanyo ahaṃ yad bhavatāpi saha tatra kālaṃ nayāmi । ahaṃ sampātādikān aṣāv uḍḍīna-gati-viśeṣān vedmi । tat samāroha mama pṛṣṭhaṃ, yena sukhena tvāṃ tat-saraḥ prāpayāmi । hiraṇyaka āha-uḍḍīnānāṃ nāmāni śrotum icchāmi ।
sampātaṃ vipra-pātaṃ ca mahā-pātaṃ nipātanam । vakraṃ tiryak tathā cordhvam aṣṭamaṃ laghu-saṃjñakam ।। tac chrutvā hiraṇyakas tat-kṣaṇād eva tad upari samārūḍhaḥ । so api śanaiḥ śanais tam ādāya sampātoḍḍīna-prasthitaḥ krameṇa tat-saraḥ prāptaḥ । tato laghupatanakaṃ mūṣakādhiṣṭhitaṃ vilokya dūrato api deśa-kāla-vida-sāmānya-kāko ayam iti jñātvā satvaraṃ mantharako jale praviṣṭaḥ । laghupatanako api tīrastha-taru-koṭare hiraṇyakaṃ muktvā śākhāgram āruhya tāra-svareṇa provāca-bho mantharaka ! āgacchāgaccha । tava mitram ahaṃ laghupatanako nāma vāyasaś cirāt sotkaṇṭhaḥ samāyātaḥ । tad āgatyāliṅgaya mām । uktaṃ ca- kiṃ candanaiḥ sa-karpūrais tuhinaiḥ kiṃ ca śītalaiḥ ।
sarve te mitra-gātrasya kalāṃ nārhanti ṣoḍaśīm ।। kenāmṛtam idaṃ sṛṣṭaṃ mitram ity akṣara-dvayam । āpadāṃ ca paritrāṇaṃ śoka-santāpa-bheṣajam ।। tac chrutvā nipuṇataraṃ parijñāya satvaraṃ salilān niṣkramya pulakita-tanur ānandāśru-pūrita-nayano mantharakaḥ provāca-ehy ehi mitra, āliṅgaya mām । cira-kālān mayā tvaṃ na samyak parijñātaḥ । tenāhaṃ salilāntaḥ-praviṣṭaḥ । uktaṃ ca-
yasya na jñāyate vīryaṃ na kulaṃ na viceṣṭitam । na tena saṅgatiṃ kuryād ity uvāca bṛhaspatiḥ ।। evam ukte laghupatanako vṛkṣād avatīrya tam āliṅgitavān । athavā sādhv idam uktam- amṛtasya pravāhaiḥ kiṃ kāya-kṣālana-sambhavaiḥ ।
cirān mitra-pariṣvaṅgo yo asau mūlya-vivarjitaḥ ।। evaṃ dvāv api tau vihitāliṅgitau parasparaṃ pulakita-śarīrī vṛkṣād adhaḥ samupaviṣṭau procatur ātma-caritra-vṛttāntam । hiraṇyako api mantharakasya praṇāmaṃ kṛtvā vāyasābhyāśe samupaviṣṭaḥ । atha taṃ samālokya mantharako laghupatanakam āha-bhoḥ hiraṇyako nāma mūṣako ayam । mama suhṛd-dvitīyam iva jīvitam । tat kiṃ bahunā- parjanyasya yathā dhārā yathā ca divi tārakāḥ । sikatā-reṇavo yadvat saṅkhyayā parivarjitā ।।
guṇāḥ saṅkhyā-parityaktās tadvad asya mahātmanaḥ । paraṃ nirvedam āpannaḥ samprāpto ayaṃ tavāntikam ।। vāyasa āha-pṛṣṭo mayā, param anenābhihitaṃ, yad bahu vaktavyam iti । tat tatraiva gataḥ kathayiṣyāmi । mamāpi na niveditam । tad bhadra hiraṇyaka ! idānīṃ nivedyatām ubhayor apy āvayos tad ātmano vairāgya-kāraṇam । asti dakṣiṇātye janapade mahilāropyaṃ nāma nagaram । tasya nātidūre maṭhāyatanaṃ bhagavataḥ śrī-mahādevasya । tatra ca tāmracūḍo nāma parivrājakaḥ prativasati sma । sa ca nagare bhikṣāṭanaṃ kṛtvā prāṇa-yātrāṃ samācarati । bhikṣā-śeṣaṃ ca tatraiva bhikṣā-pātre nidhāya tad-bhikṣā-pātraṃ nāgadante'valambya paścād rātrau svapiti । pratyūṣe ca tad-annaṃ karmakarāṇāṃ dattvā samyak tatraiva devatāyatane saṃmārjanopalepana-maṇḍanādikaṃ samājñāpayati । anyasminn ahani mama bāndhavair niveditam-svāmin, maṭhāyatane siddham annaṃ mūṣaka-bhayāt tatraiva bhikṣā-pātre nihitaṃ nāgadante'valambitaṃ tiṣṭhati sadaiva । tad vayaṃ bhakṣayituṃ na śaknumaḥ । svāminaḥ punar āgamya kim api nāsti । tat kiṃ vṛthāṭanenānyatra । adya tatra gatvā yathecchaṃ bhuñjāmahe tava prasādāt ।
tad ākarṇyāhaṃ sakala-yūtha-parivṛtas tat-kṣaṇād eva tatra gataḥ । utpatya ca tasmin bhikṣā-pātre samārūḍhaḥ । tatra bhakṣya-viśeṣāṇi sevakebhyo dattvā paścāt svayam eva bhakṣayāmi । sarveṣāṃ tṛptau jātāyāṃ bhūyaḥ sva-gṛhaṃ gacchāmi । evaṃ nityam eva tad annaṃ bhakṣayāmi । parivrājako api yathā-śakti rakṣati । paraṃ yadaiva nidrāntarito bhavati, tadāhaṃ tatrāruhyātma-kṛtyaṃ karomi । atha kadācit tena mama rakṣaṇārthaṃ mahān yatnaḥ kṛtaḥ । jarjara-vaṃśaḥ samānītaḥ । tena supto api mama bhayād bhikṣā-pātraṃ tāḍayati । aham apy abhikṣite'py anne prahāra-bhayād apasarpāmi । evaṃ tena saha sakalāṃ rātriṃ vigraha-parasya kālo vrajati । athānyasminn ahani tasya maṭhe bṛhatsphiṅ-nāmā parivrājakas tasya suhṛt tīrtha-yātrā-prasaṅgena pānthaḥ prāghuṇikaḥ samāyātaḥ । taṃ dṛṣṭvā pratyutthāna-vidhinā sambhāvya pratipatti-pūrvakam abhyāgata-kriyayā niyojitaḥ । tataś ca rātrāv ekatra kuśa-saṃstare dvāv api prasuptau dharma-kathāṃ kathayitum ārabdhau । atha bṛhasphik-kathā-goṣṭhīṣu sa tāmracūḍo mūṣaka-trāsārthaṃ vyākṣipta-manā jarjara-vaṃśena bhikṣā-pātraṃ tāḍayaṃs tasya śūnyaṃ prativacanaṃ prayacchati । tan-mayo na kiñcid udāharati । athāsāv abhyāgataḥ paraṃ kopam upāgatas tam uvāca-bhos tāmracūḍa ! parijñātaḥ na tvaṃ samyak suhṛt । tena mayā saha sāhlādaṃ na jalpasi । tad-rātrāv api tvadīyaṃ maṭhaṃ tyaktvānyatra mañhe yāsyāmi । uktaṃ ca- ehy āgaccha samāviśāsanam idaṃ kasmāc cirād dṛśyase kā vārteti sudurbalo asi kuśalaṃ prīto asmi te darśanāt ।
evaṃ ye samupāgatān praṇayinaḥ pratyālapanty ādarāt teṣāṃ yuktam aśaṅkitena manasā harmyāṇi gantuṃ sadā ।। gṛhī yatrāgataṃ dṛṣṭvā diśo vīkṣeta vāpy adhaḥ । tatra ye sadane yānti te śṛṅga-rahitā vṛṣāḥ ।। sābhyutthāna-kriyā yatra nālāpā madhurākṣarāḥ ।
guṇa-doṣa-kathā naiva tatra harmyaṃ na gamyate ।। tad eka-maṭha-prāptyāpi tvaṃ garvitaḥ । tyaktaḥ suhṛt-snehaḥ । naitad vetsi yat tvayā maṭhāśraya-vyājena narakopārjanaṃ kṛtam । uktaṃ ca- narakāya matis te cet paurohityaṃ samācāra । varṣaṃ yāvat kim anyena maṭha-cintāṃ dina-trayam ।।
tan-mukhaṃ, śocitavyas tvaṃ garvaṃ gataḥ । tad ahaṃ tvadīyaṃ maṭhaṃ parityajya yāsyāmi । atha tac chrutvā bhaya-trasta-manās tāmracūḍas tam uvāca-bho bhagavan ! maivaṃ vada । na tvat-samo anyo mama suhṛt kaścid asti । paraṃ tac chrūyatāṃ goṣṭhī-śaithilya-kāraṇam । eṣa durātmā mūṣakaḥ pronnata-sthāne dhṛtam api bhikṣā-pātram utplutyārohati, bhikṣā-śeṣaṃca tatrasthaṃ bhakṣayati । tad-abhāvād eva maṭhe mārjana-kriyāpi na bhavati । tan mūṣaka muhur muhus tāḍayāmi । nānyat kāraṇam iti । aparam etat kutūhalaṃ paśyāsya durtātmano yan mārjāra-markaṭādayo api tiraskṛtā asyotpatanena । bṛhatsphig āha-atha jñāyate tasya bilaṃ kasmiṃścit pradeśe ।
tāmracūḍa āha-bhagavan na vedmi samyak । sa āha-nūnaṃ nidhānasyopari tasya bilam । nidhānoṣmaṇā prakūrdate । uktaṃ ca- ūṣmāpi vittajo vṛddhiṃ tejo nayati dehinām । kiṃ punas tasya sambhogas tyāga-dharma-samanvitaḥ ।।
nākasmāc chāṇḍilī mātar vikrīṇāti tilais tilān । luñcitān itarair yena hetur atra bhaviṣyati ।। yadāhaṃ kasmiṃścit sthāne prāvṛṭ-kāle vrata-grahaṇa-nimittaṃ kañcid brāhmaṇaṃ vāsārthaṃ prārthitavān । tataś ca tad-vacanāt tenāpi śuśrūṣitaḥ sukhena devārcana-paras tiṣṭhāmi । athānyasminn ahani pratyūṣe prabuddho ahaṃ brāhmaṇa-brāhmaṇī-saṃvāde dattāvadhānaḥ śṛṇomi । tatra brāhmaṇa āha-brāhmaṇi, prabhāte dakṣiṇāyana-saṅkrāntir ananta-dāna-phaladā bhaviṣyati । tad ahaṃ pratigrahārthaṃ grāmāntaraṃ yāsyāmi । tvayā brāhmaṇasyaikasya bhagavataḥ sūryasyoddeśena kiñcid bhojanaṃ dātavyam iti । atha tac chrutvā brāhmaṇī paruṣatara-vacanais taṃ bhartsayamānā prāha-kutas te dāridryopahatasya bhojana-prāptiḥ । tat kiṃ lajjasa evaṃ bruvāṇaḥ । api ca na mayā tava hasta-lagnayā kvacid api labdhaṃ sukham । na miṣṭhānnasyāsvādanam । na ca hasta-pāda-kaṇṭhādi-bhūṣaṇam ।
tac chrutvā bhaya-trasto api vipro mandaṃ mandaṃ prāha-brāhmaṇi ! naitad yujyate vaktum । uktaṃ ca- grāsād api tad ardhaṃ ca kasmān no dīyate'rthiṣu । icchānurūpo vibhavaḥ kadā kasya bhaviṣyati ।। īśvarā bhūri-dānena yal labhante phalaṃ kila ।
daridras tac ca kākiṇyā prāpnuyād iti na śrutiḥ ।। dātā laghur api sevyo bhavati na kṛpaṇo mahān api samṛddhyā । kūpo antaḥ-svādu-jalaḥ prītyai lokasya na samudraḥ ।। akṛta-tyāga-mahimnāṃ mithyā kiṃ rāja-rāja-śabdena ।
goptāraṃ na nidhīnāṃ mahayanti maheśvaraṃ vibudhāḥ ।। sadā dāna-parikṣīṇaḥ śasta eva karīśvaraḥ । adānaḥ pīna-gātro api nindya eva hi gardabhaḥ ।। suśīlo api suvṛtto api yāty adānād adho ghaṭaḥ ।
punaḥ kubjāpi kāṇāpi dānād upari karkaṭī ।। yacchan jalam api jalado vallabhatām eti sakala-lokasya । nityaṃ prasārita-karo mitro api na vīkṣituṃ śakyaḥ ।। evaṃ jñātvā daridryābhibhūtair api svalpāt svalpataraṃ kāle pātre ca deyam । uktaṃ ca-
sat-pātraṃ mahatī śraddhā deśe kāle yathocite । yad dīyate viveka-jñais tad anantāya kalpate ।। atitṛṣṇā na kartavyā tṛṣṇāṃ naiva parityajet । atitṛṣṇābhibhūtasya śikhā bhavati mastake ।।
asti kasmiṃścid vanoddeśe kaścit pulindaḥ । sa ca pāparddhiṃ kartuṃ vanaṃ prati prasthitaḥ । atha tena prasarpatā mahān añjana-parvata-śikharākāraḥ kroḍaḥ samāsāditaḥ । taṃ dṛṣṭvā karṇāntākṛṣṭa-niśita-sāyakena samāhataḥ । tenāpi kopāviṣṭena cetasā bālendu-dyutinā daṃṣṭrāgreṇa pāṭitodaraḥ pulindo gatāsur bhūtale'patat । atha lubdhakaṃ vyāpādya śūkaro api śara-prahāra-vedanayā pañcatvaṃ gataḥ । etasminn antare kaścid āsanna-mṛtyuḥ śṛgāla itas tato nirāhāratayā pīḍitaḥ paribhramaṃs taṃ pradeśam ājagāma । yāvad varāha-pulindau dvāv api paśyati tāvat prahṛṣṭo vyacintayat-bhoḥ ! sānukūlo me vidhiḥ । tenaitad apy acintitaṃ bhojanam upasthitam । athavā sādhv idam uktam- akṛte'py udyame puṃsām anya-janma-kṛtaṃ phalam । śubhāśubhaṃ samabhyeti vidhinā saṃniyojitam ।।
yasmin deśe ca kāle ca vayasā yādṛśena ca । kṛtaṃ śubhāśubhaṃ karma tat tathā tena bhujyate ।। tad ahaṃ tathā bhakṣayāmi yathā bahūny ahāni me prāṇa-yātrā bhavati । tat tāvad enaṃ snāyu-pāśaṃ dhanuṣkoṭi-gataṃ bhakṣayāmi । uktaṃ ca- śanaiḥ śanaiś ca bhoktavyaṃ svayaṃ vittam upārjitam ।
rasāyanam iva prājñair helayā na kadācana ।। ity evaṃ manasā niścitya cāpa-ghaṭita-koṭiṃ mukha-madhye prakṣipya snāyuṃ bhakṣituṃ pravṛttaḥ । tataś ca truṭite pāśe tālu-deśaṃ vidārya cāpa-koṭirmastaka-madhyena niṣkrāntā । so api tadvad enayā tat-kṣaṇāntan mṛtaḥ । ato ahaṃ bravīmi-atitṛṣṇā na kartavyā iti । sa punar apy āha-brāhmaṇi, na śrutaṃ bhavatyā । āyuḥ karma ca vittaṃ ca vidyā nidhanam eva ca ।
pañcaitāni hi sṛjyante garbhasthasyaiva dehinaḥ ।। athaivaṃ sā tena prabodhitā brāhmaṇy āha-yady evaṃ tad asti me gṛhe stokas tila-rāśiḥ । tatas tilān luñcitvā tila-cūrṇena brāhmaṇaṃ bhojayiṣyāmi iti । tatas tad-vacanaṃ śrutvā brāhmaṇo grāmaṃ gataḥ । sāpi tilānuṣṇodakena sammardya kuṭitvā sūryātape dattavatī । atrāntare tasyā grha-karma-vyagrāyās tilānāṃ madhye kaścit sārameyo mūtrotsargaṃ cakāra । taṃ dṛṣṭvā sā cintitavatī-aho naipuṇyaṃ paśya parāṅmukhībhūtasya vidheḥ । yad ete tilā abhojyāḥ kṛtāḥ । tad aham etān samādāya kasyacit gṛhaṃ gatvā luñcitair aluñcitān ānayāmi । sarvo api jano anena vidhinā pradāsyati iti । atha yasmin gṛhe'haṃ bhikṣārthaṃ praviṣṭas tatra gṛhe sāpi tilān ādāya praviṣṭā vikrayaṃ kartum । āha ca-gṛhṇātu kaścid aluñcitair luñcitāṃs tilān ।
atha tad-gṛha-gṛhiṇī-gṛhaṃ praviṣṭā yāvad aluñcitair luñcitān gṛhṇāti tāvad asyāḥ putreṇa kāmandakī-śāstraṃ dṛṣṭvā vyāhṛtam-mātaḥ ! agrāhyāḥ khalv ime tilāḥ । nāsyā aluñcitair luñcitā grāhyāḥ । kāraṇaṃ kiñcid bhaviṣyati । tenaiṣāluñcitair luñcitān prayacchati । tac chrutvā ayā parityaktās te tilāḥ । ato ahaṃ bravīmi-nākasmāc chāṇḍilī-mātaḥ iti । etad uktvā sa bhūyo api prāha-atha jñāyate tasya kramaṇa-mārgaḥ । tāmracūḍa āha-bhagavan, jñāyate । yata ekākī na samāgacchati, kintv asaṅkhya-yūtha-parivṛtaḥ paśyato me paribhramann itas tataḥ sarva-janena sahāgacchati yāti ca ।
abhyāgata āha-asti kiñcit khanitrakam । sa āha-bāḍham asti । eṣā sarva-loha-mayī sva-hastikā । abhyāgata āha-tarhi pratyūṣe tvayā mayā saha sthātavyam । yena dvāv api jana-caraṇa-malināyāṃ bhūmau tat-padānusāreṇa gacchāvaḥ । mayāpi tad-vacanam ākarṇya cintitam-aho vinaṣṭo asmi, yato asya sābhiprāya-vacāṃsi śrūyante । nūnaṃ, yathā nidhānaṃ jñātaṃ tathā durgam apy asmākaṃ jñāsyati । etad abhiprāyād eva jñāyate । uktaṃ ca- sakṛd api dṛṣṭvā puruṣaṃ vibudhā jānanti sāratāṃ tasya ।
hasta-tulayāpi nipuṇāḥ pala-pramāṇā vijānanti ।। puṃsāṃ yad anya-tanujaṃ tv aśubhaṃ śubhaṃ vā । pratyudgatair apasaran saralaḥ kalāpī ।। tato ahaṃ bhaya-trasta-manāḥ saparivāro durga-mārgaṃ parityajyānya-mārgeṇa gantuṃ pravṛttaḥ । saparijano yāvad agrato gacchāmi tāvat sammukho bṛhatkāyo mārjāraḥ samāyāti । sa ca mūṣaka-vṛndam avalokya tan-madhye sahasotpapāta । atha te mūṣakā māṃ kumārga-gāminam avalokya garhayanto hata-śeṣā rudhira-plāvita-vasundharās tam eva durgaṃ praviṣṭāḥ । athavā sādhv idam ucyate-
paryantāgni-śikhā-kalāpa-jaṭilān nirgatya dūraṃ vanāt । kūpāntaḥ-patitaḥ karotu vidhure kiṃ vā vidhau pauruṣam ।। athāham eko anyatra gataḥ । śeṣā mūḍhatayā tatraiva durge praviṣṭāḥ । atrāntare sa duṣṭa-parivrājako rudhira-bindu-carcitāṃ bhūmim avalokya tenaiva durga-mārgeṇāgatyopasthitaḥ । yad utsāhī sadā martyaḥ parābhavati yaj janān ।
yad uddhataṃ vaded vākyaṃ tat sarvaṃ vittajaṃ balam ।। athāhaṃ tac chrutvā kopāviṣṭo bhikṣā-pātram uddiśya viśeṣād utkūrdito aprāpta eva bhūmau nipatitaḥ । tac chrūtvāsau me śatrur vihasya tāmracūḍam uvāca-bhoḥ ! paśya paśya kautūhalam । āha ca- arthena balavān sarvo apy artha-yuktaḥ sa paṇḍitaḥ । paśyainaṃ mūṣakaṃ vyarthaṃ sajāteḥ samatāṃ matam ।।
tat svapihi tvaṃ gata-śaṅkaḥ । yad asyotpatana-kāraṇaṃ tad āvayor hasta-gataṃ jātam । athavā sādhv idam ucyate- daṃṣṭrā-virahitaḥ sarpo mada-hīno yathā gajaḥ । tathārthena vihīno atra puruṣo nāma-dhārakaḥ ।। tac chrutvāhaṃ manasā vicintitavān-yato aṅguli-mātram api kūrdana-śaktir nāsti, tad dhig artha-hīnasya puruṣasya jīvitam । uktaṃ ca-
arthena ca vihīnasya puruṣasyālpa-medhasaḥ । vyucchidyante kriyāḥ sarvā grīṣme kusarito yathā ।। yathā kāka-yavāḥ proktā yathāraṇya-bhavās tilāḥ । nāma-mātrā na siddhau hi dhana-hīnās tathā narāḥ ।।
santo api na hi rājante daridrasyetare guṇāḥ । āditya iva bhūtānāṃ śrīr guṇānāṃ prakāśinī ।। na tathā bādhyate loke prakṛtyā nirdhano janaḥ । yathā dravyāṇi samprāpya tair vihīno asukhe sthitaḥ ।।
śuṣkasya kīṭa-khātasya vahni-dagdhasya sarvataḥ । taror apy ūṣarasthasya varaṃ janma na cārthinaḥ ।। śaṅkanīyā hi sarvatra niṣpratāpā daridratā । upakartum api hi prāptaṃ niḥsvaṃ santyajya gacchati ।।
unnamyonnamya tatraiva daridrāṇāṃ manorathāḥ । patanti hṛdaye vyarthā vidhavāstrīstanā iva ।। vyakte'pi vāsare nityaṃ daurgatya-tamasāvṛtaḥ । agrato api sthito yatnān na kenāpīha dṛśyate ।।
evaṃ vilapyāhaṃ bhagnotsāhas tan-nidhānaṃ gaṇḍopadhānīkṛtaṃ dṛṣṭvā svaṃ durgaṃ prabhāte gataḥ । tataś ca mad-bhṛtyāḥ prabhāte gacchanto mitho jalpanti-aho, asamartho ayam udara-pūraṇe'smākam । kevalam asya pṛṣṭha-lagnānāṃ viḍālādi-vipattayaḥ tat kim anenārādhitena ? uktaṃ ca- yat-sakāśān na lābhāḥ syāt kevalāḥ syur vipattayaḥ । sa svāmī dūratas tyājyo viśeṣād anujīvibhiḥ ।। evaṃ teṣāṃ vacāṃsi śrutvā sva-durgaṃ praviṣṭo aham । yāvan na kaścin mama saṃmukhe'bhyeti tāvan mayā cintitam-dhig iyaṃ daridratā । athavā sādhv idam ucyate-
mṛto daridraḥ puruṣo mṛtaṃ maithunam aprajam । mṛtam aśrotriyaṃ śrāddhaṃ mṛto yajñas tv adakṣiṇam ।। vyathayanti paraṃ ceto manoratha-śatair janāḥ । nānuṣṭhānair dhanair hīnāḥ kulajāḥ vidhavā iva ।।
daurgatyaṃ dehināṃ duḥkham apamāna-karaṃ param । yena svair api manyante jīvanto api mṛtā iva ।। dainyasya pātratām eti parābhṛteḥ paraṃ padam । vipadām āśrayaḥ śaśvad daurgatya-kaluṣī-kṛtaḥ ।।
lajjante bāndhavās tena sambandhaṃ gopayanti ca । mitrāṇy amitratāṃ yānti yasya na syuḥ kapardakāḥ ।। mūrtaṃ lāghavam evaitad apāyānām idaṃ gṛham । paryāyo maraṇasyāyaṃ nirdhanatvaṃ śarīriṇām ।।
ajā-dhūlir iva trastair mārjanī-reṇuvaj janaiḥ । dīpa-khaṭvottha-cchāyeva tyajyate nirdhano janaḥ ।। śaucāvaśiṣṭayāpy asti kiñcit kāryaṃ kvacin mṛdā । nirdhanena janenaiva na tu kiñcit prayojanam ।।
adhano dātu-kāmo api samprāpto dhanināṃ gṛham । manyate yācako ayaṃ dhig dāridryaṃ khalu dehinām ।। sva-vitta-haraṇaṃ dṛṣṭvā yo hi rakṣaty asūn naraḥ । pitaro api na gṛhṇanti tad-dattaṃ saliāñjalim ।।
gavārthe brāhmaṇārthe ca strī-vitta-haraṇe tathā । prāṇāṃs tyajati yo yuddhe tasya lokāḥ sanātanāḥ ।। evaṃ niścitya rātrau tatra gatvā nidrāvaśam upāgatasya peṭāyāṃ mayā chidraṃ kṛtaṃ yāvat, tāvat prabuddho duṣṭa-tāpasaḥ । tataś ca jarjara-vaṃśa-prahāreṇa śirasi tāḍitaḥ kathañcid āyuḥ-śeṣatayā nirgato aham, na mṛtaś ca । uktaṃ ca- devo api taṃ laṅghayituṃ na śaktaḥ ।
yad asmadīyaṃ na hi tat pareṣām ।। asti kasmiṃścin nagare sāgaradatto nāma vaṇik । tat-sūnunā rūpaka-śatena vikrīyamāṇaṃ pustakaṃ gṛhītam । tasmiṃś ca likhitam asti- devo api taṃ laṅghayituṃ na śaktaḥ । yad asmadīyaṃ na hi tat pareṣām ।।
so abravīt-rūpaka-śatena । tac chrutvā sāgaradatto abravīt-dhiṅ mūrkha ! tvaṃ likhitaika-ślokaṃ rūpaka-śatena yad gṛhṇāsi, etayā buddhyā kathaṃ dravyopārjanaṃ kariṣyasi । tad adya-prabhṛti tvayā me gṛhe na praveṣṭavyam । evaṃ nirbhartsya gṛhān niḥsāritaḥ । sa ca tena nirvedena viprakṛṣṭaṃ deśāntaraṃ gatvā kim api nagaram āsādyāvasthitaḥ । atha katipaya-divasais tan-nagara-nivāsinā kenacid asau pṛṣṭaḥ-kuto bhavān āgataḥ ? kiṃ nāma-dheyo vā ? iti । asāv abravīt-prāptavyam arthaṃ labhate manuṣya iti । athānyenāpi pṛṣṭenānena tathaivottaraṃ dattam । evaṃ ca tasya nagarasya madhye prāptavyamartha iti tasya prasiddha-nāma jātam ।
atha rāja-kanyā candravatī nāmābhinava-rūpa-yauvana-sampannā sakhī-dvitīyaikasmin mahotsava-divase nagaraṃ nirīkṣamāṇāsti । tatraiva ca kaścid rāja-putro atīva-rūpa-sampanno manoramaś ca katham api tasyā dṛṣṭi-gocare gataḥ । tad-darśana-sama-kālam eva kusuma-bāṇāhatayā tayā nija-sakhy-abhihitā-sakhi ! yathā kilānena saha samāgamo bhavati tathādya tvayā yatitavyam । evaṃ ca śrutvā sā sakhī tat-sakāśaṃ gatvā śīghram abravīt-yad ahaṃ candravatyā tavāntikaṃ preṣitā । bhaṇitaṃ ca tvāṃ prati tayā yan mama tvad-darśanān manobhavena paścimāvasthā kṛtā । tad yadi śīghram eva mad-antike na sameṣmasi tadā me maraṇaṃ śaraṇam । atha sakhyābhihitam-rātrau saudhāvalambitayā dṛḍha-varatrayā tvayā tatrāroḍhavyam । so abravīt-yady evaṃ niścayo bhavatyās tad aham evaṃ kariṣyāmi ।
iti niścitya sakhī candravatī-sakāśaṃ gatā । athāgatāyāṃ rajanyāṃ sa rāja-putraḥ sva-cetasā vyacintayat-aho mahad akṛtyam etat । uktaṃ ca- guroḥ sutāṃ mitra-bhāryāṃ svāmi-sevaka-gehinīm । yo gacchati pumāṃl loke tam āhur brahma-ghātinam ।। ayaśaḥ prāpyate yena yena cādho-gatir bhavet ।
svārthāc ca bhraśyate yena tat karma na samācaret ।। iti samyag vicārya tat-sakāśaṃ na jagāma । atha prāptavyamarthaḥ paryaṭan dhavala-gṛha-pārśve rātrāv avalambita-varatrāṃ dṛṣṭvā kautukāviṣṭa-hṛdayas tām ālambyādhirūḍhaḥ । tayā ca rāja-putryā sa evāyam ity āśvasta-cittayā snāna-khādana-pānācchādanādinā sammānya tena saha śayana-talam āśritayā tad-aṅga-saṃsparśa-sañjāta-harṣa-romāñcita-gātrayoktaṃ-yuṣmad-darśana-mātrānuraktayā mayātmā pradatto ayam । tvad-varjam anyo bhartā manasy api me na bhaviṣyati iti । tat kasmān amyā saha na bravīṣi ? so abravīt- prāptavyam arthaṃ labhate manuṣyaḥ । ity ukte tayānyo ayam iti matvā dhavala-gṛhād uttārya muktaḥ । sa tu khaṇḍa-pāśakaḥ prāptaḥ । tāvad asau khaṇḍa-deva-kule gatvā suptaḥ । atha tatra kayācit svairiṇyā datta-saṅketako yāvad daṇḍa-pāśakaḥ prāptaḥ, tāvad asau pūrva-suptas tena dṛṣṭo rahasya-saṃrakṣaṇārtham abhihitaś ca-ko bhavān ?
so abravīt-prāptavyam arthaṃ labhate manuṣyaḥ । iti śrutvā daṇḍa-pāśakenābhihitam-yac chūnyaṃ deva-gṛham idam । tad atra madīya-sthāne gatvā svapihi । tathā pratipadya sa matir viparyāsād anya-śayane suptaḥ । atha tasya rakṣakasya kanyā vinayavatī nāma rūpa-yauvana-sampannā kasyāpi puruṣasyānuraktā saṅketaṃ dattvā tatra śayane suptāsīt । atha sā tam āyātaṃ dṛṣṭvā sa evāyam asmad-vallabha iti rātrau ghanatarāndhakāra-vyāmohitotthāya bhojanācchādanādi-kriyāṃ kārayitvā gāndharva-vivāhenātmānaṃ vivāhayitvā tena samaṃ śayane sthitā vikasita-vadana-kamalā tam āha-kim adyāpi mayā saha viśrabdhaṃ bhavān na bravīti । so abravīt-prāptavyam arthaṃ labhate manuṣyaḥ ।
iti śrutvā tayā cintitam-yat kāryam asamīkṣitaṃ kriyate tasyedṛk-phala-vipāko bhavati iti । evaṃ vimṛśya sa-viṣādayā tayā niḥsārito asau । sa ca yāvad-vīthī-mārgeṇa gacchati tāvad anya-viṣaya-vāsī vara-kīrtir nāma varo mahatā vādya-śabdenāgacchati । prāptavyamartho api taiḥ samaṃ gantum ārabdhaḥ । atha yāvat pratyāsanne lagna-samaye rāja-mārgāsanna-śreṣṭhi-gṛha-dvāre racita-maṇḍapa-vedikāyāṃ kṛta-kautuka-maṅgala-veśā vaṇik-sutāsti, tāvan mada-matto hasty-ārohakaṃ hatvā praṇaśyaj-jana-kolāhalena lokam ākulayaṃs tam evoddeśaṃ prāptaḥ । taṃ ca dṛṣṭvā sarve varānuyāyino vareṇa saha praṇaśya diśo jagmuḥ । athāsminn avasare bhaya-tarala-locanām ekākinīṃ kanyām avalokya-mā bhaiṣīḥ । ahaṃ paritrāteti sudhīraṃ sthirīkṛtya dakṣiṇa-pāṇau saṅgṛhya mahā-sāhasikatayā prāptavyamarthaḥ puruṣa-vākyair hastinaṃ nirbhartsitavān । tataḥ katham api daiva-yogād apāye hastini sa-suhṛd-bāndhavenātikrānta-lagna-samaye vara-kīrtir nāgatya tāvat tāṃ kanyām anya-hasta-gatāṃ dṛṣṭvābhihitam-bhoḥ śvaśura, viruddham idaṃ tvayānuṣṭhitaṃ yan mahyaṃ pradāya kanyānyasmai pradattā iti । so abravīt-bhoḥ ! aham api hasti-bhaya-palāyitobhavadbhiḥ sahāyāto na jāne kim idaṃ vṛtam ity abhidhāya duhitaraṃ praṣṭum ārabdhaḥ-vatse, na tvayā sundaraṃ kṛtam । tat kathyatāṃ ko ayaṃ vṛttāntaḥ ।
so abravīt-yad aham anena prāṇa-saṃśayād rakṣitā, tad enaṃ muktvā mama jīvantyā nānyaḥ pāṇiṃ grahīṣyati iti । anena vārtā-vyatikareṇa rajanī vyuṣṭā । atha prātas tatra sañjāte mahā-jana-samavāye vārtā-vyatikaraṃ śrutvā rāja-duhitā tam uddeśam āgatā । karṇa-paramparayā śrutvā daṇḍapāśaka-sutāpi tatraivāgatā । atha taṃ mahājana-amavāyaṃ śrutvā rājāpi tatra evājagāma । prāptavyamarthaṃ prāha-bhoḥ viśrabdhaṃ kathaya । kīdṛśo asau vṛttāntaḥ ? atha so abravīt-prāptavyamarthaṃ labhate manuṣyaḥ iti । rāja-kanyā smṛtvā prāha-devo api taṃ laṅghayituṃ na śakta iti ।
tato daṇḍapāśaka-sutābravīt-tasmān na śocāmi na vismayo me iti । tam akhilaloka-vṛttāntam ākarṇya vaṇik-sutābravīt-yad asmadīyaṃ na hi tat pareṣām iti । tato abhaya-dānaṃ dattvā rājā pṛthak pṛthag vṛttāntān jñātvāvagata-tattvas tasmai prāptavyam arthāya sva-duhitaraṃ sa-bahu-mānaṃ grāma-sahasreṇa samaṃ sarvālaṅkāra-parivāra-yutāṃ dattvā tvaṃ me putro asīti nagara-viditaṃ taṃ yauvarājye'bhiṣiktavān । daṇḍa-pāsakenāpi sva-duhitā sva-śaktyā vastra-dānādinā sambhāvya prāptavyamarthāya pradattā । atha prāptavyamarthenāpi svīya-pitṛ-mātarau samasta-kuṭumbāvṛtau tasmin nagare sammāna-puraḥsaraṃ samānītau । atha so api sva-gotreṇa saha vividha-bhogānupabhuñjānaḥ sukhenāvasthitaḥ । ato ahaṃ bravīmi-prāptavyam arthaṃ labhate manuṣyaḥ iti ।
tad etat sakalaṃ sukha-duḥkham anubhūya paraṃ viṣādam upāgato anena mitreṇa tvat-sakāśam ānītaḥ । tad etan me vairāgya-kāraṇam । mantharaka āha-bhadra, bhavati suhṛd ayam asandigdhaṃ yaḥ kṣut-kṣāmo api śatru-bhūtaṃ tvāṃ bhakṣya-sthāne sthitam evaṃ pṛṣṭham āropyānayati na mārge'pi bhakṣayati । uktaṃ ca yataḥ- vikāraṃ yāti no cittaṃ vitte yasya kadācana । mitraṃ syāt sarva-kāle ca kārayen mitram uttamam ।। vidvadbhiḥ suhṛdām atra cihnair etair asaṃśayam ।
parīkṣā-karaṇaṃ proktaṃ homāgner iva paṇḍitaiḥ ।। āpat-kāle tu samprāpte yan mitraṃ mitram eva tat । vṛddhi-kāle tu samprāpte durjano api suhṛd bhavet ।। tan mamāpy adyāsya viṣaye viśvāsaḥ samutpanno yato nīti-viruddheyaṃ maitrī māṃsāśibhir vāyasaiḥ saha jalacarāṇām । athavā sādhv idam ucyate-
mitraṃ ko api na kasyāpi nitāntaṃ na ca vaira-kṛt । dṛśyate mitra-vidhvastāt kāryād vairī parīkṣitaḥ ।। tat svāgataṃ bhavataḥ । sva-gṛha-vadāsyatām atra saras-tīre । yac ca vitt-nāśo videśa-vāsaś ca te sañjātas tatra viṣaye santāpo na kartavyaḥ । uktaṃ ca- abhrac-chāyā khala-prītiḥ samudrānte ca medinī ।
alpenaiva vinaśyanti yauvanāni dhanāni ca ।। ata eva vivekino jitātmāno dhana-spṛhāṃ na kurvanti । uktaṃ ca- nije'pi dehe na viyojitaiḥ kvacit । etair dhanaiḥ pañcapadī na dīyate ।।
yathāmiṣaṃ jale matsyair bhakṣyate śvāpadair bhuvi । ākāśe pakṣibhiś caiva tathā sarvatra vittavān ।। nirdoṣam api vittāḍhya doṣair yojayate nṛpaḥ । nidhanaḥ prāpta-doṣo api sarvatra nirupadravaḥ ।।
arthānām arjanaṃ kāryaṃ vardhanaṃ rakṣaṇaṃ tathā । bhakṣyamāṇo nirādāyaḥ sumerurapi hīyate ।। arthārthī yāni kaṣṭāni mūḍho ayaṃ sahate janaḥ । śatāṃśenāpi mokṣārthī tāni cen mokṣam āpnuyāt ।।
yaṃ deśaṃ śrayate tam eva kurute bāhu-pratāpārjitam । tasmin eva hata-dvipendra-rudhirais tṛṣṇāṃ chinatty ātmanaḥ ।। artha-hīnaḥ pare deśe gato api yaḥ prajñāvān bhavati sa kathañcid api na sīdati । uktaṃ ca- ko atibhāraḥ samarthānāṃ kiṃ dūraṃ vyavasāyinām ।
ko videśaḥ suvdyānāṃ kaḥ paraḥ priya-vādinām ।। tat prajñā-nidhir bhavān na prākṛta-puruṣa-tulyaḥ । athavā- utsāha-sampannam adīrgha-sūtraṃ kriyā-vidhijñaṃ vyasaneṣv asaktam । śūraṃ kṛtajñaṃ dṛḍha-sauhṛdaṃ ca- lakṣmīḥ svayaṃ vāñchati vāsa-hetoḥ ।।
aparaṃ prāpto apy arthaḥ karma-prāptyā naśyati । tad etāvanti dināni tvadīyam āsīt । muhūrtam apy anātmīyaṃ bhoktuṃ na labhyate । svayam āgatam api vidhināpahriyate । arthasyopārjanaṃ kṛtvā naivābhāgyaḥ samaśnute । araṇyaṃ mahadāsādya mūḍhaḥ somilako yathā ।। asti kasmiṃścid adhiṣṭhāne somilako nāma kauliko vasati sma । so aneka-vidha-paṭṭa-racanārañjitāni pārthivocitāni sadaiva vastrāṇy utpādayati । paraṃ tasya cāneka-vidha-paṭṭa-racana-nipuṇasyāpi na bhojanācchādanābhyadhikaṃ katham apy artha-mātraṃ sampadyate । athānye tatra sāmānya-kaulikāḥ sthūla-vastra-sampādana-vijñānino mahardhi-sampannāḥ । tān avalokya sa sva-bhāryām āha-priye ! paśyaitān sthūla-paṭṭa-kārakān dhana-kanaka-samṛddhān । tad adhāraṇakaṃ mamaitat sthānam । tad anyatropārjanāya gacchāmi । sā prāha-bhoḥ priyatama ! mithyā pralapitam etad yad anyatra-gatānāṃ dhanaṃ bhavati, sva-sthāne na bhavati । uktaṃ ca-
utpatanti yad ākāśe nipatanti mahītale । pakṣiṇāṃ tad api prāptyā nādattam upatiṣṭhati ।। bhavati ca bhāvyaṃ vināpi yatnena । yasya tu bhavitavyatā nāsti ।।
yathā dhenu-sahasreṣu vatso vindati mātaraṃ । tathā pūrva-kṛtaṃ karma kartāram anugacchati ।। śete saha śayānena gacchantam anugacchati । narāṇāṃ prāktanaṃ karma tiṣṭhati tu sahātmanā ।।
yathā chāyā-tapau nityaṃ susambaddhau parasparaṃ । evaṃ karma ca kartā ca saṃśliṣṭāv itaretaram ।। kaulika āha-priye ! na samyag abhihitaṃ bhavatyā । vyavasāyaṃ vinā na karma phalati । uktaṃ ca- yathaikena na hastena tālikā saṃprapadyate ।
tathodyama-parityaktaṃ na phalaṃ karmaṇaḥ smṛtam ।। paśya karma-vaśāt prāptaṃ bhojyakāle'pi bhojanam । hastodyamaṃ vinā vaktre praviśen na kathañcana ।। daivena deyam iti kāpuruṣā vadanti ।
daivaṃ nihatya kuru pauruṣam ātma-śaktyā yatne kṛte yadi na sidhyati ko atra doṣaḥ ।। tathā ca- udyamena hi sidhyanti kāryāṇi na manorathaiḥ । na hi suptasya siṃhasya viśanti vadane mṛgāḥ ।। udyamena vinā rājan na sidhyanti manorathāḥ । kātarā iti jalpanti yad bhāvyaṃ tad bhaviṣyati ।। sva-śaktyā kurvataḥ karma na cet siddhiṃ prayacchati । nopālabhyaḥ pumāṃs tatra daivāntarita-pauruṣaḥ ।।
tan mayāvaśyaṃ deśāntaraṃ gantavyam । iti niścitya vardhamāna-puraṃ gatvā tatra varṣa-trayaṃ sthitvā suvarṇa-śata-trayopārjanaṃ kṛtvā bhūyaḥ sva-gṛhaṃ prasthitaḥ । athārdha-pathe gacchatas tasya kadācid aṭavyāṃ paryaṭato bhagavān ravir astam upāgataḥ । tatra ca vyāla-bhayāt sthūlatara-vaṭa-skandha ārūhya prasupto yāvat tiṣṭhati tāvan niśīthe dvau puruṣau raudrākārau parasparaṃ jalpantāv aśṛṇot । tatraika āha-bhoḥ kartaḥ tvaṃ kiṃ samyaṅ na vetsi yad asya somilakasya bhojanācchādanād ṛte'dhikā samṛddhir nāsti । tat kiṃ tvayāsya suvarṇa-śata-trayaṃ dattam । sa āha-bhoḥ karman mayāvaśyaṃ dātavyaṃ vyavasāyināṃ tatra ca tasya pariṇatis tvad āyatteti । atha yāvad asau kaulikaḥ prabuddhaḥ suvarṇa-granthim avalokayati tāvad riktaṃ paśyati ।
tataḥ sākṣepaṃ cintayāmāsa । aho kim etat ? mahatā kaṣṭenopārjitaṃ vittaṃ helayā kvāpi gatam । yad vyartha-śramo akiñcanaḥ kathaṃ sva-patnyā mitrāṇāṃ ca mukhaṃ darśayiṣyāmi । iti niścitya tad eva pattanaṃ gataḥ । tatra ca varṣa-mātreṇāpi suvarṇa-śata-pañcakam upārjya bhūyo api sva-sthānaṃ prati prasthitaḥ । yāvad ardha-pathe bhūyo aṭavī-gatasya bhagavān bhānur astaṃjagāmātha suvarṇa-nāśa-bhayāt suśrānto api na viśrāmyati kevalaṃ kṛta-gṛhotkaṇṭhaḥ satvaraṃ vrajati । atrāntare dvau puruṣau tādṛṣau dṛṣṭi-deśe samāgacchantau jalpantau ca śṛṇoti । tatraikaḥ prāha-bhoḥ kartaḥ ! kiṃ tvayaitasya suvarṇa-śata-pañcakaṃ dattam ? tat kiṃ na vetsi yad bhojanācchādanābhyadhikam asya kiṃcin nāsti । sa āha-bhoḥ karman ! mayāvaśyaṃ deyaṃ vyavasāyinām । tasya pariṇāmas tvad-āyattaḥ । tat kiṃ mām upālambhayasi ? tac chrutvā somilako yāvad granthim avalokayati tāvat suvarṇaṃ nāsti । tataḥ paraṃ duḥkham āpanno vyacintayat-aho kiṃ mama dhana-rahitasya jīvitena ? tad atra vaṭa-vṛkṣa ātmānam udbadhya prāṇāṃs tyajāmi । evaṃ niścitya darbha-mayīṃ rajjuṃ vidhāya sva-kaṇṭhe pāśaṃ niyojya śākhāyām ātmānaṃ nibadhya yāvat prakṣipati tāvad ekaḥ pumān ākāśa-stha evedam āha-bho bhoḥ somilaka ! maivaṃ sāhasaṃ kuru । ahaṃ te vittāpahārako na te bhojanācchādanābhyadhikaṃ varāṭikām api sahāmi । tad gaccha sva-gṛhaṃ prati । anyac ca bhavadīya-sāhasenāhaṃ tuṣṭaḥ । tathā me na syād vyarthaṃ darśanam । tat prārthyatām abhīṣṭo varaḥ kaścit ।
somilaka āha-yady evaṃ tad dehi me prabhūtaṃ dhanam । kiṃ tayā kriyate lakṣmyā yā vadhūr iva kevalā । yā na veśyeva sāmānyā pathikair upabhujyate ।। somilaka āha-yady api bhogo nāsti tathāpi bhavatu me dhanam । uktaṃ ca-
kṛpaṇo apy akulīno api sadā saṃśrita-mānuṣaiḥ । sevyate sa naro loke yasya syād vitta-sañcayaḥ ।। śithilau ca subaddhau ca patataḥ patato na vā । nirīkṣitau mayā bhadre daśa varṣāṇi pañca ca ।।
kasmiṃścid adhiṣṭhāne tīkṣṇaviṣāṇo nāma mahā-vṛṣabho vasati । sa ca madātirekāt parityakta-nija-yūṭhaḥ śṛṅgābhyāṃ nadī-taṭāni vidārayan svecchayā marakata-sadṛśāni śaṣpāṇi bhakṣayann araṇya-caro babhūva । atha tatraiva vane pralobhako nāma śṛgālaḥ prativasati sma । sa kadācit sva-bhāryayā saha nadī-tīre sukhopaviṣṭas tiṣṭhati । atrāntare sa tīkṣṇaviṣāṇo jalārthaṃ tad eva pulinam avatīrṇaḥ । tataś ca tasya lambamānau vṛṣaṇāv ālokya śṛgālyā śṛgālo abhihitaḥ-svāmin ! paśyāsya vṛṣabhasya māṃsa-piṇḍau lambamānau yathā sthitau । tataḥ kṣaṇena prahareṇa vā patiṣyataḥ । evaṃ jñātvā bhavatā pṛṣṭha-yāyinā bhāvyaṃ । śṛgāla āha-priye ! na jñāyate kadācid etayoḥ patanaṃ bhaviṣyati vā na vā । tat kiṃ vṛthā śramāya māṃ niyojayasi ? atra-sthas tāvaj jalārtham āgatān mūṣakān bhakṣayiṣyāmi samaṃ tvayā । mārgo ayaṃ yatas teṣām । atha yadā tvāṃ muktvāsya tīkṣṇaviṣāṇasya vṛṣabhasya pṛṣṭhe gamiṣyāmi tadāgatyānyaḥ kaścid etat sthānaṃ samāśrayiṣyati । naitad yujyate kartum । uktaṃ ca- yo dhruvāṇi parityajyādhruvāṇi niṣevate । dhruvāṇi tasya naśyanti adhruvaṃ naṣṭam eva ca ।।
śṛgāly āha-bhoḥ kāpuruṣas tvaṃ yat kiṃcit prāptaṃ tenāpi santoṣaṃ karoṣi । uktaṃ ca- supūrā syāt kunadikā supūro mūṣikāñjaliḥ । susantuṣṭaḥ kāpuruṣaḥ svalpakenāpi tuṣyati ।। tasmāt puruṣeṇa sadaivotsāhavatā bhāvyam । uktaṃ ca-
yatrotsāha-samārambho yatrālasya-vinigrahaḥ । naya-vikrama-saṃyogas tatra śrīr acalā dhruvaṃ ।। tad daivam iti sañcintya tyajen nodyogam ātmanaḥ । anuyogaṃ vinā tailaṃ tilānāṃ nopajāyate ।।
yaḥ stokenāpi santoṣaṃ kurute mandadhīr janaḥ । tasya bhāgya-vihīnasya dattā śrīr api mārjyate ।। yac ca tvaṃ vadasi । etau patiṣyato na veti । tad apy ayuktam । uktaṃ ca- kṛta-niścayino vandyās tuṅgimā nopabhujyate ।
cātakaḥ ko varāko ayaṃ yasyendro vārivāhakaḥ ।। aparaṃ mūṣaka-māṃsasya nirviṇṇāham । etau ca māṃsa-piṇḍau patana-prāyau dṛśyete । tat sarvathā nānyathā kartavyam iti । athāsau tad ākarṇya mūṣaka-prāpti-sthānaṃ parityajya tīkṣṇaviṣāṇasya pṛṣṭham anvagacchat । atha vā sādhv idam ucyate- tāvat syāt sarva-kṛtyeṣu puruṣo atra svayaṃ prabhuḥ । strī-vākyāṅkuśa-vikṣuṇṇo yāvan no dhriyate balāt ।।
akṛtyaṃ manyate kṛtyaṃ agamyaṃ manyate sugam । abhakṣyaṃ manyate bhakṣyaṃ strī-vākya-prerito naraḥ ।। evaṃ sa tasya pṛṣṭhataḥ sa-bhāryaḥ paribhramaṃś cira-kālam anayat । na ca tayoḥ patanam abhūt । tataś ca nirvedāt pañcadaśe varṣe śṛgālaḥ svabhāryām āha-śithilau ca subaddhau ca ityādi । tayos tat-paścād api pāto na bhaviṣyati । tat tad eva sva-sthānaṃ gacchāvaḥ । ato ahaṃ bravīmi-śithilau ca subaddhau ca iti ।
puruṣa āha-yady evaṃ tad gaccha bhūyo api vardhamāna-puram । tatra dvau vaṇik-putrau vasataḥ । eko gupta-dhanaḥ । dvitīya upabhukta-dhanaḥ । tatas tayoḥ svarūpaṃ buddhvaikasya varaḥ prārthanīyaḥ । yadi te dhanena prayojanam abhakṣitena tatas tvām api gupta-dhanaṃ karomi । athavā datta-bhogyena dhanena te prayojanaṃ tad upabhukta-dhanaṃ karomīti । evam uktvādarśanaṃ gataḥ । somilako api vismita-manā bhūyo api vardhamāna-puraṃ gataḥ । atha sandhyā-samaye śrāntaḥ katham api tat-puraṃ prāpto guptadhana-gṛhaṃ pṛcchan kṛcchrāl labdhvāstamita-sūrye praviṣṭaḥ । athāsau bhāryā-putra-sametena guptadhanena nirbhartsyamāno haṭhād gṛhaṃ praviśyopaviṣṭaḥ । tataś ca bhojana-velāyāṃ tasyāpi bhakti-varjitaṃ kiṃcid aśanaṃ dattam । tataś ca bhuktvā tatraiva yāvat supto niśīthe paśyati tāvat tāv api dvau puruṣau parasparaṃ mantrayataḥ । tatraika āha-bhoḥ kartaḥ ! kiṃ tvayāsya guptadhanasyānyo adhiko vyayo nirmito yat somilakasyānena bhojanaṃ dattam । tad ayuktaṃ tvayā kṛtam । sa āha-bhoḥ karman ! na mamātra doṣaḥ । mayā puruṣasya lābha-prāptir dātavyā । tat-pariṇatiḥ punas tvad-āyatteti । athāsau yāvad uttiṣṭhati tāvad guptadhano visūcikayā khidyamāno rujābhibhūtaḥ kṣaṇaṃ tiṣṭhati । tato dvitīye'hni tad-doṣeṇa kṛtopavāsaḥ sañjātaḥ । somilako api prabhāte tad-gṛhān niṣkramya upabhuktadhana-gṛhaṃ gataḥ । tenāpi cābhyutthādinā sat-kṛto vihita-bhojanācchādana-saṃmānas tasyaiva gṛhe bhavya-śayyām āruhya suṣvāpa । tataś ca niśīthe yāvat paśyati tāvat tāv eva dvau puruṣau mitho mantrayataḥ । atra tayor eka āha-bhoḥ kartaḥ ! anena somilakasyopakāraṃ kurvatā prabhūto vyayaḥ kṛtaḥ । tat kathaya katham asyoddhāraka-vidhir bhaviṣyati । anena sarvam etad vyavahāraka-gṛhāt samānītam ।
sa āha-bhoḥ karman ! mama kṛtyam etat । pariṇatis tvad-āyatteti । atha prabhāta-samaye rāja-puruṣo rāja-prasādajaṃ vittam ādāya samāyāta upabhukta-dhanāya samarpayām āsa । tad dṛṣṭvā somilakaś cintayāmāsa । sañcaya-rahito api varam eṣa upabhuktadhano nāsau kadaryo guptadhanaḥ । uktaṃ ca- agnihotra-phalā vedāḥ śīla-vṛtta-phalaṃ śrutam । rati-putra-phalā dārā datta-bhukta-phalaṃ dhanam ।।
tad vidhātā māṃ datta-bhukta-dhanaṃ karotu । na kāryaṃ me guptadhanena । tataḥ somilako dattabhuktadhanaḥ saṃjātaḥ । ato ahaṃ bravīmi-arthasyopārjanaṃ kṛtvā iti । gṛha-madhya-nikhātena dhanena dhanino yadi । bhavāmaḥ kiṃ na tenaiva dhanena dhanino vayaṃ ।। tad bhadra ! hiraṇyakaivaṃ jñātvā dhana-viṣaye santāpo na kāryaḥ । atha vidyamānam api dhanaṃ bhojya-bandhyatayā tad-avidyamānaṃ mantavyam । uktaṃ ca-
upārjitānām arthānāṃ tyāga eva hi rakṣaṇam । taḍāgodara-saṃsthānāṃ parīvāha ivāmbhasām ।। upārjitānām arthānāṃ tyāga eva hi rakṣaṇam । taḍāgodara-saṃsthānāṃ parivāha ivāmbhasām ।।
anyac ca- dānaṃ bhogo nāśas tisro gatayo bhavanti vittasya । yo na dadāti na bhuṅkte tasya tṛtīyā gatir bhavati ।। evaṃ jñātvā vivekinā na sthity-arthaṃ vittopārjanaṃ kartavyaṃ yato duḥkhāya tat । uktaṃ ca- dhanādikeṣu vidyante ye'tra mūrkhāḥ sukhāśayāḥ । tapta-grīṣmeṇa sevante śaityārthaṃ te hutāśanam ।।
śuṣkais tṛṇair vana-gajā balino bhavanti । santoṣa eva puruṣasya paraṃ nidhānam ।। santoṣāmṛta-tṛptānāṃ yat sukhaṃ śānta-cetasām । kutas tad-dhana-lubdhānām itaś cetaś ca dhāvatām ।।
pīyūṣam iva saṃtoṣaṃ pibatāṃ nirvṛtiḥ parā । duḥkhaṃ nirantaraṃ puṃsām asaṃtoṣavatāṃ punaḥ ।। nirodhāc cetaso akṣāṇi niruddhāny akhilāny api । ācchādite ravau meghaiḥ sañchannāḥ syur gabhastayaḥ ।।
vāñchā-vicchedanaṃ prāhuḥ svāsthyaṃ śāntā maha-rṣayaḥ । vāñchā nivartate nārthaiḥ pipāsevāgni-sevanaiḥ ।। anindyam api nindanti stuvanty astutyam uccakaiḥ । svāpateya-kṛte martyāḥ kiṃ kiṃ nāma na kurvate ।। dharmārthaṃ yasya vittehā tasyāpi na śubhāvahā । prakṣālanādd hi paṅkasya dūrād asparśanaṃ varam ।। lobhāc ca nānyo asti paraḥ pṛthivyām ।
santoṣa-tulyaṃ dhanam asti nānyat ।। dāridryasya parā mūrtir yan māna-draviṇālpatā । jarad-gava-dhanaḥ śarvas tathāpi parameśvaraḥ ।। evaṃ jñātvā bhadra tvayā santoṣaḥ kārya iti । mantharakavacanam ākarṇya vāyasa āha-bhadra mantharako yad evaṃ vadati tat tvayā citte kartavyam । athavā sādhv idam ucyate-
sulabhāḥ puruṣā rājan satataṃ priya-vādinaḥ । apriyasya ca pathyasya vaktā śrotā ca durlabhaḥ ।। apriyāṇy api pathyāni ye vadanti nṛṇām iha । ta eva suhṛdaḥ proktā anye syur nāma-dhārakāḥ ।।
athaivaṃ jalpatāṃ teṣāṃ citrāṅgo nāma hariṇo lubdhaka-trāsitas tasminn eva sarasi praviṣṭaḥ । athāyāntaṃ sa-sambhramam avalokya laghupatanako vṛkṣam ārūḍhaḥ । hiraṇyakaḥ śarastambaṃ praviṣṭaḥ । mantharakaḥ salilāśayam āsthitaḥ । atha laghupatanako mṛgaṃ samyak parijñāya mantharakam uvāca-ehy ehi sakhe mantharaka ! mṛgo ayaṃ tṛṣārto atra samāyātaḥ sarasi praviṣṭaḥ । tasya śabdo ayaṃ na mānuṣa-sambhava iti । tac chrutvā mantharako deśa-kālocitam āha-bho laghupatanaka ! yathāyaṃ mṛgo dṛśyate prabhūtam ucchvāsam udvahann udbhrānta-dṛṣṭyā pṛṣṭhato avalokayati tan na tṛṣārta eṣa nūnaṃ lubdhaka-trāsitaḥ । taj jñāyatām asya pṛṣṭhe lubdhakā āgacchanti na veti । uktaṃ ca- bhaya-trasto naraḥ śvāsaṃ prabhūtaṃ kurute muhuḥ । diśo avalokayaty eva na svāsthyaṃ vrajati kvacit ।।
tac chrutvā citrāṅga āha-bho mantharaka ! jñātaṃ tvayā samyaṅ me trāsa-kāraṇam । ahaṃ lubdhaka-śara-prahārād uddhāritaḥ kṛcchreṇātra samāyātaḥ । mama yūthaṃ tair lubdhakair vyāpāditaṃ bhaviṣyati । tac charaṇāgatasya me darśaya kiṃcid agamyaṃ sthānaṃ lubdhakānām । tad ākarṇya mantharaka āha-bhoś citrāṅga ! śrūyatāṃ nīti-śāstram । dvāv upāyāv iha proktau vimuktau śatru-darśane । hastayoś cālanād eko dvitīyaḥ pāda-vega-jaḥ ।।
tad gamyatāṃ śīghraṃ ghanaṃ vanaṃ yāvad adyāpi nāgacchanti te durātmāno lubdhakāḥ । atrāntare laghupatanakaḥ satvaram abhyupetyovāca-bho mantharaka ! gatās te lubdhakāḥ sva-gṛhonmukhāḥ pracura-māṃsa-piṇḍa-dhāriṇaḥ । tac citrāṅga ! tvaṃ viśrabdho jalād bahir bhava । tatas te catvāro api mitra-bhāvam āśritās tasmin sarasi madhyāhna-samaye vṛkṣa-cchāyādhastāt subhāṣita-goṣṭhī-sukham anubhavantaḥ sukhena kālaṃ nayanti । athavā yuktam etad ucyate- subhāṣita-rasāsvāda-baddha-romāñca-kañcukaṃ । vināpi saṃgamaṃ strīṇāṃ kavīnāṃ sukham edhate ।।
subhāṣita-maya-dravya-saṅgrahaṃ na karoti yaḥ । sa tu prastāva-yajñeṣu kāṃ pradāsyati dakṣiṇām ।। sakṛd uktaṃ na gṛhṇāti svayaṃ vā na karoti yaḥ । yasya saṃpuṭikā nāsti kutas tasya subhāṣitam ।।
athaikasminn ahani goṣṭhī-samaye mṛgo nāyātaḥ । atha te vyākulībhūtāḥ parasparaṃ jalpitum ārabdhāḥ । aho kim adya suhṛn na samāyātaḥ । kiṃ siṃhādibhiḥ kvacid vyāpādita uta lubdhakair atha vānale prapatito gartā-viṣame vā nava-tṛṇa-laulyād iti । athavā sādhv idam ucyate- sva-gṛhodyāna-gate'pi snigdhaiḥ pāpaṃ viśaṅkyate mohāt । kim u dṛṣṭa-bahv-apāya-pratibhaya-kāntāra-madhya-sthe ।। atha mantharako vāyasam āha-bho laghupatanakāhaṃ hiraṇyakaś ca tāvad dvāv apy aśaktau tasyānveṣaṇaṃ kartuṃ mandagatitvāt । tad gatvā tvam araṇyaṃ śodhaya yadi kutracit taṃ jīvantaṃ paśyasīti ।
tad ākarṇya laghupatanako nātidūre yāvad gacchati tāvat palvala-tīre citrāṅgaḥ kūṭa-pāśa-niyantritas tiṣṭhati । taṃ dṛṣṭvā śoka-vyākulita-manās tam avocat । bhadra kim idam ? citrāṅgo api vāyasam avalokya viśeṣeṇa duḥkhita-manā babhūva । athavā yuktam etat- api mandatvam āpanno naṣṭo vāpīṣṭa-darśanāt । prāyeṇa prāṇināṃ bhūyo duḥkhāvego adhiko bhavet ।। tataś ca vāṣpāvasāne citrāṅgo laghupatanakam āha-bho mitra saṃjāto ayaṃ tāvan mama mṛtyuḥ । tad yuktaṃ sampannaṃ yad bhavatā saha me darśanaṃ sañjātam । uktaṃ ca-
prāṇātyaye samutpanne yadi syān mitra-darśanaṃ । tad dvābhyāṃ sukha-daṃ paścāj jīvato api mṛtasya ca ।। tat kṣantavyaṃ yan mayā praṇayāt subhāṣita-goṣṭhīṣv abhihitaṃ । tathā hiraṇyaka-mantharakau mama vākyād vācyau । ajñānāj jñānato vāpi duruktaṃ yad udāhṛtam ।
mayā tat kṣamyatām adya dvābhyām api prasādataḥ ।। tac chrutvā laghupatanaka āha-bhadra na bhetavyam asmad-vidhair mitrair vidyamānaiḥ । yāvad ahaṃ drutataraṃ hiraṇyakaṃ gṛhītvāgacchāmi । aparaṃ ye sat-puruṣā bhavanti te vyasane na vyākulatvam upayānti । uktaṃ ca- sampadi yasya na harṣo vipadi viṣādo raṇe na bhīrutvaṃ । taṃ bhuvana-traya-tilakaṃ janayati jananī sutaṃ viralaṃ ।। evam uktvā laghupatanakaś citrāṅgam āśvāsya yatra hiraṇyaka-mantharakau tiṣṭhatas tatra gatvā sarvaṃ citrāṅga-pāśa-patanaṃ kathitavān । hiraṇyakaṃ ca citrāṅga-pāśa-mokṣaṇaṃ prati kṛta-niścayaṃ pṛṣṭham āropya bhūyo api satvaraṃ citrāṅga-samīpe gataḥ । so api mūṣakam avalokya kiṃcij jīvitāśayā saṃśliṣṭa āha-
āpan-nāśāya vibudhaiḥ kartavyāḥ suhṛdo amalāḥ । na taraty āpadaṃ kaścid yo atra mitra-vivarjitaḥ ।। hiraṇyaka āha-bhadra tvaṃ tāvan nīti-śāstra-jño dakṣa iti । tat katham atra kūṭa-pāśe patitaḥ ? sa āha-bho na kālo ayaṃ vivādasya । tan na yāvat sa pāpātmā lubdhakaḥ samabhyeti tāvad drutataraṃ kartayemaṃ mat-pāda-pāśaṃ ।
tad ākarṇya vihasyāha hiraṇyakaḥ-kiṃ mayy api samāyāte lubdhakād bibheṣi tataḥ śāstraṃ prati mahatī me viraktiḥ sampannā yad bhavad-vidhā api nīti-śāstra-vida etām avasthāṃ prāpnuvanti । tena tvāṃ pṛcchāmi । sa āha-bhadra karmaṇā buddhir api hanyate । uktaṃ ca- kṛtānta-pāśa-baddhānāṃ daivopahata-cetasāṃ । buddhayaḥ kubja-gāminyo bhavanti mahatām api ।।
vidhātrā racitā yā sā lalāṭe'kṣara-mālikā । na tāṃ mārjayituṃ śaktāḥ sva-śaktyāpy atipaṇḍitāḥ ।। evaṃ tayoḥ pravadatoḥ suhṛd-vyasana-santapta-hṛdayo mantharakaḥ śanaiḥ śanais taṃ pradeśam ājagāma । taṃ dṛṣṭvā laghupatanako hiraṇyakam āha-aho na śobhanam āpatitam । hiraṇyaka āha-kiṃ sa lubdhakaḥ samāyāti ? sa āha-āstāṃ tāval lubdhaka-vārtā । eṣa mantharakaḥ samāgacchati । tad anītir anuṣṭhitānena yato vayam apy asya kāraṇān nūnaṃ vyāpādanaṃ yāsyāmo yadi sa pāpātmā lubdhakaḥ samāgamiṣyati । tad ahaṃ tāvat kham utpatiṣyāmi । tvaṃ punar bilaṃ praviṣyātmānaṃ rakṣayiṣyasi । citrāṅgo api vegena dig-antaraṃ yāsyati । eṣa punar jalacaraḥ sthale kathaṃ bhaviṣyatīti vyākulo asmi । atrāntare prāpto ayaṃ mantharakaḥ ।
hiraṇyaka āha-bhadra, na yuktam anuṣṭhitaṃ bhavatā yad atra samāyātaḥ । tad bhūyo api drutataraṃ gamyatāṃ yāvad asau lubdhako na samāyāti । mantharaka āha-bhadra, kiṃ karomi ? na śaknomi tatra-stho mitra-vyasanāgni-dāghaṃ soḍhum । tenāham atrāgataḥ । athavā sādhv idam ucyate- dayita-jana-viprayogo vitta-viyogaś ca sahyāḥ syuḥ । yadi sumahauṣadha-kalpo vayasya-jana-saṃgamo na syāt ।।
varaṃ prāṇa-parityāgo na viyogo bhavādṛśaiḥ । prāṇā janmāntare bhūyo na bhavanti bhavad-vidhāḥ ।। evaṃ tasya pravadata ākarṇa-pūrita-śarāsano lubdhako apy upāgataḥ । taṃ dṛṣṭvā mūṣakeṇa tasya snāyu-pāśas tat-kṣaṇāt khaṇḍitaḥ । atrāntare citrāṅgaḥ satvaraṃ pṛṣṭham avalokayan pradhāvitaḥ । laghupatanako vṛkṣam ārūḍhaḥ । hiraṇyakaś ca samīpa-varti bilaṃ praviṣṭaḥ । athāsau lubdhako mṛga-gamanād viṣaṇṇa-vadano vyartha-śramas taṃ mantharakaṃ mandaṃ mandaṃ sthala-madhye gacchantaṃ dṛṣṭavān । acintayac ca-yady api kuraṅgo dhātrāpahṛtas tathāpy ayaṃ kūrma āhārārthaṃ sampāditaḥ । tad adyāsyāmiṣeṇa me kuṭumbasyāhāra-nirvṛttir bhaviṣyati । evaṃ vicintya taṃ darbhaiḥ sañchādya dhanuṣu samāropya skandhe kṛtvā gṛhaṃ prati prasthitaḥ । atrāntare taṃ nīyamānam avalokya hiraṇyako duḥkhākulaḥ paryadevayat-kaṣṭaṃ bhoḥ kaṣṭam āpatitam ।
gacchāmy ahaṃ pāram ivārṇavasya । tāvad dvitīyaṃ samupasthitaṃ me chidreṣv anarthā bahulī-bhavanti ।। tāvad askhalitaṃ yāvat sukhaṃ yāti same pathi । skhalite ca samutpanne viṣame ca pade pade ।।
yan namraṃ saralaṃ cāpi yac cāpatsu na sīdati । dhanur mitraṃ kalatraṃ ca durlabhaṃ śuddha-vaṃśajam ।। na mātari na dāreṣu na sodarye na cātmaje । viśrambhas tādṛśaḥ puṃsāṃ yādṛṅ mitre nirantare ।।
yadi tāvat kṛtāntena me dhana-nāśo vihitas tan-mārga-śrāntasya me viśrāma-bhūtaṃ mitraṃ kasmād apahṛtaṃ । aparam api mitraṃ paraṃ mantharaka-samaṃ na syāt । uktaṃ ca- asampattau paro lābho guhyasya kathanaṃ tathā । āpad-vimokṣaṇaṃ caiva mitrasyaitat phala-trayam ।। tad asya paścān nānyaḥ suhṛn me । tat kiṃ mamopary anavarataṃ vyasana-śarair varṣati hanta vidhiḥ । yata ādau tāvad vitta-nāśas tataḥ parivāra-bhraṃśas tato deśa-tyāgas tato mitra-viyoga iti । athavā svarūpam etat sarveṣām eva jantūnāṃ jīvita-dharmasya । uktaṃ ca-
kāyaḥ saṃnihitāpāyaḥ sampadaḥ padam āpadām । samāgamāḥ sāpagamāḥ sarvam utpādi bhaṅguram ।। dhana-kṣaye vardhati jāṭharāgniḥ । cchidreṣv anarthā bahulī-bhavanti ।।
aho sādhūktaṃ kenāpi । prāpte bhaye paritrāṇaṃ prīti-viśrambha-bhājanaṃ । kena ratnam idaṃ sṛṣṭaṃ mitram ity akṣara-dvayaṃ ।। atrāntare ākranda-parau citrāṅga-laghupatanakau tatraiva samāyātau । atha hiraṇyaka āha-aho kiṃ vṛthā-pralapitena । tad yāvad eṣa mantharako dṛṣṭi-gocarān na nīyate tāvad asya mokṣopāyaś cintyatām iti । uktaṃ ca-
vyasanaṃ prāpya yo mohāt kevalaṃ paridevayet । krandanaṃ vardhayaty eva tasyāntaṃ nādhigacchati ।। kevalaṃ vyasanasyoktaṃ bheṣajaṃ naya-paṇḍitaiḥ । tasyoccheda-samārambho viṣāda-parivarjanaṃ ।।
bhaviṣya-lābhasya ca saṅgamārtham । yan mantryate'sau paramo hi mantraḥ ।। tac chrutvā vāyasa āha-bho yady evaṃ tat kriyatāṃ mad-vacaḥ । eṣa citrāṅgo asya mārge gatvā kiṃcit palvalam āsādya tasya tīre niścetano bhūtvā patatu । aham apy asya śirasi samāruhya mandaiś cañcu-prahāraiḥ śira ullekhiṣyāmi yenāsau lubdhako amuṃ mṛtaṃ matvā mama cañcu-prahāra-pratyayena mantharakaṃ bhūmau kṣiptvā mṛgārthe dhāvati । atrāntare tvayā darbha-maya-bandhana-veṣṭanāni khaṇḍanīyāni yenāsau mantharako drutataraṃ palvalaṃ praviśati । citrāṅgaḥ prāha-bho bhadro ayaṃ dṛṣṭo mantras tvayā । nūnaṃ mantharako mukto mantavyaḥ । uktaṃ ca-
siddhiṃ vā yadi vāsiddhiṃ cittotsāho nivedayet । prathamaṃ sarva-jantūnāṃ prājño vetti na cetaraḥ ।। tat tad evaṃ kriyatām । tathānuṣṭhite sa lubdhakas tathaiva mārgāsanna-palvala-tīrasthaṃ citrāṅgaṃ vāyasa-sanātham adrākṣīt । taṃ dṛṣṭvā harṣita-manā vyacintayat । nūnaṃ pāśa-vedanayā varāko ayaṃ mṛgo gatvāyuḥ-śeṣa-jīvitaḥ pāśaṃ troṭayitvā katham apy etad vanāntaraṃ praviṣṭo yāvan mṛtaḥ । tad vaśyo ayaṃ me kacchapaḥ suyantritatvāt । tad enam api tāvad gṛhṇāmīty avardhāya kacchapaṃ bhū-tale prakṣipya mṛgam upādravat । atrāntare hiraṇyakena vajropama-daṃṣṭrā-prahāreṇa tad darbha-veṣṭanaṃ tat-kṣaṇāt khaṇḍaśaḥ kṛtaṃ । mantharako api tṛṇa-madhyān niṣkramya palvalaṃ praviṣṭaḥ । citrāṅgo apy aprāptasyāpi tasyotthāya vāyasena saha drutaṃ pranaṣṭaḥ । atrāntare vilakṣo viṣāda-paro nivṛtto lubdhako yāvat paśyati tāvat kacchapo api gataḥ । tataś ca tatropaviśyemaṃ ślokam apaṭhat-
samprāptaḥ kamaṭhaḥ sa cāpi niyataṃ naṣṭas tavādeśataḥ । yac cānyan na kṛtaṃ kṛtānta kurute tac cāpi sahyaṃ mayā ।। evaṃ bahu-vidhaṃ vilapya sva-gṛhaṃ gataḥ । atha tasmin dūrī-bhūte sarve'pi te kāka-kūrma-mṛgākhavaḥ paramānanda-bhājo militvā parasparam āliṅgya punar jātān ivātmano manyamānas tad eva saraḥ prāpya mahā-sukhena subhāṣita-goṣṭhī-vinodaṃ kurvantaḥ kālaṃ nayanti sma । evaṃ jñātvā vivekinā mitra-saṅgrahaḥ kāryaḥ । tathā mitreṇa sahāvyājena vartitavyam । uktaṃ ca- yo mitrāṇi karoty atra na kauṭilyena vartate ।
taiḥ samaṃ na parābhūtiṃ samprāpnoti kathañcana ।। iti śrī-viṣṇu-śarma-viracite pañcatantre mitra-samprāptir nāma dvitīyaṃ tantraṃ samāptam ।। athedam ārabhyate kākolūkīyaṃ nāma tṛtīyaṃ tantram । yasyāyam ādyaḥ ślokaḥ- śatroś ca mitratvam upāgatasya ।
kāka-praṇītena hutāśanena ।। tad yathānuśruyate-asti dakṣiṇātye janapade mahilāropyaṃ nāma nagaram । tasya samīpastho aneka-śākhāsanātho atighanatara-patra-cchanno nyagrodha-pādapo asti । tatra ca megha-varṇo nāma vāyasa-rājo aneka-kāka-parivāraḥ prativasati sma । sa tatra vihita-durga-racanaḥ saparijanaḥ kālaṃ nayati । tathānyo ari-mardano nāmolūka-rājo asaṅkhyolūka-parivāro giri-guhā-durgāśrayaḥ prativasati sma । sa ca rātrāv abhyetya sadaiva tasya nyagrodhasya samantāt paribhramati । atholūkarājaḥ pūrva-virodha-vaśādyaṃ kañcid vāyasa-samāsādayati । taṃ vyāpādya gacchati । evaṃ nityābhigamanāc chanaiḥ śanais tan nyagrodha-pādapad-durgaṃ tena samantān nirvāyasaṃ kṛtam । athavā bhavaty evam । uktaṃ ca- ya upekṣeta śatruṃ svaṃ prasarantaṃ yadṛcchayā । rogaṃ cālasya-saṃyuktaḥ sa śanais tena hanyate ।।
jāta-mātraṃ na yaḥ śatruṃ vyādhiṃ ca praśamaṃ nayet । mahābalo api tenaiva vṛddhiṃ prāpya sa hanyate ।। athānyedyuḥ sa vāyasa-rājaḥ sarvān sacivān āhūya provāca-bhoḥ ! utkaṭas tāvad asmākaṃ śatrur udyama-sampannaś ca kālavic ca nityam eva niśāgame sametyāsmat-pakṣa-kadanaṃ karoti । tat katham asya prativighātavyam ? vayaṃ tāvad rātrau na paśyāmaḥ । na ca divā durgaṃ vijānīmo yena gatvā praharāmaḥ । tad atra kiṃ yujyate sandhi-vigraha-yānāsana-saṃśraya-dvaidhī-bhāvānāṃ madhyāt । atha te procuḥ-yuktam abhihitaṃ devena yad eṣa praśnaḥ kṛtaḥ । uktaṃ ca- apṛṣṭenāpi vaktavyaṃ sacivenātra kiṃcana ।
pṛṣṭena tu viśeṣeṇa vācyaṃ pathyaṃ mahīpateḥ ।। yo na pṛṣṭo hitaṃ brūte pariṇāme sukhāvaham । mantro na priya-vaktā ca kevalaṃ sa ripuḥ smṛtam ।। tasmād ekāntam āsādya kāryo mantro mahīpate ।
yena tasya vayaṃ kurmo niyamaṃ kāraṇaṃ tathā ।। balīyasi praṇamatāṃ kāle praharatām api । sampado nāvagacchanti pratīpam iva nimnagāḥ ।। satyāḍhyo dhārmikaś cāryo bhrātṛ-saṅghātavān balī ।
aneka-vijayī caiva sandheyaḥ sa ripur bhavet ।। sandhiḥ kāryo apy anāryeṇa vijñāya prāṇa-saṃśayam । prāṇaiḥ saṃrakṣitaiḥ sarvaṃ yato bhavati rakṣitam ।। aneka-yuddha-vijayī sandhānaṃ yasya gacchati ।
tat-prabhāveṇa tasyāśu vaśaṃ gacchanty arātayaḥ ।। sandhim icchet samenāpi sandigdho vijayī yudhi । na hi sāṃśayikaṃ kuryād ity uvāca bṛhaspatiḥ ।। sandigdho vijayo yuddhe janānām iha yuddhyatām ।
upāya-tritayād ūrdhvaṃ tasmād yuddhaṃ samācaret ।। asandadhāno mānāndhaḥ samenāpi hato bhṛśam । āmakumbham ivābhittvā nāvatiṣṭheta śaktimān ।। samaṃ śaktimatā yuddham aśaktasya hi mṛtyave ।
vṛṣatkumbhaṃ yathā bhittvā tāvat tiṣṭhati śaktimān ।। bhūmir mitraṃ hiraṇyaṃ vā vigrahasya phala-trayam । nāsty ekam api yady eṣāṃ vigrahaṃ na samācaret ।। khanann ākhu-bilaṃ siṃhaḥ pāṣāṇa-śakalākulam ।
prāpnoti nakha-bhaṅgaṃ hi phalaṃ vā mūṣako bhavet ।। tasmān na syāt phalaṃ yatra puṣṭaṃ yuddhaṃ tu kevalam । na hi tat svayam utpādyaṃ kartavyaṃ na kathañcana ।। balīyasā samākrānto vaitasīṃ vṛttim āśrayet ।
vāñchann abhraṃśinīṃ lakṣmīṃ na bhaujaṅgī kadācana ।। kurvan hi vaitasīṃ vṛttiṃ prāpnoti mahatīṃ śriyam । bhujaṅga-vṛttim āpanno vadham arhati kevalam ।। kaurmaṃ saṅkocam āsthāya prahārān api marṣayet ।
kāle kāle ca matimān uttiṣṭhet kṛṣṇa-sarpavat ।। āgataṃ vigrahaṃ vidvān upāyaiḥ praśamaṃ nayet । vijayasya hy anityatvād rabhasena na sampatet ।। balinā saha yoddhavyam iti nāsti nidarśanam ।
prativātaṃ na hi ghanaḥ kadācid upasarpati ।। śatruṇā na hi sandadhyāt suśliṣṭenāpi sandhinā । sutaptam api pānīyaṃ śamayaty eva pāvakam ।। satya-dharma-vihīnena na sandadhyāt kathañcana ।
sugandhito apy asādhutvād acirād yāti vikriyām ।। tasmāt tena yoddhavyam iti me matiḥ । uktaṃ ca yataḥ- krūro lubdho alaso asatyaḥ pramādī bhīrur asthiraḥ । mūḍho yodhāvamantā ca sukhocchedyo bhaved ripuḥ ।।
aparaṃ tena parābhūtā vayam । tad yadi sandhāna-kīrtanaṃ kariṣyāmas tad bhūyo atyantaṃ kopaṃ kariṣyati । uktaṃ ca- caturthopāya-sādhye tu ripau sāntvam apakriyā । svedyam āma-jvaraṃ prājñaḥ ko ambhasā pariṣiñcati ।। sāmavādāḥ sakopasya śatroḥ pratyuta dīpikāḥ ।
prataptasyeva sahasā sarpiṣas toya-bindavaḥ ।। pramāṇābhyadhikasyāpi mahat-sattvam adhiṣṭhitaḥ । padaṃ mūrdhni samādhatte kesarī matta-dantinaḥ ।। utsāha-śakti-sampanno hanyāc chatruṃ laghur gurum ।
yathā kaṇṭhīravo nāgaṃ bhāradvājaḥ pracakṣate ।। māyayā śatravo vadhyā avadhyāḥ syur balena ye । yathā strī-rūpam āsthāya hato bhīmena kīcakaḥ ।। mṛtyor ivogra-daṇḍasya rājño yānti vaśaṃ dviṣaḥ ।
sarvaṃsahaṃ tu manyante tṛṇāya ripavaś ca tam ।। na jātu śamanaṃ yasya tejas tejasvi-tejasām । vṛthā jātena kiṃ tena mātur yauvana-hāriṇā ।। yā lakṣmīr nānuliptāṅgī vair-śoṇita-kuṅkumaiḥ ।
kāntāpi manasaḥ prītiṃ na sā dhatte manasvinām ।। ripu-raktena saṃsiktā tat-strī-netrāmbubhis tathā । na bhūmir yasya bhūpasya kā ślāghā tasya jīvite ।। balotkaṭena duṣṭena maryādā-rahitena ca ।
na sandhi-vigrahau naiva vinā yānaṃ praśasyate ।। dvidhākāraṃ bhaved yānaṃ bhavet prāṇārtha-rakṣaṇam । ekam anyaj jigīṣoś ca yātrālakṣaṇam ucyate ।। kārttike vātha caitre vā vijigīṣoḥ praśasyate ।
yānam utkṛṣṭa-vīryasya śatru-deśe na cānyadā ।। avaskanda-pradānasya sarve kālāḥ prakīrtitāḥ । vyasane vartamānasya śatrocchidrānvitasya ca ।। svasthānaṃ sudṛḍhaṃ kṛtvā śūraiś cātair mahābalaiḥ ।
para-deśaṃ tato gacchet praṇidhi-vyāptam agrataḥ ।। ajñātavī-vadhāsāra-toya-śasyo vrajet tu yaḥ । para-rāṣṭraṃ na bhūyaḥ sa sva-rāṣṭram adhigacchati ।। tat te yuktaṃ kartum apasaraṇam । anyac ca-
tan na yuktaṃ prabho kartuṃ dvitīyaṃ yānam eva ca । na vigraho na sandhānaṃ balinā tena pāpinā ।। aparaṃ kāraṇāpekṣayāpasaraṇaṃ kriyate budhaiḥ । uktaṃ ca- mṛga-patir api kopāt saṅkucaty utpatiṣṇuḥ ।
kim api vigaṇayanto buddhimantaḥ sahante ।। balavantaṃ ripuṃ dṛṣṭvā deśa-tyāgaṃ karoti yaḥ । yudhiṣṭhira ivāpnoti punar jīvan sa medinīm ।। yudhyate'haṅkṛtiṃ kṛtvā durbalo yo balīyasā ।
sa tasya vāñchitaṃ kuryād ātmanaś ca kula-kṣayam ।। tad balavatābhiyuktsyāpasaraṇa-samayo ayaṃ na sandher vigrahasya ca । evam anujīvi-mantro apasaraṇasya । atha tasya vacanam ākarṇya prajīvanam āha-bhadra ! tvam apy ātmano abhiprāyaṃ vada । so abravīt-deva ! mama sandhi-vigraha-yānāni trīṇy api na pratibhānti । viśeṣataś cāsanaṃ pratibhāti । uktaṃ ca-
nakraḥ sva-sthānam āsādya gajendram api karṣati । sa eva pracyutaḥ sthānāc chunāpi paribhūyate ।। abhiyukto balavatā tiṣṭhan durge prayatnavān । tatrasthaḥ suhṛdāhvānaṃ kurvītātma-vimuktaye ।।
yo ripor āgamaṃ śrutvā bhaya-santrasta-mānasaḥ । sva-sthānaṃ hi tyajet tatra na tu bhūyo viśec ca saḥ ।। daṃṣṭrā-virahitaḥ sarpo mada-hīno yathā gajaḥ । sthāna-hīnas tathā rājā gamyaḥ syāt sarva-jantuṣu ।।
nija-sthāna-sthito apy ekaḥ śataṃ yoddhuṃ sahen naraḥ । śaktānām api śatrūṇāṃ tasmāt sthānaṃ na santyajet ।। tasmād durgaṃ dṛḍhaṃ kṛtvā subhaṭāsāra-saṃyutam । prākāra-parikhā-yuktaṃ śastrādibhir alaṅkṛtam ।।
tiṣṭhen madhya-gato nityaṃ yuddhāya kṛta-niścayaḥ । jīvan samprāptsyati rājyaṃ mṛto vā svargam eṣyati ।। balināpi na bādhyante laghavo apy eka-saṃśrayāḥ । vipakṣeṇāpi marutā yathaika-sthāna-vīrudhāḥ ।। mahān apy ekajo vṛkṣaḥ balavān supratiṣṭhitaḥ ।
prasahya iva vātena śakyo dharṣayituṃ yataḥ ।। atha ye saṃhatā vṛkṣā sarvataḥ supratiṣṭhitāḥ । te na raudrānilenāpi hanyante hy eka-saṃśrayāt ।। evaṃ manuṣyam apy ekaṃ śauryeṇāpi samanvitam ।
śakyaṃ dviṣanto manyante hiṃsanti ca tataḥ param ।। evaṃ prajīva-mantraḥ । idam āsana-saṃjñakam । etat samākarṇya cirañjīvinaṃ prāha-bhadra ! tvam api svābhiprāyaṃ vada । so abravīt-deva ! ṣāḍguṇya-madhye mama saṃśrayaḥ samyak pratibhāti । tat tasyānuṣṭhānaṃ kāryam । uktaṃ ca-
asahāyaḥ samartho api tejasvī kiṃ kariṣyati । nirvāte jvalito vahniḥ svayam eva praśāmyati ।। saṅgatiḥ śreyasī puṃsāṃ sva-pakṣe ca viśeṣataḥ । tuṣair api paribhraṣṭā na prarohanti taṇḍulāḥ ।।
tad atraiva sthitena tvayā kaścit samarthaḥ samāśrayaṇīyaḥ, yo vipat-pratikāraṃ karoti । yadi punas tvaṃ sva-sthānaṃ tyaktvānyatra yāsyasi । tat ko api te vāṅ-mātreṇāpi sahāyatvaṃ na kariṣyati । uktaṃ ca, yataḥ- vanāni dahato vahneḥ sakhī bhavati mārutaḥ । sa eva dīpa-nāśāya kṛśe kasyāsti sauhṛdam ।। athavā naitad ekāntaṃ yad balinam ekaṃ samāśrayet । laghūnām api saṃśrayo rakṣāyai eva bhavati । uktaṃ ca, yataḥ-
saṅghātavān yathā veṇur niviḍair veṇubhir vṛtaḥ । na śakyeta samucchettuṃ durbalo api yathā nṛpaḥ ।। mahājanasya samparkaḥ kasya nonnati-kārakaḥ । padma-patra-sthitaṃ toyaṃ dhatte muktā-phala-śriyam ।।
tad evaṃ saṃśrayaṃ vinā na kaścit pratīkāro bhavati iti me'bhiprāyaḥ । evaṃ cirañjīvi-mantraḥ । athaivam abhihite sa meghavarṇo rājā cirantanaṃ pitṛ-sacivaṃ dīrghāyuṣaṃ sakala-nīti-śāstra-pāraṅgataṃ sthirajīvi-nāmānaṃ praṇamya provāca-tāta ! yad ete mayā pṛṣṭāḥ sacivās tāvad atra-sthitasyāpi tava tat-parīkṣārtham, yena tvaṃ sakalaṃ śrutvā yad ucitaṃ tan me samādiśasi । tad yady uktaṃ bhavati tas samādeśyam । sa āha-vatsa ! sarvair apy etair nīti-śāstrāśrayam uktaṃ sacivaiḥ । tad upayujyate sva-kālocitaṃ sarvam eva । param eṣa dvaidhībhāvasya kālaḥ । uktaṃ ca- aviśvāsaṃ sadā tiṣṭhet sandhinā vigraheṇa ca ।
dvaidhī-bhāvaṃ samāśritya pāpe śatrau balīyasi ।। tac chatruṃ viśvāsyāviśvastair lobhaṃ darśayadbhiḥ sukhenocchidyate ripuḥ । uktaṃ ca- ucchedyam api vidvāṃso vardhayanty arim ekadā । guḍena vardhitaḥ śleṣmā yato niḥśeṣatāṃ vrajet ।।
strīṇāṃ śatroḥ kumitrasya paṇya-strīṇāṃ viśeṣataḥ । yo bhaved eka-bhāvo atra na sa jīvati mānavaḥ ।। kṛtyaṃ deva-dvijātīnām ātmanaś ca guros tathā । eka-bhāvena kartavyaṃ śeṣaṃ dvaidha-samāśritam ।।
eko bhāvaḥ sadā śasto yatīnāṃ bhāvitātmanām । śrī-lubdhānāṃ na lokānāṃ viśeṣeṇa mahī-bhujām ।। tad dvaidhībhāvaṃ saṃśritasya tava sva-sthāne vāso bhaviṣyati, lobhāśrayāc ca śatrum uccāṭayiṣyasi aparaṃ-yadi kiñcic chidraṃ tasya paśyasi, tad gatvā vyāpādayiṣyasi । meghavarṇa āha-tāta mayā so avidita saṃśrayaḥ । tat kathaṃ tasya chidraṃ jñāsyāmi ?
sthirajīvy āha-vatsa ! na kevalaṃ sthānaṃ, chidrāṇy api tasya prakaṭīkariṣyāmi praṇadhibhiḥ । uktaṃ ca- gāvo gandhena paśyanti vedaiḥ paśyanti vai dvijāḥ । cārai paśyanti rājānaś cakṣurbhyām itare janāḥ ।। yas tīrthāni nije pakṣe para-pakṣe viśeṣataḥ ।
guptaiś cārair nṛpo vetti na sa durgatim āpnuyāt ।। meghavarṇa āha-tāta, kāni tīrthāny ucyante ? kati saṅkhyāni ca ? kīdṛśā guptacarāḥ ? tat sarvaṃ nivedyatām iti । sa āha-atra viṣaye bhagavatā nāradena yudhiṣṭhiraḥ proktaḥ । yac chatru-pakṣe'ṣṭādaśa-tīrthāni, sva-pakṣe pañcadaśa । tribhis tribhir guptacarais tāni jñeyāni । tair jñātaiḥ sva-pakṣaḥ para-pakṣaś ca vaśyo bhavati । uktaṃ ca nāradena yudhiṣṭhiraṃ prati- kaccid aṣṭadaśāny eṣu sva-pakṣe daśa pañca ca ।
tribhis tribhir avijñātair vetsi tīrthāni cārakaiḥ ।। tīrtha-śabdenāyukta-karmābhidhīyate । tad yadi teṣāṃ kutsitaṃ bhavati tat svāmino abhighātāya, yadi pradhānaṃ bhavati tad-vṛddhaye syād iti । tad yathā-mantrī, purohitaḥ, senāpatiḥ, yuvarājaḥ, dauvārikaḥ, antarvāsikaḥ, praśāsakaḥ, samāhartṛ-sannidhātṛ-pradeṣṭṛ-jñāpakāḥ, sādhanādhyakṣaḥ, gajādhyakṣaḥ, kośādhyakṣaḥ, durgapāla-karapāla-sīmāpāla-protkaṭa-bhṛtyāḥ । eṣāṃ bhedena drāg ripuḥ sādhyate । sva-pakṣe ca devī, jananī, kañcukī, mālikaḥ, śayyā-pālakaḥ, spaśādhyakṣaḥ, sāṃvatsarikaḥ, bhiṣag, tāmbūla-vāhakaḥ, ācāryaḥ, aṅga-rakṣakaḥ, sthāna-cintakaḥ, chatradharaḥ, vilāsinī । eṣāṃ vaira-dvāreṇa sva-pakṣe vighātaḥ । tathā ca- vaidya-sāṃvatsarācāryāḥ sva-pakṣe'dhikṛtāś carāḥ । tathāhi-tuṇḍikonmattāḥ sarvaṃ jānanti śatruṣu ।।
kṛtvā kṛtya-vidas tīrtheṣv antaḥ praṇidhayaḥ padam । vidāṅkurvantu mahatas talaṃ vidviṣad-ambhasaḥ ।। sa āha-vatsa ! kadācid dhaṃsa-śuka-kokila-cātaka-ulūka-mayūra-kapāta-pārāvata-viṣkira-prabhṛtayaḥ sarve'pi pakṣiṇaḥ sametya sodvegaṃ mantrayitum ārabdhāḥ । aho asmākaṃ tāvad vainateyo rājā, sa ca vāsudeva-bhakto na kām api cintām asmākaṃ karoti । tat kiṃ tena vṛthāsvāminā ? yo lubdhaka-pāśair nityaṃ nibadhyamānānāṃ na rakṣāṃ vidhatte । uktaṃ ca- yo na rakṣati vitrastān pīḍyamānān paraiḥ sadā ।
jantūn pārthiva-rūpeṇa sa kṛtānto na saṃśayaḥ ।। yadi na syān narapatiḥ samyaṅ netāḥ tataḥ prajāḥ । akarṇadhārā jaladhau viplaveteha naur iva ।। ṣaḍ imān puruṣo jahyād bhinnāṃ nāvam ivārṇave ।
apravaktāram ācāryam anadhīyānam ṛtvijam ।। arakṣitāraṃ rājānaṃ bhāryāṃ cāpirya-vādinīm । grāma-kāmaṃ ca gopālaṃ vana-kāmaṃ ca nāpitam ।। tat, sañcityānyaḥ kaścid rājā vihaṅgamānāṃ kriyatām iti । atha tair bhadrākāram ulūkam avalokya sarvair abhihitam-yad eṣa ulūko rājāsmākaṃ bhaviṣyati, tad ānīyantāṃ nṛpābhiṣeka-sambandhinaḥ sambhārāḥ iti । atha sādhite vividha-tīrthodake, praguṇīkṛte'ṣṭottara-śata-mūlikā-saṅghāte pradatte siṃhāsane, vartite saptadvīpa-samudra-bhūdhara-vicitre dharitrī-maṇḍale, prastārite vyāghra-carmaṇi āpūriteṣu hema-kumbheṣu dīpeṣu vādyeṣu ca sajjīkṛteṣu darpaṇādiṣu māṅgalya-vastuṣu, paṭhatsu vandi-mukhyeṣu, vedoccāraṇa-pareṣu samudita-mukheṣu brāhmaṇeṣu, gīta-pare yuvati-jane, ānītāyām agra-mahiṣyāṃ kṛkālikāyām, ulūko abhiṣekārthaṃ yāvat siṃhāsane upaviśati tāvat kuto api vāyasaḥ samāyātaḥ so acintayat-aho ! kim eṣa sakala-pakṣi-samāgamo mahotsavaś ca ? atha te pakṣiṇas taṃ dṛṣṭvā mithaḥ procuḥ । pakṣiṇāṃ madhye vāyasaś caturaḥ śrūyate । uktaṃ ca-
narāṇāṃ nāpito dhūrtaḥ pakṣiṇāṃ caiva vāyasaḥ । daṃṣṭriṇāṃ ca śṛgālas tu śvebhikṣus tapasvinām ।। tad asyāpi vacanaṃ grāhyam । uktaṃ ca- bahudhā bahubhiḥ sārdhaṃ cintitāḥ sunirūpitāḥ ।
kathañcin na vilīyante vidvadbhiś cintitā nayāḥ ।। atha vāyasaḥ sametya tān āha-aho ! kiṃ mahājana-samāgamo ayaṃ parama-mahotsavaś ca । te procuḥ-bhoḥ ! nāsti kaścid vihaṅgamānāṃ rājā, tad asyolūkasya vihaṅga-rājyābhiṣeko nirūpitas tiṣṭhati samasta-pakṣibhiḥ । tattvam api sva-mataṃ dehi । prastāve samāgato asi । athāsau kāko vihasyāha-aho ! na yuktam etat । yan mayūra-haṃsa-kokila-cakravāka-śuka-kāraṇḍava-hārīta-sārasādiṣu pakṣi-pradhāneṣu vidyamāneṣu divāndhasyāsya karāla-vaktrasyābhiṣekaḥ kriyate । tatraitan mama matam । yataḥ-
vakra-nāsaṃ sujihmākṣaṃ krūram apriya-darśanam । akruddhasyedṛśaṃ vaktraṃ bhavet kruddhasya kīdṛśam ।। svabhāva-raudram atyugraṃ krūram apriya-vādinam । ulūkaṃ nṛpatiṃ kṛtvā kā naḥ siddhir bhaviṣyati ।।
aparaṃ vainateye svāmini sthite kim eṣa divāndhaḥ kriyate rājā ? tad yadyapi guṇavān bhavati, tathāpy ekasmin svāmini sthite nānyo bhūpaḥ praśasyate । eka eva hitārthāya tejasvī pārthivo bhuvaḥ । yugānta iva bhāsvanto bahavo atra vipattaye ।। tat tasya nāmnāpi yūyaṃ pareṣām agamyā bhaviṣyatha । uktaṃ ca-
gurūṇāṃ nāma-mātre'pi gṛhīte svāmi-sambhave । duṣṭānāṃ purataḥ kṣemaṃ tat-kṣaṇād eva jāyate ।। vyapadeśena mahatāṃ siddiḥ sañjāyate parā । śaśino vyapadeśena vasanti śaśakāḥ sukham ।।
kasmiṃścid vane caturdanto nāma mahā-gajo yūthādhipaḥ prativasati sma । tatra kadācin mahaty anāvṛṣṭiḥ sañjātā prabhūta-varṣāṇi yāvat । tayā taḍāga-hrada-palvala-sarāṃsi śoṣam upagatāni । atha taiḥ samasta-gajaiḥ sa gajarājaḥ proktaḥ-deva ! pipāsākulā gaja-kalabhā mṛta-prāyā apare mṛtāś ca । tad anviṣyatāṃ kaścij jalāśayo yatra jala-pānena svasthatāṃ vrajanti । tataś ciraṃ dhyātvā tenābhihitam-asti mahā-hrado vivikte pradeśe sthala-madhya-gataḥ pātāla-gaṅgā-jalena sadaiva pūrṇaḥ । tat tatra gamyatāṃ iti । tathānuṣṭḥite pañcarātram upasarpadbhiḥ samāsāditas taiḥ sa hradaḥ । tatra svecchayā jalam avagāhyās tam anavelāyāṃ niṣkrāntāḥ । tasya ca hradasya samantāc chaśaka-bilāni asaṅkhyāni sukomala-bhūmau tiṣṭhanti । tāny api samastair api tair gajair itas tato bhramadbhiḥ paribhagnāni । bahavaḥ śaśakāḥ bhagna-pāda-śiro-grīvā vihitāḥ । kecin mṛtāḥ kecij jīva-śeṣā jātāḥ । atha gate tasmin gaja-yūthe śaśakāḥ sodvegā gajapāda-kṣuṇṇa-samāvāsāḥ kecid bhagna-pādāḥ । anye jarjarita-kalevarā rudhira-plutāḥ । anye hata-śiśavo bāṣpa-pihita-locanāḥ sametya mitho mantraṃ cakruḥ-aho vinaṣṭā vayam । nityam evaitad gaja-yūtham āgamiṣyati yato nānyatra jalam asti । tat sarveṣāṃ nāśo bhaviṣyati । uktaṃ ca-
spṛśann api gajo hanti jighrann api bhujaṅgamaḥ । hasann api nṛpo hanti mānayann api durjanaḥ ।। tac cintyatāṃ kaścid upāyaḥ । tatraikaḥ provāca-gamyatāṃ deśa-tyāgena । kim anyat ? uktaṃ ca manunā vyāsena ca- tyajed ekaṃ kulasyārthe grāmasyārthe kulaṃ tyajet ।
grāmaṃ janapadasyārthe ātmārthe pṛthivīṃ tyajet ।। kṣemyāṃ śasya-pradāṃ nityaṃ paśu-vṛddhi-karīm api । parityajen nṛpo bhūmim ātmārtham avicārayan ।। āpad-arthe dhanaṃ rakṣed dārān rakṣed dhanair api ।
ātmānaṃ satataṃ rakṣed dārair api dhanair api ।। tataś cānye procuḥ-bhoḥ ! pitṛ-paitāmahaṃ sthānaṃ na śakyate sahasā tyaktum । tat kriyatāṃ teṣāṃ kṛte kācid vibhīṣikā । yat katham api daivān na samāyānti । uktaṃ ca- nirviṣeṇāpi sarpeṇa kartavyā mahatī phaṭā । viṣaṃ bhavatu mā vāstu phaṭāṭopo bhayaṅkaraḥ ।।
athānye procuḥ-yady evaṃ tatas teṣāṃ mahad-vibhīṣikā-sthānam asti yena nāgamiṣyanti । sā ca catura-dūtāyattā vibhīṣikā । yato vijayadatto nāmāsmat-svāmī śaśakaś candra-maṇḍale nivasati । tat preṣyatāṃ kaścin mithyā-dūto yūthādhipa-sakāśaṃ yac candras tvām atra hrada āgacchantaṃ niṣedhayati, yato asmat-parigraho asya samantād vasati । evam abhihite śraddheya-vacanāt kadāpi nivartate । athānye procuḥ-yady evaṃ tad asti lambakarṇo nāma śaśakaḥ । sa ca vacana-racanā-caturo dūta-karmajñaḥ । sa tatra preṣyatām iti । uktaṃ ca- sākāro niḥspṛho vāgmī nānā-śāstra-vicakṣaṇaḥ । para-cittāvagantā ca rājño dūtaḥ sa iṣyate ।। yo mūrkhaṃ laulya-sampannaṃ rāja-dvārikam ācaret ।
mithyā-vādaṃ viśeṣeṇa tasya kāryaṃ na sidhyati ।। tad anviṣyatāṃ yady asmād vyasanād ātmanāṃ sunirmuktiḥ । athānye procuḥ-aho yuktam etat । nānyaḥ kaścid upāyo asmākaṃ jīvitasya । tathaiva kriyatām । atha lambakarṇo gaja-yūthādhipa-samīpe nirūpito gataś ca । tathānuṣṭhite lambakarṇo api gaja-mārgam āsādyāgamyaṃ sthalam āruhya taṃ gajam uvāca-bhoḥ bhoḥ duṣṭa-gaja ! kim evaṃ līlayā niḥśaṅkayātra candra-hrada āgacchasi ? tan nāgantavyaṃ nivartyatām iti ।
sa āha-ahaṃ lambakarṇo nāma śaśakaś candra-maṇḍale vasāmi । sāmprataṃ bhagavatā candramasā tava pārśve prahito dūtaḥ । jānāty eva bhavān । yathārtha-vādino dūtasya na doṣaḥ karaṇīyaḥ । dūta-mukhā hi rājānaḥ sarva eva । uktaṃ ca- udyateṣv api śastreṣu bandhu-varga-vadheṣv api । puruṣāṇy api jalpanto vadhyā dūtā na bhūbhujā ।। tac chrutvā sa āha-bhoḥ śaśaka ! tat kathaya bhagavataś candramasaḥ sandeśam । yena satvaraṃ kriyate ।
sa āha-bhavatātīta-divase yūthena sahāgacchatā prabhūtāḥ śaśakā nipātitāḥ । tat kiṃ na vetti bhavān । yan mama parigraho ayam । tad yadi jīvitena te prayojanaṃ tadā kenāpi prayojanenāpy atra hrade nāgantavyam iti sandeśaḥ । gaja āha-atha kva vartate bhagavān svāmī candraḥ । sa āha-atra hrade sāmprataṃ śaśakānāṃ bhavad-yūtha-mathitānāṃ hata-śeṣāṇāṃ samāśvāsanāya samāyātas tiṣṭhati । ahaṃ punas tavāntikaṃ preṣitaḥ । gaja āha-yady evaṃ tad darśaya me taṃ svāminaṃ yena praṇamyānyatra gacchāmi ।
śaśaka āha-āgaccha mayā sahaikakī yena darśayāmi । tathānuṣṭhite śaśako niśā-samaye taṃ hrada-tīre nītvā jala-madhye sthitaṃ candra-bimbam adarśayat । āha ca-bhoḥ eṣa naḥ svāmī jala-madhye samādhisthas tiṣṭhati tan-nibhṛtaṃ praṇamya vrajeti । no cet, samādhi-bhaṅga-bhayād bhūyo api prabhūtaṃ kopaṃ kariṣyati । atha gajo api trasta-manās taṃ praṇamya punar gamanāya prasthitaḥ । śaśakaś ca tad-dinād ārabhya sa-parivārāḥ sukhena sveṣu sthāneṣu tiṣṭhanti sma । ato ahaṃ bravīmi vyapadeśena mahatām iti । api ca-
kṣudram alasaṃ kāpuruṣaṃ vyasaninam akṛtajñaṃ jīvita-kāmaḥ । pṛṣṭha-pralapana-śīlaṃ svāmitve nābhiyojayet ।। kṣudram arthapatiṃ prāpya nyāyānveṣaṇa-tat-parau । ubhāv api kṣayaṃ prāptau purā śaśaka-piñjalau ।।
kasmiṃścid vṛkṣe purāham avasam । tatrādhastāt koṭare kapiñjalo nāma caṭakaḥ prativasati sma । atha sadaivāstam anavelāyām āgatayor dvayor aneka-subhāṣita-goṣṭhyā devarṣi-brahmarṣi-rājarṣi-purāṇa-carita-kīrtanena ca paryaṭana-dṛṣṭāneka-kautūhala-prakathanena ca parama-sukham anubhavatoḥ kālo vrajati । atha kadācit kapiñjalaḥ prāṇa-yātrārtham anyaiś caṭakaiḥ sahānyaṃ pakva-śāli-prāñaṃ deśaṃ gataḥ । tato yāvan niśā-samaye'pi nāyātas tāvad ahaṃ sodvega-manās tad-viprayoga-duḥkhitaś cintitavān-aho kim adya kapiñjalo nāyātaḥ । kiṃ kenāpi pāśena baddhaḥ ? āho svit kenāpi vyāpāditaḥ ? sarvathā yadi kuśalo bhavati, yan māṃ vinā na tiṣṭhati । evaṃ me cintayato bahūny anyāni vyatikrāntāni । tataś ca tatra koṭare kadācic chīghrago nāma śaśako astam anavelāyām āgatya praviṣṭaḥ । mayāpi kapiñjala-nirāśatvena na nivāritaḥ । athānyasminn ahani kapiñjalaḥ śāli-bhakṣaṇād atīva pīvara-tanuḥ svāśrayaṃ smṛtvā bhūyo apy atraiva samāyātaḥ । athavā sādhv idam ucyate- na tādṛg jāyate saukhyam api svarge śarīriṇām । dāridrye'pi hi yādṛk syāt sva-deśe sva-pure gṛhe ।।
athāsau koṭarāntargataṃ śaśakaṃ dṛṣṭvā sākṣepam āha-bhoḥ śaśaka ! na tvayā sundaraṃ kṛtaṃ, yan mamāvasatha-sthāne praviṣṭo asi । tac chīghraṃ niṣkramyatām । śaśaka āha-na tavedaṃ gṛham, kintu mamaiva । tat kiṃ mithyā paruṣāṇi jalpasi ? uktaṃ ca- vāpī-kūpa-taḍāgānāṃ devālaya-kujanmanām । utsargāt parataḥ svāmyam api kartuṃ na śakyate ।।
pratyakṣaṃ yasya yad bhuktaṃ kṣetrādyaṃ daśa vatsarān । tatra bhuktiḥ pramāṇaṃ syād na sākṣī nākṣarāṇi vā ।। mānuṣāṇām ayaṃ nyāyo munibhiḥ parikīrtitaḥ । tiraścāṃ ca vihaṅgānāṃ yāvad eva samāśrayaḥ ।।
tan mamaitad gṛham, na taveti । kapiñjala āha-bhoḥ ! yadi smṛtiṃ pramāṇīkaroṣi, tad āgaccha mayā saha yena smṛti-pāṭhakaṃ pṛṣṭvā sa yasya dadāti sa gṛhṇātu । tathānuṣṭhite mayāpi cintitaṃ-kim atra bhaviṣyati ? mayā draṣṭavyo ayaṃ nyāyaḥ । tataḥ kautukād aham api tāv anuprasthitaḥ । atrāntare tīkṣṇadaṃṣṭro nāmāraṇya-mārjāras tayor vivādaṃ śrutvā mārgāsannaṃ nadī-taṭam āsādya kṛta-kuśopagraho nimīlita-nayana ūrdhva-bāhur ardha-pāda-spṛṣṭa-bhūmiḥ śrī-sūryābhimukha imāṃ dharmopadeśanām akarot-aho ! asāro ayaṃ saṃsāraḥ । kṣaṇa-bhaṅgurāḥ prāṇāḥ । svapna-sadṛśaḥ priya-samāgamaḥ । indra-jālavat kuṭumba-parigraho ayam । tad dharmaṃ muktvā nānyā gatir asti । uktaṃ ca- anityāni śarīrāṇi vibhavo naiva śāśvataḥ ।
nityaṃ saṃnihito mṛtyuḥ kartavyo dharma-saṃgrahaḥ ।। yasya dharma-vihīnāni dināny āyānti yānti ca । sa lohakāra-bhastreva śvasann api na jīvati ।। nācchādayati kaupīnaṃ na daṃśa-maśakāpaham ।
śunaḥ-puccham iva vyarthaṃ pāṇḍityaṃ dharma-varjitam ।। pulākā iva dhānyeṣu pūtikā iv pakṣiṣu । maśakā iva martyeṣu yeṣāṃ dharmo na kāraṇam ।। śreyaḥ puṣpa-phalaṃ vṛkṣād dadhnaḥ śreyo ghṛtaṃ smṛtam ।
śreyas tailaṃ ca puṇyākāc chreyān dharmas tu mānuṣāt ।। sṛṣṭā mūtra-purīṣārtham āhārāya ca kevalam । dharma-hīnāḥ parārthāya puruṣāḥ paśavo yathā ।। sthairyaṃ sarveṣu kṛtyeṣu śaṃsanti naya-paṇḍitāḥ ।
bahv-antarāya-yuktasya dharmasya tvaritā gatiḥ ।। saṅkṣepāt kathyate dharmo janāḥ kiṃ vistareṇa vaḥ । paropakāraḥ puṇyāya pāpāya para-pīḍanam ।। śrūyatāṃ dharma-sarvasvaṃ śrutvā caivāvadhāryatām ।
ātmanaḥ pratikūlāni pareṣāṃ na samācaret ।। atha tasya tāṃ dharmopadeśanāṃ śrutvā śaśaka āha-bhoḥ bhoḥ kapiñjala ! eṣa nadī-tīre tapasvī dharma-vādī tiṣṭhati । tad enaṃ pṛcchāvaḥ । kapiñjala āha-nanu svabhāvato ayam asmākaṃ śatru-bhūtaḥ । tad dūre sthitvā pṛcchāvaḥ । kadācid asya vrata-vaikalyaṃ sampadyeta । tato dūrastho tāv ūcatuḥ-bhos tapasvin ! dharmopadeśaka ! āvayor vivādo vartate । tad dharma-śāstra-dvāreṇāsmākaṃ nirṇayaṃ kuru । yo hīnavādī sa te bhakṣya iti । sa āha-bhadrau ! mā maivaṃ vadatam । nivṛtto ahaṃ naraka-mārgād dhiṃsā-karmaṇaḥ । ahiṃsaiva dharma-mārgaḥ । uktaṃ ca-
ahiṃsā-pūrvako dharmo yasmāt sarva-hite rataḥ । yūkā-mat-kuṇa-daṃśādīṃs tasmāt tān api rakṣayet ।। hiṃsakāny api bhūtāni yo hiṃsati sa nirghṛṇaḥ । sa yāti narakaṃ ghoraṃ kiṃ punar yaḥ śubhāni ca ।।
ete'pi ye yājñikā yajña-karmaṇi paśūn vyāpādayanti, te mūrkhāḥ । paramārthaṃ śruter na jānanti । tatra kilaitad uktam-ajayaiṣṭavyam । ajā vrīhayas tāvat sapta-vārṣikāḥ kathyante na punaḥ paśu-viśeṣaḥ । uktaṃ ca- vṛkṣāṃś chittvā paśūn hatvā kṛtvā rudhira-kardamam । yady evaṃ gamyate svargaṃ narakaṃ kena gamyate ।। tan nāhaṃ bhakṣayāmi । paraṃ jaya-parājaya-nirṇayaṃ kariṣyāmi । kintv ahaṃ vṛddho dūrān na yathāvac chṛṇomi । evaṃ jñātvā mama samīpa-vartino bhūtvā mamāgre nyāyaṃ vadataṃ, yena vijñāya, vivāda-paramārthaṃ vaco vadato me para-loka-bādhā na bhavati । uktaṃ ca-
mānād vā yadi vā lobhāt krodhād vā yadi vā bhayāt । yo nyāyam anyathā brūte sa yāti narakaṃ naraḥ ।। pañca paśv-anṛte hanti daśa hanti gavānṛte । śataṃ kanyānṛte hanti sahasraṃ puruṣānṛte ।।
upaviṣṭaḥ sabhā-madhye yo na vakti sphuṭaṃ vacaḥ । tasmād dūreṇa sa tyājyo na yo vā kīrtayed ṛtam ।। tasmād viśrabdhau mama karṇopāntike sphuṭaṃ nivedayatam । kiṃ bahunā, tena kṣudreṇa tathā tau pūrṇaṃ viśvāsitau yathā tasyotsaṅga-vartinau jātau । tataś ca tenāpi sama-kālam evaikaḥ pādāntenākrānto anyo daṃṣṭrākrakacena ca tato gata-prāṇau bhakṣitāv iti । ato ahaṃ bravīmi-kṣudram artha-patiṃ prāpya iti । bhavanto apy enaṃ divāndhaṃ kṣudram artha-patim āsādya rātry-andhāḥ santaḥ śaśaka-piñjala-mārgeṇa yāsyanti । evaṃ jñātvā yad ucitaṃ tad vidheyam । atha tasya tad-vacanam ākarṇya sādhv anenābhihitam ity uktā, bhūyo api pārthivāthaṃ sametya mantrayiṣyāmahe iti bruvāṇāḥ sarve pakṣiṇo yathābhimataṃ jagmuḥ । kevalam avaśiṣṭo bhadrāsanopaviṣṭo abhiṣekābhimukho divāndhaḥ kṛkālikayā sahāste । āha ca-kaḥ ko atra bhoḥ ! kim adyāpi na kriyate mamābhiṣekaḥ ?
iti śrutvā kṛkālikayābhihitam-bhadra ! kuto ayaṃ vighnas te kākena ? gatāś ca sarve'pi vihagā yathepsitāsu dikṣu kevalam eko ayaṃ vāyaso avaśiṣṭas tiṣṭhati kenāpi kāraṇena । tat tvaritam uttiṣṭha, yena tvāṃ svāśrayaṃ prāpayāmi । tac chrutvā sa-viṣādam ulūko vāyasam āha-bho bho duṣṭātman ! kiṃ mayā te'pakṛtaṃ yad rājyābhiṣeko me vighnitaḥ ? tad adya-prabhṛti sānvayam āvayor vairaṃ sañjātam । uktaṃ ca- rohate sāyakair viddhaṃ chinnaṃ rohati cāsinā । vaco duruktaṃ bībhatsaṃ na prarohati vāk-kṣatam ।।
ity evam abhidhāya kṛkālikayā saha svāśramaṃ gataḥ । atha bhaya-vyākulo vāyaso vyacintayat-aho ! akāraṇaṃ vairam āsāditaṃ mayā । kim idaṃ vyāhṛtam ? uktaṃ ca- yad apriyaṃ lāghava-kāri cātmanaḥ । na tad vacaḥ syād viṣam eva tad bhavet ।। pare nayen na svayam eva vairitām ।
akāraṇāt ko hi vicakṣaṇo viṣam ।। parivādaḥ pariṣadi na kathañcit paṇḍitena vaktavyaḥ । satyam api tan na vācyaṃ yad uktam asukhāvahaṃ bhavati ।। svayaṃ hi buddhyā pravicāritāśrayam ।
sa eva lakṣmyā yaśasāṃ ca bhājanam ।। evaṃ vicintya kāko api prayātaḥ । tadā-prabhṛty asmābhiḥ saha kauśikānām anvayā-gataṃ vairam asti । sa āha-vatsa ! evaṃ gate'pi ṣāḍguṇyād aparaḥ sthūlo abhiprāyo asti । tam aṅgīkṛtya svayam evāhaṃ tad-vijayāya yāsyāmi । ripūn vañcayitvā vadhiṣyāmi । uktaṃ ca- bahu-buddhi-samāyuktāḥ suvijñānā balotkaṭān ।
śaktā vañcayituṃ dhūrtā brāhmaṇaṃ chāgalad iva ।। kasmiṃścid adhiṣṭhāne mitraśarmā nāma brāhmaṇaḥ kṛtāgnihotra-parigrahaḥ prativasati sma । tena kadācin māgha-māse saumyānile pravāti, meghācchādite gagane mandaṃ mandaṃ pravarṣati parjanye, paśu-prārthanārthaṃ kiñcid grāmāntaraṃ gatvā, kaścid yajamāno yācitaḥ-bho yajamāna ! āgāminyām amāvāsyāyām ahaṃ yakṣyāmi yajñam । tad dehi me paśum ekam । atha tena yasya śāstroktaḥ pīvara-tanuḥ paśuḥ pradattaḥ । so api taṃ samartham itaś cetaś ca gacchantaṃ vijñāya skandhe kṛtvā satvaraṃ sva-purābhimukhaḥ pratasthe । atha tasya gacchato mārge trayo dhūrtāḥ kṣut-kṣāma-kaṇṭhāḥ saṃmukhā babhūvuḥ । taiś ca tādṛśaṃ pīvara-tanuṃ skandha ārūḍham ālokya, mitho abhihitaṃ-aho ! asya paśor bhakṣaṇād adyatanīyo hima-pāto vyarthatāṃ nīyate । tad enaṃ vañcayitvā paśum ādāya śīta-trāṇaṃ kurmaḥ ।
atha teṣām ekatamo veśa-parivartanaṃ vidhāya saṃmukho bhūtvāpamārgeṇa tam āhitāgnim ūce-bho bhoḥ ! bālāgnihotrin ! kim evaṃ jana-viruddhaṃ hāsya-kāryam anuṣṭhīyate ? yad eṣa sārameyo apavitraḥ skandhādhirūḍho nīyate । uktaṃ ca yataḥ । śvāna-kukkuṭa-cāṇḍālāḥ sama-sparśāḥ prakīrtitāḥ । rāsabhoṣṭrau viśeṣeṇa tasmāt tān naiva saṃspṛśet ।। so abravīt-brahman ! kopas tvayā na kāryaḥ । yathecchaṃ gamyatām ।
atha yāvat kiñcid adhvano antaraṃ gacchati, tāvad dvitīyo dhūrtaḥ sammukham abhyupetya tam uvāca-bhoḥ brahman ! kaṣṭaṃ kaṣṭam ! yadyapi vallabho ayaṃ te mṛta-vatsas tathāpi skandham āropayitum ayuktam । uktaṃ ca yataḥ- tiryañcaṃ mānuṣaṃ vāpi yo mṛtaṃ saṃspṛśet kudhīḥ । pañca-gavyena śuddhiḥ syāt tasya cāndrāyaṇena vā ।। athāsau sa-kopam idam āha-bhoḥ ! kim andho bhavān ? yat paśuṃ mṛta-vatsaṃ vadati ।
so abravīt-bhagavan ! mā kopaṃ kuru । ajñānān mayābhihitam । tat tvam ātma-ruciṃ samācara iti । atha yāvat stokaṃ vanāntaraṃ gacchati tāvat tṛtīyo anya-veśa-dhārī dhūrtaḥ sammukhaḥ samupetya tam uvāca-bhoḥ ! ayuktam etat, yad rāsabhaṃ skandhādhirūḍhaṃ nayasi । tat tyajyatām eṣaḥ । uktaṃ ca- yaḥ spṛśed rāsabhaṃ martyo jñānād ajñānato api vā । sa-cailaṃ snānam uddiṣṭaṃ tasya pāpa-praśāntaye ।।
tat tyajainaṃ yāvad anyaḥ kaścin na paśyati । athāsau taṃ paśuṃ rāsabhaṃ manyamāno bhayād bhūmau prakṣipya sva-gṛham uddiśya palāyituṃ prārabdhaḥ । tatas te'pi trayo militvā paśum ādāya yathecchaṃ bhakṣitum ārabdhāḥ । ato ahaṃ bravīmi-bahu-buddhi-samāyuktāḥ iti । athavā sādhv idam ucyate- abhinava-sevaka-vinayaiḥ prāghuṇakoktair vilāsinīr uditaiḥ ।
dhūrta-jana-vacana-nikarair iha kaścid avañcito nāsti ।। kiṃ ca-durbalair api bahubhiḥ saha virodho na yuktaḥ । uktaṃ ca- bahavo na viroddhavyā durjayā hi mahājanāḥ । sphurantam api nāgendraṃ bhakṣayanti pipīlikāḥ ।।
asti kasmiṃścid valmīke mahā-kāyaḥ kṛṣṇa-sarpo atidarpo nāma । sa kadācid vilānusāri-mārgam utsṛjyānyena laghu-dvāreṇa niṣkramitum ārabdhaḥ । niṣkrāmataś ca tasya mahā-kāyatvād daiva-vaśatayā laghu-vivaratvāc ca śarīre vraṇaḥ samutpannaḥ । atha vraṇa-śoṇita-gandhānusāriṇībhiḥ pipīlikābhiḥ sarvato vyāpto vyākulīkṛtaś ca । kati vyāpādayati kati vā tāḍayati ? atha prabhūtatvād vistārita-bahu-vraṇaḥ kṣata-sarvāṅgo atidarpaḥ pañcatvam upāgataḥ । ato ahaṃ bravīmi-bahavo na viroddhavyā iti । tad atrāsti me kiñcid vaktavyam eva । tad avadhārya yathoktam anuṣṭhīyatām । meghavarṇa āha-tat samādeśaya । tavādeśo nānyathā kartavyaḥ । sthirajīvī prāha-vatsa ! samākarṇaya tarhi । sāmādīn atikramya yo mayā pañcama upāyo nirūpitaḥ । tan māṃ vipakṣa-bhūtaṃ kṛtvāni niṣṭhura-vacanair nirbhartsya । yathā vipakṣa-praṇidhīnāṃ pratyayo bhavati, tathā samāhṛta-rudhirair ālipyāsyaiva nyagrodhasyādhastāt prakṣipya māṃ gamyatāṃ parvatam ṛṣyamūkaṃ prati । tatra sa-parivāras tiṣṭha, yāvad ahaṃ samastān sapatnān supraṇītena vidhinā viśvāsyābhimukhān kṛtvā kṛtārtho jñāta-durga-madhyo divase tān andhatāṃ prāptāṃs tvāṃ nītvā vyāpādayāmi । jñātaṃ mayā samyak nānyathāsmākaṃ siddhir asti । yato durgam etad apasāra-rahitaṃ kevalaṃ vadhāya bhaviṣyati । uktaṃ ca-
apasāra-samāyuktaṃ na yajñair durgam ucyate । apasāra-parityaktaṃ durga-vyājena bandhanam ।। na ca tvayā mad-arthaṃ kṛpā kāryā । uktaṃ ca- api prāṇa-samān iṣṭān pālitān lālitān api ।
bhṛtyān yuddhe samutpanne paśyec chuṣkam ivendhanam ।। prāṇavad rakṣayed bhṛtyān svakāyam iva poṣayet । sadaika-divasasyārthe yatra syād ripu-saṅgamaḥ ।। tat tvayāhaṃ nātra viṣaye pratiṣedhanīyaḥ । ity uktvā tena saha śuṣka-kalahaṃ kartum ārabdhaḥ । athānye tasya bhṛtyāḥ sthirajīvinam ucchṛṅkhala-vacanair jalpantam avalokya tasya vadhāyodyatā meghavarṇenābhihitāḥ-aho ! nivartadhvaṃ yūyam । aham evāsya śatru-pakṣapātino durātmanaḥ svayaṃ nigrahaṃ kariṣyāṃi । ity abhidhāya tasyopari samāruhya, laghubhiś cañcu-prahārais taṃ nihatyāhṛta-rudhireṇa plāvayitvā tad-upadiṣṭam ṛṣyamūka-parvataṃ sa-parivāro gataḥ ।
etasminn antare kṛkālikayā dviṣat-praṇidhī-bhūtayā tat sarvaṃ tad-amātya-vyasanaṃ kvacit pracalitaḥ sa-parivāra iti । atholūkādhipas tad ākarṇyāstam anavelāyāṃ sāmātyaḥ sa-parijano vāyasa-vadhārthaṃ pracalitaḥ । prāha ca-tvaryatāṃ tvaryatāṃ bhītaḥ śatruḥ palāyana-paraḥ puṇyair labhyate । uktaṃ ca- śatroḥ pracalane chidram ekam anyaṃ ca saṃśrayam । kurvāṇo jāyate vaśyo vyagratve rāja-sevinām ।।
evaṃ bruvāṇaḥ samantān nyagrodha-pādapam adhaḥ pariveṣṭya vyavasthitaḥ । yāvan na kaścid vāyaso dṛśyate, tāvac chākhāgram adhirūḍho hṛṣṭa-manā vandibhir abhiṣṭūyamāno arimardanas tān parijanān provāca-aho ! jñāyatāṃ teṣāṃ mārgaḥ । katamena mārgeṇa pranaṣṭāḥ kākāḥ ? tad yāvan na durgaṃ samāśrayanti, tāvad eva pṛṣṭhato gatvā vyāpādyā bhavanti । uktaṃ ca- vṛttim apy āśritaḥ śatrur avadhyaḥ syāj jigīṣuṇā । kiṃ punaḥ saṃśrito durgaṃ sāmagryā parayā yutam ।। athaitasmin prastāve sthirajīvī cintayāmāsa-yad ete'smac chatravo anulabdhāsmad-vṛttāntā yathāgatam eva yānti tato mayā na kiñcit kṛtaṃ bhavati । uktaṃ ca-
anārambho hi kāryāṇāṃ prathamaṃ buddhi-lakṣaṇam । ārabdhasyānta-gamanaṃ dvitīyaṃ buddhi-lakṣaṇam ।। tad varam anārambho na cārambha-vighātaḥ । tad aham etān śabdaṃ saṃśrāvya ātmānaṃ darśayāmi iti vicārya mandaṃ mandaṃ śabdam akarot । tac chrutvā te sakalā apy ulūkās tad-vadhāya prajagmuḥ । atha tenoktaṃ-aho ! ahaṃ sthirajīvī nāma meghavarṇasya mantrī । meghavarṇenaivedṛśīm avasthāṃ nītaḥ । tan nivedayatātma-svāmine । tena saha bahu vaktavyam asti । atha tair niveditaḥ sa ulūka-rājo vismayāviṣṭas tat-kṣaṇāt tasya sakāśaṃ gatvā provāca-bhoḥ bhoḥ ! kim etāṃ daśāṃ gatas tvam, tat kathyatām ।
sthirajīvī prāha-deva ! śrūyatāṃ tad-avasthā-kāraṇam । atīta-dine sa durātmā meghavarṇo yuṣmad-vyāpādita-prabhūta-vāyasānāṃ pīḍayā yuṣmākam upari kopa-śoka-grasto yuddhārthaṃ pracalita āsīt । tato mayābhihitaṃ-svāmin ! na yuktaṃ bhavatas tad-upari gantum । balavanta ete, bala-hīnāś ca vayam । uktaṃ ca- na bhūti-kāmo manasāpi vāñchet । vyaktaṃ praṇāśo asti pataṅga-vṛtteḥ ।। tat tasyoāyana-pradānena sandhir eva yuktaḥ । uktaṃ ca-
balavantaṃ ripuṃ dṛṣṭvā sarvasvam api buddhimān । dattvā hi rakṣayet prāṇān rakṣitais tair dhanaṃ punaḥ ।। tac chrutvā durjana-kopitena tvat-pakṣa-pātinaṃ mām āśaṅkamānenemāṃ daśāṃ nītaḥ । tat tava pādau sāmprataṃ me śaraṇaṃ । kiṃ bahunā vijñaptena ? yāvad ahaṃ pracalituṃ śaknomi tāvat tvāṃ tasyāvāsaṃ nītvā sarva-vāyasa-kṣayaṃ vidhāsyāmi iti । athārimardanas tad ākarṇya pitṛ-pitāmaha-kramāgata-mantribhiḥ sārdhaṃ mantrayāṃcakre । tasya ca pañca mantriṇaḥ । tad yathā-raktākṣaḥ, krūrākṣaḥ, dīptākṣaḥ, vakranāsaḥ, prākārakarṇaś ceti । tatrādau raktākṣam apṛcchat-bhadra ! eṣa tāvat tasya ripor mantrī mama hasta-gataḥ । tat kiṃ kriyatām ? iti ।
hīnaḥ śatrur nihantavyo yāvan na balavān bhavet । prāpta-sva-pauruṣa-balaḥ paścād bhavati durjayaḥ ।। kiṃ ca svayam upāgatā śrīs tyajyamānā śapatīti loke pravādaḥ । uktaṃ ca- kālo hi sakṛd abhyeti yan naraṃ kāla-kāṅkṣiṇam ।
durlabhaḥ sa punas tena kāla-karmācikīrṣatā ।। kaścit kṣudra-samācāraḥ prāṇināṃ kāla-sannibhaḥ । vicacāra mahāraṇye ghoraḥ śuni-lubdhakaḥ ।। asti kasmiṃścid adhiṣṭhāne haridatto nāma brāhmaṇaḥ । tasya ca kṛṣiṃ kurvataḥ sadaiva niṣphalaḥ kālo ativartate । athaikasmin divase sa brāhmaṇa uṣṇa-kālāvasāne gharmārtaḥ sva-kṣetra-madhye vṛkṣa-cchāyāyāṃ prasupto anatidūre valmīkopari prasāritaṃ bṛhat-phaṭā-yuktaṃ bhīṣaṇaṃ bhujaṅgaṃ dṛṣṭvā cintayāmāsa-nūnam eṣā kṣetra-devatā mayā kadācid api na pūjitā । tenedaṃ me kṛṣi-karma viphalībhavati । tad asyā ahaṃ pūjām adya kariṣyāmi । ity avadhārya kuto api kṣīraṃ yācitvā śarāve nikṣipya valmīkāntikam upagatyovāca-bhoḥ kṣetra-pāla ! mayaitvāvantaṃ kālaṃ na jñātaṃ yat tvam atra vasasi । tena pūjā na kṛtā । tat sāmprataṃ kṣamasveti ।
evam uktvā dugdhaṃ ca nivedya gṛhābhimukhaṃ prāyāt । atha prātar yāvad āgatya paśyati, tāvad dīnāram ekaṃ śarāve dṛṣṭavān । evaṃ ca pratidinam ekākī samāgatya tasmai kṣīraṃ dadāti, ekaikaṃ ca dīnāraṃ gṛhṇāti । athaikasmin divase kṣīra-nayanāya putraṃ nirūpya brāhmaṇo grāmāntaraṃ jagāma । putro api kṣīraṃ tatra nītvā saṃsthāpya ca punar gṛhaṃ samāyātaḥ । dināntare tatra gatvā dīnārakaṃ dṛṣṭvā gṛhītvā ca cintitavān-nūnaṃ sauvarṇa-dīnāra-pūrṇo valmīkaḥ । tad enaṃ hatvā sarvam eka-vāraṃ grahīṣyāmi ity evaṃ sampradhāryānyedyuḥ kṣīraṃ dadatā brāhmaṇa-putreṇa sarpo laguḍena tāḍitaḥ । tataḥ katham api daiva-vaśād amukta-jīvit eva roṣāt tam eva tīvra-viṣada-śanais tathādaśat, yathā sadyaḥ pañcatvam upāgataḥ । svajanaiś ca nātidūre kṣetrasya kāṣṭha-sañcayaiḥ saṃskṛtaḥ । atha dvitīya-dine tasya pitā samāyātaḥ । svajanebhyaḥ suta-vināśa-kāraṇaṃ śrutvā tathaiva samarthitavān । abravīc ca- bhūtān yo nānugṛhṇāti hy ātmanaḥ śaraṇāgatān । bhūtārthās tasya naśyanti haṃsāḥ padma-vane yathā ।।
asti kasmiṃścid adhiṣṭhāne citraratho nāma rājā । tasya yodhaiḥ surakṣyamāṇaṃ padmasaro nāma saras tiṣṭhati tatra ca prabhūtā jāmbūnada-mayā haṃsās tiṣṭhanti । ṣaṇmāse ṣaṇmāse piccham ekaikaṃ parityajanti । atha tatra sarasi sauvarṇo bṛhat-pakṣī samāyātaḥ । taiś coktaḥ-asmākaṃ madhye tvayā na vastavyam । yena kāraṇenāsmābhiḥ ṣaṇmāsānte picchaikaika-dānaṃ kṛtvā gṛhītam etat saraḥ । evaṃ ca kiṃ bahunā, parasparaṃ dvaidham utpannam । sa ca rājñaḥ śaraṇaṃ gato abravīt-deva ! ete pakṣiṇa evaṃ vadanti, yad asmākaṃ rājā kiṃ kariṣyati ? na kasyāpy āvāsaṃ dadmaḥ । mayā coktaṃ-na śobhanaṃ yuṣmābhir abhihitam । ahaṃ gatvā rājñe nivedayiṣyāmi । evaṃ sthite devaḥ pramāṇam । tato rājā bhṛtyān abravīt-bho bhoḥ gacchata । sarvān pakṣiṇo gatāsūn kṛtvā śīghram ānayata । rājādeśānantaram eva pracelus te । atha laguḍa-hastān rāja-puruṣān dṛṣṭvā tatraikena pakṣiṇā vṛddhenoktam-bhoḥ svajanāḥ ! na śobhanam āpatitam । tataḥ sarvair eka-matī-bhūyotpatitavyam । taiś ca tathānuṣṭhitam ।
ato ahaṃ bravīmi-bhūtān yo nānugṛhṇāti iti । ity uktvā punar api brāhmaṇaḥ pratyūṣe kṣīraṃ gṛhītvā tatra gatvā tāra-svareṇa sarpam astaut । tadā sarpaś ciraṃ valmīka-dvārāntar-līna eva brāhmaṇaṃ pratyuvāca-tvaṃ lobhād atrāgataḥ putra-śokam api vihāya । ataḥ paraṃ tava mama ca prītir nocitā । tava putreṇa yauvanonmādenāhaṃ tāḍito mayā sa dṛṣṭaḥ । kathaṃ mayā laguḍa-prahāro vismartavyaḥ । tvayā ca putra-śoka-duḥkhaṃ kathaṃ vismartavyam iti punar uktvā vivarāntar-gataḥ । brāhmaṇaś ca maṇiṃ gṛhītvā putra-buddhiṃ nindan sva-gṛham āgataḥ । ato ahaṃ bravīmi-citikāṃ dīpitāṃ paśya iti । tad asmin hate'yatnād eva rājyam akaṇṭakaṃ bhavato bhavati । so abravīt-deva ! nirdayam etad yad anenābhihitam । yat kāraṇaṃ śaraṇāgato na vadhyate suṣṭhu । khalv idam ākhyānam- śrūyate hi kapotena śatruḥ śaraṇam āgataḥ ।
pūjitaś ca yathā-nyāyaṃ svaiś ca māṃsair nimantritaḥ ।। kaścid kṣudra-samācāraḥ prāṇināṃ kāla-sannibhaḥ । vicacāra mahāraṇye ghoraḥ śakuni-lubdhakaḥ ।। naiva kaścit suhṛt tasya na sambandhī na bāndhavaḥ ।
sa taiḥ sarvaiḥ parityaktas tena raudreṇa karmaṇā ।। ye nṛśaṃsā durātmanaḥ prāṇināṃ prāṇa-nāśakāḥ । udvejanīyā bhūtānāṃ vyālā iva bhavanti te ।। sa pañjarakam ādāya pāśaṃ ca laguḍaṃ tathā ।
nityam eva vanaṃ yāti sarva-prāṇi-vihiṃsakaḥ ।। anyedyur bhramatas tasya vane kāpi kapotikā । jātā hasta-gatā tāṃ sa prākṣipat pañjcarāntare ।। atha kṛṣṇā diśaḥ sarvā vanasthasyābhavan ghanaiḥ vāta-vṛṣṭiś ca mahato kṣaya-kāla ivābhavat ।।
tataḥ sa trasta-hṛdayaḥ kampamāno muhur muhuḥ । anveṣayan paritrāṇam āsasāda vanaspatim ।। muhūrtaṃ paśyate yāvad viyad vimala-tārakam । prāpya vṛkṣaṃ vadaty evaṃ yo atra tiṣṭhati kaścana ।।
tasyāhaṃ śaraṇaṃ prāptaḥ sa paritrātu mām iti । śītena bhidyamānaṃ ca kṣudhayā gata-cetanam ।। atha tasya taroḥ skandhe kapotaḥ suciroṣitaḥ । bhāryā-virahitas tiṣṭhan vilalāpa suduḥkhitaḥ ।।
vāta-varṣo mahān āsīn na cāgacchati me priyā । tayā virahitaṃ hy etac chūnyam adya gṛhaṃ mama ।। pativratā pati-prāṇā patyuḥ priya-hite ratā । yasya syād īdṛśī bhāryā dhanyaḥ sa puruṣo bhuvi ।।
na gṛhaṃ gṛham ity āhur gṛhiṇī gṛham ucyate । gṛhaṃ tu gṛhiṇī-hīnam araṇya-sadṛśaṃ matam ।। pañjara-sthā tataḥ śrutvā bhartur duḥkhānvitaṃ vacaḥ । kapotikā susantuṣṭā vākyaṃ cedam athāha sā ।।
na sā strīty abhimantavyā yasyāṃ bhartā na tuṣyati । tuṣṭe bhartari nārīṇāṃ tuṣṭāḥ syuḥ sarva-devatāḥ ।। dāvāgninā vidagdheva sa-puṣpa-stavakā latā । bhasmībhavatu sā nārī yasyāṃ bhartā na tuṣyati ।।
mitaṃ dadāti hi pitā mitaṃ bhrātā mitaṃ sutaḥ । amitasya hi dātāraṃ bhartāraṃ kā na pūjayet ।। śṛṇuṣvāvahitaḥ kānta yat te vakṣyāmy ahaṃ hitam । prāṇair api tvayā nityaṃ saṃrakṣyaḥ śaraṇāgataḥ ।।
eṣa śākunikaḥ śete tavāvāsaṃ samāśritaḥ । śītārtaś ca kṣudhārtaś ca pūjām asmai samācara ।। yaḥ sāyam atithiṃ prāptaṃ yathā-śakti na pūjayet । tasyāsau duṣkṛtaṃ dattvā sukṛtaṃ cāpakarṣati ।।
mā cāsmai tvaṃ kṛthā dvaiṣaṃ baddhāneneti mat-priyā । sva-kṛtair eva baddhāhaṃ prāktanaiḥ karma-bandhanaiḥ ।। dāridrya-roga-duḥkhāni bandhana-vyasanāni ca । ātmāparādha-vṛkṣasya phalāny etāni dehinām ।।
tasmāt tvaṃ dveṣam utsṛjya mad-bandhana-samudbhavam । dharme manaḥ samādhāya pūjayainaṃ yathā-vidhi ।। tasyās tad-vacanaṃ śrutvā dharma-yukti-samanvitam । upagamya tato adhṛṣṭaḥ kapotaḥ prāha lubdhakam ।।
bhadra susvāgataṃ te'stu brūhi kiṃ karavāṇi te । santāpaś ca na kartavyaḥ sva-gṛhe vartate bhavān ।। tasya tad-vacanaṃ śrutvā pratyuvāca vihaṅgamam । kapota khalu śītaṃ me hima-trāṇaṃ vidhīyatām ।।
sa gatvāṅgārakaṃ nītvā pātayāmāsa pāvakam । tataḥ śuṣkeṣu parṇeṣu tam āśu samadīpayat ।। susandīptaṃ tataḥ kṛtvā tam āha śaraṇāgatam । pratāpayasva viśrabdhaṃ sva-gātrāṇy atra nirbhayaḥ ।।
udgatena ca jīvāmo vayaṃ sarve vanaukasaḥ । na cāsti vibhavaḥ kaścin nāśaye yena te kṣudham ।। sahasraṃ bharate kaścic chatamanyo daśāparaḥ । mama tv akṛta-puṇyasya kṣudrasyātmāpi durbharaḥ ।।
ekasyāpy atither annaṃ yaḥ pradātuṃ na śaktimān । tasyāneka-parikleśe gṛhe kiṃ vasataḥ phalam ।। tat tathā sādhayāmy etac charīraṃ duḥkha-jīvitam । yathā bhūyo na vakṣyāmi nāstīty arthi-samāgame ।।
sa ninindi kilātmānaṃ na tu taṃ lubdhakaṃ punaḥ । uvāca tarpayiṣye tvāṃ muhūrtaṃ pratipālaya ।। evam uktvā sa dharmātmā prahṛṣṭenāntarātmanā । tam agniṃ samparikramya praviveśa sva-veśmavat ।।
tatas taṃ lubdhako dṛṣṭvā kṛpayā pīḍito bhṛśam । kapotam agnau patitaṃ vākyam etad abhāṣata ।। yaḥ karoti naraḥ pāpaṃ na tasyātmā dhruvaṃ priyaḥ । ātmanā hi kṛtaṃ pāpam ātmanaiva hi bhujyate ।।
so ahaṃ pāpa-matiś caiva pāpa-karma-rataḥ sadā । patiṣyāmi mahā-ghore narake nātra saṃśayaḥ ।। nūnaṃ mama nṛśaṃsasya pratyādarśaḥ sudarśitaḥ । prayacchatā sva-māṃsāni kapotena mahātmanā ।।
adya-prabhṛti dehaṃ svaṃ sarva-bhoga-vivarjitam । toyaṃ svalpaṃ yathā grīṣmaḥ śoṣayiṣyāmy ahaṃ punaḥ ।। śīta-vātātapa-sahaḥ kṛśāṅgo malinas tathā । upavāsair bahuvidhaiś cariṣye dharmam uttamam ।। tato yaṣṭiṃ śalākāṃ ca jālakaṃ pañjaraṃ tathā । babhañja lubdhako dīnāṃ kāpotīṃ ca mumoca tām ।। lubdhakena tato muktā dṛṣṭvāgnau patitaṃ patim ।
kapotī vilalāpārtā śoka-santapta-mānasā ।। na kāryam adya me nātha jīvitena tvayā vinā । dīnāyāḥ pati-hīnāyāḥ kiṃ nāryā jīvite phalam ।। māno darpas tv ahaṅkāraḥ kulaṃ pūjā ca bandhuṣu ।
dāsa-bhṛtya-janeṣv ājñā vaidhavyena praṇaśyati ।। evaṃ vilapya bahuśaḥ kṛpaṇaṃ bhṛśa-duḥkhitā । pativratā susandīptaṃ tam evāgniṃ viveśa sā ।। tato divyāmbara-dharā divyābharaṇa-bhūṣitā ।
bhartāraṃ sā vimānasthaṃ dadarśa svaṃ kapotikā ।। so api divya-tanur bhūtvā yathārtham idam abravīt । aho mām anugacchantyā kṛtaṃ sādhu śubhe tvayā ।। tisraḥ koṭyo ardha-koṭī ca yāni romāṇi mānuṣe ।
tāvat kālaṃ vaset svarge bhartāraṃ yānugacchati ।। kapota-dehaḥ sūryāste pratyahaṃ sukham anvabhūt । kapota-dehavatsāsīt prāk puṇya-prabhavaṃ hitam ।। harṣāviṣṭas tato vyādho viveśa ca vanaṃ dhanam ।
prāṇi-hiṃsāṃ parityajya bahu-nirvedavān bhṛśam ।। tatra dāvānalaṃ dṛṣṭvā viveśa viratāśayaḥ । nirdagdha-kalmaṣo bhūtvā svarga-saukhyam avāptavān ।। ato ahaṃ bravīmi-śrūyate hi kapotena ity ādi ।
so abravīt-deva ! na hantavya evāyam । yataḥ- yā mamodvijate nityaṃ sā mamādyāvagūhate । priya-kāraka bhadraṃ te yan mamāsti harasva tat ।। hartavyaṃ te na paśyāmi hartavyaṃ ced bhaviṣyati ।
punar apy āgamiṣyāmi yadīyaṃ nāvagūhate ।। arimardanaḥ pṛṣṭavān-kā ca nāvagūhate ? kaś cāyaṃ cauraḥ ? iti vistarataḥ śrotum icchāmi । asti kasmiṃścid adhiṣṭhāne kāmāturo nāma vṛddha-vaṇik । tena ca kāmopahṛta-cetasā, mṛta-bhāryeṇa kācin nirdhana-vaṇik-sutā, prabhūtaṃ dhanaṃ dattvodvāhitā । atha sā duḥkhābhibhūtā taṃ vṛddha-vaṇijaṃ draṣṭum api na śaśāka । yuktaṃ caitat- sthānaṃ paraṃ paribhavasya tad eva puṃsām ।
cāṇḍāla-kūpam iva dūrataraṃ taruṇyaḥ ।। dṛṣṭir bhrāmyati rūpam apy upahataṃ vaktraṃ ca lālāyate । dhik kaṣṭaṃ jarayābhibhūta-pūruṣaṃ putro apy avajñāyate ।। atha kadācit sā tena sahaikaśayane parāṅmukhī yāvat tiṣṭhati tāvad gṛhe cauraḥ praviṣṭaḥ । sāpi taṃ cauraṃ dṛṣṭvā bhaya-vyākulitā vṛddham api taṃ patiṃ gāḍhaṃ samāliliṅga । so api vismayāt pulakāñcita-sarva-gātraś cintayāmāsa-aho kim eṣā mām adyāvagūhate ? yāvan nipuṇatayā paśyati tāvat gṛha-koṇaika-deśe cauraṃ dṛṣṭvā vyacintayat-nūnam eṣāsya bhayān mām āliṅgati iti jñātvā taṃ cauram āha-yā mamodvijate ity ādi ।
tac chrutvā cauro apy āha-hartavyaṃ te na paśyāmi ity ādi । tasmāc caurasyāpy upakāraḥ śreyaś cintyate kiṃ punaḥ śaraṇāgatasya । api cāyaṃ tair viprakṛto asmākam eva puṣṭaye bhaviṣyati tadīya-randhra-darśanāya ceti anena kāraṇenāyam avadhya iti । so abravīt-deva ! avadhyo ayam । yataḥ- śatravo api hitārthaiva vivadantaḥ parasparam । caureṇa jīvitaṃ dattaṃ rākṣasena tu go-yugam ।।
asti kasmiṃścid adhiṣṭhāne daridro droṇa-nāmā brāhmaṇaḥ, pratigraha-dhanaḥ satataṃ viśiṣṭa-vastrānulepana-gandha-mālyālaṅkāra-tāmbūlādi-bhoga-parivarjitaḥ, prarūḍha-keśa-śmaśru-nakha-romopacitaḥ, śītoṣṇa-vāta-varṣādibhiḥ pariśoṣita-śarīraḥ, tasya ca kenāpi yajamānenānukampayā śiśu-go-yugaṃ dattam । brāhmaṇena ca bāla-bhāvād ārabhya yācita-ghṛta-taila-yavasādibhiḥ saṃvardhya supuṣṭaṃ kṛtam । tac ca dṛṣṭvā sahasaiva kaścic cauraś cintitavān-aham asya brāhmaṇasya go-yugam idam apahariṣyāmi । iti niścitya niśāyāṃ bandhana-pāśaṃ gṛhītvā, yāvat prasthitas tāvad ardha-mārge pravirala-tīkṣṇa-danta-paṅktir unnata-nāsā-vaṃśaḥ, prakaṭa-raktānta-nayanaḥ upacita-snāyu-santatanata-gātraḥ śuṣka-kapolaḥ suhuta-hutavaha-piṅgala-śmaśru-keśa-śarīraḥ kaścid dṛṣṭaḥ । dṛṣṭvā ca taṃ tīvra-bhaya-trasto cauro abravīt-ko bhavān ? iti । so abravīt-ahaṃ krūra-karmā cauro daridra-brāhmaṇasya go-yugaṃ hartuṃ prasthito asmi । atha jāta-pratyayo rākṣaso abravīt-bhadra ! ṣaṣṭhāhna-kāliko aham । atas tam eva brāhmaṇam adya bhakṣayiṣyāmi । atha tau tatra gatvaikānte kānlam anveṣayantau sthitau । prasupte ca brāhmaṇe tad-bhakṣaṇārthaṃ prasthitaṃ rākṣasaṃ dṛṣṭvā cauro abravīt-bhadra ! naiṣanyāyo yato go-yuge mayāpahṛte paścāt tvam enaṃ brāhmaṇaṃ bhakṣaya ।
so abravīt-kadācid ayaṃ brāhmaṇo go-śabdena budhyeta tadānarthako ayaṃ mamārambhaḥ syāt । cauro apy abravīt-tavāpi yadi bhakṣaṇāyopasthitasya eko apy antarāyaḥ syāt । tadāham api na śaknomi go-yugam apahartum । ataḥ prathamaṃ mayāpahṛte go-yuge paścāt tvayā brāhmaṇo bhakṣitavyaḥ । itthaṃ cāham ahamikayā tayor vivadatoḥ samutpanne dvaidhe pratirava-vaśād brāhmaṇo jajāgāra । atha taṃ cauro abravīt-brāhmaṇa ! tvām evāyaṃ rākṣaso bhakṣayitum icchati iti । rākṣaso apy āha-brāhmaṇa ! cauro ayaṃ go-yugaṃ te'pahartum icchati ।
evaṃ śrutvotthāya brāhmaṇaḥ sāvadhāno bhūtveṣṭa-devatā-mantra-dhyānenātmānaṃ rākṣasād udgūrṇa-laguḍena caurād go-yugaṃ rarakṣa । ato ahaṃ bravīmi-śatravo api hitārthaiva iti । so abravīt-deva ! avadhya evāyam, yato rakṣitenānena kadācit paraspara-prītyā kālaḥ sukhena gacchati । uktaṃ ca- parasparasya marmāṇi ye na rakṣanti jantavaḥ ।
ta eva nidhanaṃ yānti valmīkodara-sarpavat ।। asti kasmiṃścin nagare devaśaktir nāma rājā । tasya ca putro jaṭhara-valmīkāśrayeṇorageṇa pratidinaṃ pratyaṅgaṃ kṣīyate । anekopacāraiḥ sad-vaidyaiḥ sac-chāstropadiṣṭauṣadha-yuktyāpi cikitsyamāno na svāsthyam eti । athāsau rājaputro nirvedād deśāntaraṃ gataḥ । kasmiṃścin nagare bhikṣāṭanaṃ kṛtvā mahati devālaye kālaṃ yāpayati । atha tatra nagare balir nāma rājāste । tasya ca dve duhitarau yauvana-sthe tiṣṭhataḥ । te ca pratidivasam ādityodaye pituḥ pādāntikam āgatya namaskāraṃ cakratuḥ । tatra caikābravīt-vijayasva mahārāja ! yasya prasādāt sarvaṃ sukhaṃ labhyate । dvitīyā tu-vihitaṃ bhuṅkṣva mahārāja ! iti bravīti ।
tac chrutvā prakupito rājābravīt-bho mantriṇaḥ ! enāṃ duṣṭa-bhāṣiṇīṃ kumārikāṃ kasyacid vaideśikasya prayacchata tena nija-vihitam iyam eva bhuṅkte । atha tatheti pratipadyālpa-parivārā sā kumārikā mantribhis tasya deva-kulāśrita-rāja-putrasya pratipāditā । sāpi prahṛṣṭa-manasā taṃ patiṃ devavat pratipadyādāya cānya-viṣayaṃ gatā । tataḥ kasmiṃścid dūratara-nagara-pradeśe taḍāga-taṭe rāja-putram āvāsa-rakṣāyai nirūpya svayaṃ ca ghṛta-taila-lavaṇa-taṇḍulādi-kraya-nimittaṃ sa-parivārā gatā । kṛtvā ca kraya-vikrayaṃ yāvad āgacchati tāvat sa rāja-putro valmīkopari kṛta-mūrdhā prasuptaḥ । tasya ca mukhād bhujagaḥ phaṇāṃ niṣkāsya vāyum aśnāti । tatraiva ca valmīke'paraḥ sarpo niṣkramya tathaivāsīt । mukhastho arir abravīt-bho bhoḥ ! tvayāpi durātmanāsya valmīkasya madhye katham idaṃ dūṣitaṃ hāṭaka-pūrṇaṃ kalaśa-yugalam ity evaṃ parasparasya marmāṇy udghāṭitavantau ।
punar valmīkastho ahir abravīt-bho durātman ! bheṣajam idaṃ te kiṃ ko api na jānāti yaj jīrṇotkālita-kāñjikā-rājikā-pānena bhavān vināśam upayāti । athodarastho ahir abravīt-tavāpy etad bheṣajaṃ kiṃ kaścid api na vetti yad uṣṇa-tailena mahoṣṇodakena vā tava vināśaḥ syād iti । evaṃ ca sā rāja-kanyā viṭapāntaritā tayoḥ parasparālāpān marma-mayān ākarṇya tathaivānuṣṭhitavatī । vidhāya vyaṅgaṃ nīrogaṃ bhartāraṃ nidhiṃ ca paramam āsādya svadeśābhimukhaṃ prāyāt । pitṛ-mātṛ-svajanaiḥ pratipūjitā vihitopabhogaṃ prāpya sukhenāvasthitā । ato ahaṃ bravīmi-parasparasya marmāṇi iti । tac ca śrutvā svayam arirdano apy evaṃ samarthitavān । tathā cānuṣṭhitam । dṛṣṭvāntar-līnaṃ vihasya raktākṣaḥ punar abravīt-kaṣṭam । vināśito ayaṃ bhavadbhir anyāyena svāmī । uktaṃ ca-
apūjyā yatra pūjyante pūjyānāṃ tu vimānanā । trīṇi tatra pravartante durbhikṣaṃ maraṇaṃ bhayam ।। pratyakṣe'pi kṛte pāpe mūrkhaḥ sāmnā praśāmyati । ratha-kāraḥ svakāṃ bhāryāṃ sajārāṃ śirasāvahat ।।
asti kasmiṃścid adhiṣṭhāne vīravaro nāma rathakāraḥ । tasya bhāryā kāmadamanī । sā puṃścalī janāpavāda-saṃyuktā । so api tasyāḥ parīkṣaṇārthaṃ vyacintayat-atha mayāsyāḥ parīkṣaṇaṃ kartavyam । uktaṃ ca- yadi syāt pāvakaḥ śītaḥ proṣṇī vā śaśa-lāñchanaḥ । strīṇāṃ tadā satītvaṃ syād yadi syād durjano hitaḥ ।। jānāmi caināṃ loka-vacanād asatīm । uktaṃ ca-
yac ca vedeṣu śāstreṣu na dṛṣṭaṃ na ca saṃśrutam । tat sarvaṃ vetti loko ayaṃ yat syād brahmāṇḍa-madhyagam ।। evaṃ sampradhārya bhāryām avocat-priye ! prabhāte'haṃ grāmāntaraṃ yāsyāmi । tatra katicid dināni lagiṣyanti । tat tvayā kim api pātheyaṃ mama yogyaṃ vidheyam । sāpi tad-vacanaṃ śrutvā harṣita-cittā । autsukyāt sarva-kāryāṇi santyajya siddham annaṃ ghṛta-śarkarā-prāyam akarot । athavā sādhv idam ucyate-
durdivase ghana-timire varṣati jalade mahāṭavī-prabhṛtau । patyur videśa-gamane parama-sukhaṃ jaghana-capalāyāḥ ।। athāsau pratyūṣe utthāya sva-gṛhān nirgataḥ sāpi taṃ prasthitaṃ vijñāya prahasita-vadanāṅga-saṃskāraṃ kurvāṇā kathañcit taṃ divasam atyavāhayat । atha pūrva-paricita-viṭa-gṛhe gatvā taṃ pratyuktavatī-sa durātmā me patir grāmāntaraṃ gataḥ । tat tvayāsmad-gṛhe prasupte jane samāgantavyam । tathānuṣṭhite sa rathakāro araṇye dinam ativāhya pradoṣe sva-gṛhe'padvāreṇa praviśya śayyādhas-tale nibhṛto bhūtvā sthitaḥ । etasminn antare sa devadattaḥ samāgatya tatra śayane upaviṣṭaḥ । dṛṣṭvā roṣāviṣṭa-citto rathakāro vyacintayat-kim enam utthāya hanmi ? athavā helayaiva prasuptau dvāv apy etau vyāpādayāmi ? paraṃ paśyāmi tāvad asyāś ceṣṭitam । śṛṇomi cānena sahālāpam ।
atrāntare sā gṛha-dvāraṃ nibhṛtaṃ pidhāya śayana-talam ārūḍhā । tasyās tatrārohayantyā rathakāra-śarīre pādo vilagnaḥ । tataḥ sā vyacintayat-nūnam etena durātmanā rathakāreṇa mat-parīkṣaṇārthaṃ bhāvyam । tataḥ strī-caritra-vijñānaṃ kim api karomi । evaṃ tasyāś cintayanyā sa devadattaḥ sparśotsuko babhūva । atha tayā kṛtāñjali-puṭayābhihitaṃ-bhoḥ mahānubhāva ! na me śarīraṃ tvayā sparśanīyaṃ yato ahaṃ pativratā mahāsatī ca । no cec chāpaṃ dattvā tvāṃ bahsmasātkariṣyāmi । sābravīt-bhoḥ śṛṇuṣvaikāgra-manāḥ । aham adya pratyūṣe devatā-darśanārthaṃ caṇḍkāyatanaṃ gatā tatrākasmāt khe vāṇī sañjātā-putri kiṃ karomi ? bhaktāsi me tvaṃ, paraṃ ṣaṇmāsābhyantare vidhi-niyogād vidhavā bhaviṣyasi । tato mayābhihitaṃ-bhagavati ! yathā tvam āpadaṃ vetsi, tathā tat-pratīkāram api jānāsi । tad asti kaścid upāyo yena me patiḥ śata-saṃvatsara-jīvī bhavati ?
tatas tayābhihitam-vatse, sann api nāsti, yatas tavāyattaḥ sa pratīkāraḥ । tac chrutvā mayābhihitam-devi ! yadi tan mama prāṇair bhavati tad ādeśaya yena karomi । atha devyābhihitam-yady adya para-puruṣeṇa sahaikasmin śayane samāruhyāliṅganaṃ karoṣi tat tava bhartṛ-sakto apamṛtyus tasya sañcarati । bhartāpi tena punar varṣa-śataṃ jīvati । tena tvaṃ mayābhyarthitaḥ । tad yat kiñcit kartu-manās tat kuruṣva । na hi devatā-vacanam anyathā bhaviṣyatīti niścayaḥ । tato antarhāsa-vikāsa-mukhaḥ sa tad-ucitam ācacāra । so api rathakāro mūrkhas tasyās tad-vacanam ākarṇya pulakāñcita-tanuḥ śayyādhastalān niṣkramya tām uvāca-sādhu pativrate ! sādhu kula-nandini ! ahaṃ durjana-vacana-śaṅkita-hṛdayas tvat-parīkṣā-nimittaṃ grāmāntara-vyājaṃ kṛtvā khaṭvādhas-tale nibhṛtaṃ līnaḥ । tad ehi, āliṅga mām । tvaṃ sva-bhartṛ-bhaktānāṃ mukhyā nārīṇāṃ, yad evaṃ brahma-vrataṃ para-saṅge'pi pālitavatī । yad āyur buddhi-kṛte'pamṛtyu-vināśārthaṃ catvam evaṃ kṛtavatī । tām evam uktvā sasneham āliṅgitavān ।
sva-skandhe tām āropya tām api devadattam uvāca-bho mahānubhāva ! mat-puṇyais tvam ihāgataḥ । tvat-prasādān mayā prāptaṃ varṣa-śata-pramāṇam āyuḥ । tat tvam api mām āliṅgya mat-skandhe samāroha iti jalpann anicchantam api devadattam āliṅgya balāt svakīya-skandhe āropitavān । tataś ca nṛtyaṃ kṛtvā-he brahma-vrata-dharāṇāṃ dhurīṇa ! tvayāpi mayy upakṛtam ity ādy uktvā skandhād uttārya yatra yatra svajana-gṛha-dvārādiṣu babhrāma tatra tatra tayor ubhayor api tad-guṇa-varṇanam akarot । ato ahaṃ bravīmi-pratyakṣe'pi kṛte pāpe iti । tat sarvathā mūlotkhātā vayaṃ vinaṣṭāḥ smaḥ । suṣṭhu khalv idam ucyate-
mitra-rūpā hi ripavaḥ sambhāvyante vicakṣaṇaiḥ । ye hitaṃ vākyam utsṛjya viparītopasevinaḥ ।। santo apy arthā vinaśyanti deśa-kāla-virodhinaḥ । aprājñān mantriṇaḥ prāpya tamaḥ sūryodaye yathā ।।
tatas tad-vaco anādṛtya sarve te sthirajīvinam utkṣipya sva-durgam ānetum ārabdhāḥ । athānīyamānaḥ sthirajīvy āha-deva ! adyākiñcitkareṇaitad avasthena kiṃ mayopasaṅgṛhītena ? yat kāraṇam icchāmi dīptaṃ vahnim anupraveṣṭum । tad arhasi mām agni-pradānena samuddhartum । so abravīt-ahaṃ tāvad yuṣmad-artham imām āpadaṃ meghavarṇena prāpitaḥ । tad icchāmi teṣāṃ vaira-yātanārtham ulūkatvam iti । tac ca śrutvā rājanīti-kuśalo raktākṣaḥ prāha-bhadra ! kuṭilas tvaṃ kṛtaka-vacana-caturaś ca । tāvad ulūka-yoni-gato api svakīyām eva vāyasa-yoniṃ bahu manyase । śrūyate caitad ākhyānakam । sūryaṃ bhartāram utsṛjya parjanyaṃ mārutaṃ girim ।
sva-jātiṃ mūṣikā prāptā svajātir duratikramā ।। asti kasmiṃścid adhiṣṭhāne śālaṅkāyano nāma tapodhano jāhnavyāṃ snānārthaṃ gataḥ । tasya ca sūryopasthānaṃ kurvatas tatra pradeśe mūṣikā kācit kharatara-nakhāgra-puṭena śyenena gṛhītā । dṛṣṭvā sa muniḥ karuṇārdra-hṛdayo muñca muñceti kurvāṇas tasyopari pāṣāṇa-khaṇḍaṃ prākṣipat । so api pāṣāṇa-khaṇḍa-prahāra-vyākulendriyo bhraṣṭa-mūṣiko bhūmau nipapāta mūṣikāpi bhaya-trastā kartavyam ajānantī rakṣa rakṣeti jalpantī muni-caraṇāntikam upāviśat । śyenenāpi cetanaṃ labdhvā munir ukto, yad-bho mune ! na yuktam anuṣṭhitaṃ bhavatā yad ahaṃ pāṣāṇena tāḍitaḥ । kiṃ tvam adharmān na bibheṣi ? tat samarpaya mām enām mūṣikām । no cet prabhūtaṃ pātakam avāpsyasi । iti bruvāṇaṃ śyenaṃ provāca saḥ-bho vihaṅgādhama ! rakṣaṇīyāḥ prāṇināṃ prāṇāḥ । daṇḍanīyā duṣṭāḥ । sammānanīyāḥ sādhavaḥ । pūjanīyā guravaḥ । stutyā devāḥ । tat kim asambaddhaṃ prajalpasi ? śyena āha-mune ! na tvaṃ sūkṣma-dharmaṃ vetsi । iha hi sarveṣāṃ prāṇināṃ vidhinā sṛṣṭiṃ kurvatāhāro api vinirmitaḥ । tato yathā bhavatām annaṃ tathāsmākaṃ mūṣikādayo vihitāḥ । tat svāhāra-kāṅkṣiṇaṃ māṃ kiṃ dūṣayasi ? uktaṃ ca-
yady asya vihitaṃ bhojyaṃ na tat tasya praduṣyati । abhakṣye bahu-doṣaḥ syāt tasmāt kāryo na vyatyayaḥ ।। bhakṣyaṃ yathā dvijātīnāṃ madyapānāṃ yathā haviḥ । abhakṣyaṃ bhakṣyatām eti tathānyeṣām api dvija ।।
bhakṣyaṃ bhakṣyatāṃ śreya abhakṣyaṃ tu mahad agham । tat kathaṃ māṃ vṛthācāra tvaṃ daṇḍayitum arhasi ।। aparaṃ munīnāṃ na caiṣa dharmo yatas tair dṛṣṭaṃ śrutam aśrutam alaulyatvam aśatrutvaṃ praśasyate । uktaṃ ca- samaḥ śatrau ca mitre ca sama-loṣṭāśma-kāñcanaḥ ।
suhṛn-mitre hy udāsīno madhyastho dveṣya-bandhuṣu । sādhuṣv api ca pāpeṣu sama-buddhir viśiṣyate ।। sādhūnāṃ niravadyānāṃ sadācāra-vicāriṇām । yogī yuñjīta satataṃ satatam ātmānaṃ rahasi sthitaḥ ।। tat tvam anena karmaṇā bhraṣṭa-tapāḥ sañjātaḥ । uktaṃ ca-
muñca muñca pataty eko mā muñceti dvitīyakaḥ । ubhayoḥ patanaṃ dṛṣṭvā maunaṃ sarvārtha-sādhanam ।। kasmiṃścid nadī-taṭa ekata-dvita-tritābhidhānās trayo api bhrātaro munayas tapaḥ kurvanti । teṣāṃ ca tapaḥ-prabhāvād ākāśasthā dhauta-potikā nirālambā jalārdrā bhū-sparśana-bhayena snāna-samaye tiṣṭhanti । athānye-dyur mamaiva kācin maṇḍūkikā kenāpi gṛdhreṇa balena nītā । atha tāṃ gṛhītā vilokya teṣāṃ jyeṣṭhena karuṇārdra-hṛdayena bhavateva vyāhṛtaṃ-muñca muñceti । atrāntare tasya dhauta-potikākāśād bhūmau patitā । tāṃ patitāṃ dṛṣṭvā dvitīyena tad-bhayārtena mā muñcety abhihitaṃ yāvat tasyāpi papāta । tatas tṛtīyo dvayor api dhauta-potikāṃ bhūmau patitāṃ dṛṣṭvā tūṣṇīṃ babhūva । ato ahaṃ bravīmi-muñca muñca pataty eka ity ādi ।
tac chrutvā munir vihasyāha-bho mūrkha vihaṅgama ! kṛta-yuge dharmaḥ sa āsīt, yataḥ kṛta-yuge pāpālāpato api pāpaṃ jāyate tena dhauta-potike patite aśiṣṭālāpena na sad-apavacana-doṣataḥ । eṣa punaḥ kali-yugaḥ । atra sarvo api pāpātmā । tat karma kṛtaṃ vinā pāpaṃ na lagati । uktaṃ ca- sañcarantīha pāpāni yugeṣv anyeṣu dehinām । kalau tu pāpa-saṃyukte yaḥ karoti sa lipyate ।। āsanāc chayanād yānāt saṃgateś cāpi bhojanāt ।
kṛte sañcarate pāpaṃ taila-bindur ivāmbhasi ।। tat kiṃ vṛthā pralapitena ? gaccha tvam । no cec chāpayiṣyāmi । atha gate śyene mūṣikayā sa munir abhihitaḥ-bhagavan ! naya māṃ svāśrayam । no ced anyo duṣṭa-pakṣī māṃ vyāpādayiṣyati । tad ahaṃ tatraivāśrame tvad-dattānnāhāra-muṣṭyā kālaṃ neṣyāmi । so api dākṣiṇyavān sa-karuṇo vyacintayat-kathaṃ mayā mūṣikā haste dhṛtvā neyā jana-hāsya-kāriṇī । tad enāṃ kumārikāṃ kṛtvā nayāmi । evaṃ sā kanyakā kṛtā । tathānuṣṭhite kanyā-sahitaṃ munim avalokya patnī papraccha-bhagavan ! kuta iyaṃ kanyā ? sa āha-eṣā mūṣikā śyena-bhayāc charaṇārthinī kanyā-rūpeṇa tava gṛham ānītā । tat tvayā yatnena rakṣaṇīyā । bhūyo apy enāṃ mūṣikāṃ kariṣyāmi ।
sā prāha-bhagavan ! maivaṃ kārṣīḥ । asyās tvaṃ dharma-pitā । uktaṃ ca- janitā copanetā ca yas tu vidyāṃ prayacchati । anna-dātā bhaya-trātā pañcaite pitaraḥ smṛtāḥ ।। tat tvayāsyāḥ prāṇa-pradattā । aparaṃ mamāpy apatyaṃ nāsti । tasmād eṣā mama sutā bhaviṣyati ।
tathānuṣṭhite sā kanyā śukla-pakṣa-candra-kalikeva nityaṃ vṛddhiṃ prāpnoti । sāpi tasya muneḥ śuśrūṣāṃ kurvatī sapatnīkasya yauvanam āśv ayāt । atha tāṃ yauvanonmukhīm avalokya śālaṅkāyanaḥ sva-patnīm uvāca-priye ! yauvanonmukhī vartata iyaṃ kanyā । anarhā sa sāmprataṃ mad-gṛha-vāsasya । uktaṃ ca- anūḍhā mandire yasya rajaḥ prāpnoti kanyakā । patanti pitaras tasya svarga-sthā api tair guṇaiḥ ।। varaṃ varayate kanyā mātā vittaṃ pitā śrutam ।
bāndhavāḥ kulam icchanti miṣṭānnam itare janāḥ ।। yāvan na lajjate kanyā yāvat krīḍati pāṃsunā । yāvat tiṣṭhati go-mārge tāvat kanyāṃ vivāhayet ।। mātā caiva pitā caiva jyeṣṭha-bhrātā tathaiva ca ।
trayas te narakaṃ yānti dṛṣṭvā kanyāṃ rajasvalām ।। vidyāṃ ca vittaṃ ca vapur vayaś ca । kanyā budhaiḥ śeṣam acintanīyam ।। tad yad yasyā rocate tad bhagavantaṃ ādityam ākārya tasmai prayacchāmi । uktaṃ ca-
aniṣṭaḥ kanyakāyā yo varo rūpānvito api yaḥ । yadi syāt tasya no deyā kanyā śreyo abhivāñchatā ।। sā prāha-ko doṣo atra viṣaye ? evaṃ kriyatām । atha muninā ravir āhūtaḥ । veda-mantrāmantraṇa-prabhāvāt tat-kṣaṇād evābhyupagamyādityaḥ provāca-bhagavan ! vada drutaṃ kim-artham āhūtaḥ ?
sa āha-eṣā madīyā kanyakā tiṣṭhati । yady eṣā tvāṃ vṛṇoti tarhy udvahasva tām iti । evam uktvā bhagavāṃs tasyā darśitaḥ । provāca-putri ! kiṃ tava rocata eṣa bhagavāṃs trailokya-dīpaḥ ? sā prāha-tāta ! atidahanātmako ayam । nāham enam abhilaṣāmi । asmād api ya utkṛṣṭataraḥ sa āhūyatām । sā prāha-kṛṣṇa-varṇo ayaṃ jaḍātmā ca । tad asmād anyasya kasyacit pradhānasya māṃ prayaccha । sa āha-matto apy adhiko asti vāyuḥ । vāyunā hato ahaṃ sahasradhā yāmi ।
sā āha-prabalo apy ayaṃ cañcalaḥ । tad abhyadhikaḥ kaścid āhūyatām । sa āha-matto apy adhiko asti parvato yena saṃstabhya balavān apy ahaṃ dhriye । sā āha-tāta ! kaṭhinātmako ayaṃ stabdhaś ca । tad anyasmai dehi mām । sa āha-santi matto apy adhikā mūṣikāḥ, ye mad-dehaṃ balāt sarvato bhedayanti ।
tad ākarṇya munir mūṣakam āhūya tasyā adarśayat-putrike ! eṣa te pratibhāti mūṣaka-rājo yena yathocitam anuṣṭhīyate । sāpi taṃ dṛṣṭvā sva-jātīya eṣa iti manyamānā pulakodbhūṣita-śarīrā provāca-tāta ! māṃ mūṣikāṃ kṛtvāsmai prayaccha yena svajāti-vihitaṃ gṛha-dharmam anutiṣṭhāmi । tac chrutvā tena strī-dharma-vicakṣaṇena tāṃ mūṣikāṃ kṛtvā mūṣakāya pradattā । ato ahaṃ bravīmi-sūryaṃ bhartāram utsṛjya ityādi । atha raktākṣa-vacanam anādṛtya taiḥ sva-vaṃśa-vināśāya sa sva-durgam upanītaḥ । nīyamānaś cāntar-līnam avahasya sthirajīvy acintayat-
hanyatām iti yenoktaṃ svāmino hita-vādinā । sa evaiko atra sarveṣāṃ nīti-śāstrārtha-tattva-vit ।। tad yadi tasya vacanam acariṣyann ete, tato na svalpo apy anartho abhaviṣyad eteṣām । atha durga-dvāraṃ prāpyārimardano abravīt-bho bho hitaiṣiṇo asya sthirajīvino yathā-samīhitaṃ sthānaṃ prayacchata ।
tac ca śrutvā sthirajīvī vyacintayat-mayā tāvad eteṣāṃ vadhopāyaś cintanīyaḥ । sa mayā madhyasthena na sādhyate । yato madīyam iṅgitādikaṃ vicārayantas te'pi sāvadhānā bhaviṣyanti । tad durga-dvāram adhiśrito abhipretaṃ sādhayāmi । iti niścityolūka-patim āha-deva ! yuktam idaṃ yat svāminā proktam । param aham api nītijñas te'hitaś ca । yadyapy anuraktaḥ śucis tathāpi durga-madhye āvāso nārhaḥ । tad ahaṃ atraiva durga-dvāra-sthaḥ pratyahaṃ bhavat-pāda-padma-rajaḥ pavitrī-kṛta-tanuḥ sevāṃ kariṣyāmi । tatheti pratipanne pratidinam ulūka-pati-sevakās te prakāmam āhāraṃ kṛtvolūka-rājādeśāt prakṛṣṭa-māṃsāhāraṃ sthirajīvine prayacchanti । atha katipayair evāhobhir mayūra iva sa balavān saṃvṛttaḥ । atha raktākṣaḥ sthirajīvinaṃ poṣyamāṇaṃ dṛṣṭvā sa-vismayo mantri-janaṃ rājānaṃ ca praty āha-aho mūrkho ayaṃ mantri-jano bhavāṃś cety evam aham avagacchāmi । uktaṃ ca- pūrvaṃ tāvad ahaṃ mūrkho dvitīyaḥ paśu-bandhakaḥ । tato rājā ca mantrī ca sarvaṃ vai mūrkha-maṇḍalam ।।
asti kasmiṃścit parvataika-deśe mahān vṛkṣaḥ । tatra ca sindhuka-nāmā ko api pakṣī prativasati sma । tasya purīṣe suvarṇam utpadyate । atha kadācit tam uddiśya vyādhaḥ ko api samāyayau । sa ca pakṣī tad-agrata eva purīṣam utsasarja । atha pāta-sama-kālam eva tat-suvarṇībhūtaṃ dṛṣṭvā vyādho vismayam agamat-aho mama śiśu-kālād ārabhya śakuni-bandha-vyasanino aśīti-varṣāṇi samabhūvan,na ca kadācit pakṣi-purīṣe suvarṇaṃ dṛṣṭam iti vicintya tatra vṛkṣe pāśaṃ babandha । athāsāv api pakṣī mūrkhas tatraiva viśvasta-citto yathā-pūrvam upaviṣṭas tat-kālam eva pāśena baddhaḥ । vyādhas tu taṃ pāśād unmucya pañjarake saṃsthāpya nijāvāsaṃ nītavān । atha cintayāmāsa-kim anena sāpāyena pakṣiṇāhaṃ kariṣyāmi ? yadi kadācit ko apy amum īdṛśaṃ jñātvā rājñe nivedayiṣyati tan nūnaṃ prāṇa-saṃśayo me bhavet । ataḥ svayam eva pakṣiṇaṃ rājñe nivedayāmi । iti vicārya tathaivānuṣṭhitavān । atha rājāpi taṃ pakṣiṇaṃ dṛṣṭvā vikasita-nayana-vadana-kamalaḥ parāṃ tuṣṭim upagataḥ । prāha caivaṃ-haṃho rakṣā-puruṣāḥ ! enaṃ pakṣiṇaṃ yatnena rakṣata । aśana-pānādikaṃ cāsya yathecchaṃ prayacchata । atha mantriṇābhihitam-kim anenāśraddheya-vyādha-vacana-mātra-parigṛhītenāṇḍajena ? kiṃ kadācit pakṣī-purīṣe suvarṇaṃ sambhavati ? tan mucyatāṃ pañjara-bandhanād ayaṃ pakṣī । iti mantri-vacanād rājñā mocito asau pakṣy unnata-dvāra-toraṇe samupaviśya suvarṇa-mayīṃ viṣṭhāṃ vidhāya-pūrvaṃ tāvad ahaṃ mūrkhaḥ iti ślokaṃ paṭhitvā yathā-sukham ākāśa-mārgeṇa prāyāt । ato ahaṃ bravīmi-pūrvaṃ tāvad ahaṃ mūrkhaḥ iti ।
atha te punar api pratikūla-daivatayā hitam api raktākṣa-vacanam anādṛtya bhūyas taṃ prabhūta-māṃsādi-vividhāhāreṇa poṣayāmāsuḥ । atha raktākṣaḥ sva-vargam āhūya rahaḥ provāca-aho ! etāvad evāsmad-bhūpateḥ kuśalaṃ durgaṃ ca । tad upadiṣṭaṃ mayā yat kula-kramāgataḥ sacivo abhidhatte । tad vayam anyat parvata-durgaṃ samprati samāśrayāmaḥ । uktaṃ ca yataḥ- sa śocate yo na karoty anāgatam । bilasya vācā na kadāpi hi śrutā ।। kasmiṃścid vanoddeśe kharanakharo nāma siṃhaḥ prativasati sma । sa kadācid itaś cetaś ca paribhraman kṣutkṣāma-kaṇṭho na kiñcid api sattvam āsasāda । tataś cāstam anasamaye mahatīṃ giri-guhām āsādya praviṣṭaś cintayāmāsa-nūnam etasyāṃ guhāyāṃ rātrau kenāpi sattvenāgantavyam । tan nibhṛto bhūtvā tiṣṭhāmi ।
etasminn antare tat-svāmī dadhipuccho nāma śṛgālaḥ samāyātaḥ । sa ca yāvat paśyati tāvat siṃha-pada-paddhatir guhāyāṃ praviṣṭaḥ, na ca niṣkrāntā iti dṛṣṭavān । tataś cācintayat-aho vinaṣṭo asmi, nūnam asyāntargatena siṃhena bhāvyam । tat kiṃ karomi ? kathaṃ jñāsyāmi ? evaṃ vicintya dvārasthaḥ phūtkartum ārabdhaḥ-aho bila ! aho bila ! ity uktvā tūṣṇīṃbhūya bhūyo api tathaiva pratyabhāṣata-bhoḥ ! kiṃ na smarasi yan mayā tvayā saha samayaḥ kṛto asti ? yan mayā bāhyāt samāgatena tvaṃ vaktavyaḥ, tvayā cāham ākaraṇīyaḥ iti । tad yadi māṃ nāhvayasi tato ahaṃ dvitīyaṃ bilaṃ yāsyāmi । atha tac chrutvā siṃhaś cintitavān-nūnam eṣā guhāsya samāgatasya sadā samāhvānaṃ karoti । param adya mad-bhayān na kiṃcid brūte । athavā sādhv idam ucyate- bhaya-santrasta-manasāṃ hasta-pādādikāḥ kriyāḥ । pravartante na vāṇī ca vepathuś cādhiko bhavet ।।
tad aham asyāhvānaṃ karomi yena tad-anusāreṇa praviṣṭo ayaṃ me bhojyatāṃ yāsyati । evaṃ sampradhārya siṃhas tasyāhvānam akarot । atha siṃha-śabdena sā guhā pratirava-sampūrṇā anyān api dūra-sthān araṇya-jīvāṃs trāsayāmāsa । śṛgālo api palāyamāna imaṃ ślokam apaṭhat-anāgataṃ yaḥ kurute sa śobhate ity ādi । tad evaṃ matvā yuṣmābhir mayā saha gantavyam iti । evam abhidhāyātmānuyāyi-parivārānugato dūra-deśāntaraṃ raktākṣo jagāma । atha raktākṣe gate sthirajīvy atihṛṣṭa-manā vyacintayat-aho ! kalyāṇam asmākam upasthitam, yad raktāṃśo gataḥ sa dīrghadarśī ete ca mūḍha-manasaḥ । tato mama sukha-ghātyāḥ sañjātāḥ । uktaṃ ca yataḥ- na dīrgha-darśino yasya mantriṇaḥ syur mahīpateḥ ।
kramāyātā dhruvaṃ tasya na cirāt syāt parikṣayaḥ ।। mantri-rūpā hi ripavaḥ sambhāvyās te vicakṣaṇaiḥ । ye santaṃ nayam utsṛjya sevante pratilomataḥ ।। evaṃ vicintya sva-kulāya ekaikāṃ vana-kāṣṭhikāṃ guhā-pradīpanārthaṃ dine dine prakṣipati । na ca te mūrkhā ulūkā vijānanti, yad eṣa kulāyam asmad-dāhāya vṛddhiṃ nayati । athavā sādhv idam ucyate-
amitraṃ kurute mitraṃ mitraṃ dveṣṭi hinasti ca । śubhaṃ vetty aśubhaṃ pāpaṃ bhadraṃ daiva-hato naraḥ ।। atha kulāya-vyājena durga-dvāre kṛte kāṣṭha-nicaye, sañjāte sūryodaye, andhatāṃ prāpteṣūlūkeṣu satsu sthirajīvī śīghram ṛṣyamūkaṃ gatvā meghavarṇam āha-svāmin ! dāha-sādhyā kṛtā ripu-guhāḥ । tat saparivāraḥ sametyaikaikā vana-kāṣṭhikāṃ jvalantī gṛhītvā guhā-dvāre'smat-kulāye prakṣipa yena sarve śatravaḥ kumbhīpāka-naraka-prāyeṇa duḥkhena mriyante । tac chrutvā prahṛṣṭo meghavarṇa āha-tāta ! kathayātma-vṛttāntam । cirād adya dṛṣṭo asi ।
sa āha-vatsa ! nāyaṃ kathanasya kālaḥ । yataḥ kadācit tasya ripo kaścit praṇidhir mamehāgamanaṃ nivedayiṣyati । yaj jñānād andho anyatrāpasaraṇaṃ kariṣyati । tat tvaryatām । uktaṃ ca- śīghra-kṛtyeṣu kāryeṣu vilambayati yo naraḥ । tat kṛtyaṃ devatās tasya kopād vighnanty asaṃśayam ।। yasya yasya hi kāryasya phalitasya viśeṣataḥ ।
kṣipram akriyamāṇasya kālaḥ pibati tat-phalam ।। tad-guhāyām āyātasya te hata-śatroḥ sarvaṃ savistaraṃ nirvyākulatayā kathayiṣyāmi athāsau tad-vacanam ākarṇya sa-parijana ekaikāṃ jvalantīṃ vana-kāṣṭhikāṃ cañcv-agreṇa gṛhītvā tad-guhā-dvāraṃ prāpya sthirajīvi-kulāye prākṣipat । tataḥ sarve te divāndhā raktākṣa-vākyāni smaranto dvārasyāvṛtatvād aniḥsaranto guhā-madhye kumbhīpāka-nyāyam āpannā mṛtāś ca । evaṃ śatrūn niḥśeṣatāṃ nītvā bhūyo api meghavarṇas tad eva nyagrodha-pādapa-durgaṃ jagāma । tataḥ siṃhāsana-stho bhūtvā sabhā-madhye pramudita-manāḥ sthirajīvinam apṛcchat-tāta ! kathaṃ tvayā śatru-madhye gatena etāvat-paryantaṃ kālo nītaḥ ? tad atra kautukam asmākaṃ vartate, tat kathyatām । yataḥ- vara-magnau pradīpte tu prapātaḥ puṇya-karmaṇām । na cārijana-saṃsargo muhūrtam api sevitaḥ ।।
tad ākarṇya sthirajīvy āha-bhadra ! āgāmi-phala-vāñchayā kaṣṭam api sevako na jānāti । uktaṃ ca yataḥ- kāryasyāpekṣayā bhuktaṃ viṣam apy amṛtāyate । sarveṣāṃ prāṇināṃ yatra nātra kāryā vicāraṇā ।। upanata-bhaye yo yo mārgo hitārtha-karo bhavet- sa sa nipuṇayā buddhyā sevyo mahān kṛpaṇo api vā ।
karikara-nibhau jyāghātā kau mahāstra-viśāradau valaya-racitau strīvad bāhū kṛtau na kirīṭinā ।। vastavyaṃ khalu vākya-vajra-viṣame kṣudre'pi pāpe jane । bhīmenātibalena matsya-bhavane kiṃ noṣitaṃ sūdavat ।। kālāpekṣī hṛdaya-nihitaṃ buddhimān karma kuryāt ।
nāsīl līlā-naṭana-vilasan mekhalī savyasācī ।। sattvotsāhavatāpi daiva-vidhiṣu sthairyaṃ prakārya kramāt । kiṃ kliṣṭaḥ suciraṃ virāṭa-bhavane śrīmān na dharmātmajaḥ ।। rūpābhijana-sampanno mādrī-putrau balānvitau ।
gokarma-rakṣā-vyāpāre virāṭa-preṣyatāṃ gatau ।। kāntyā śrīr iva yātra sāpi vidaśāṃ kāla-kramād āgatā । draupadyā nanu matsya-rāja-bhavane dhṛṣṭaṃ na kiṃ candanam ।। meghavarṇa āha-tāta ! asi-dhārā-vratam idaṃ manye yad ariṇā saha saṃvāsaḥ ।
so abravīt-deva ! evam etat । paraṃ na tādṛṅ-mūrkha-samāgamaḥ kvāpi mayā dṛṣṭaḥ । na ca mahāprajñam aneka-śāstreṣv apratima-buddhiṃ raktākṣaṃ vinā dhīmān । yat-kāraṇaṃ tena madīyaṃ yathāvasthitaṃ cittaṃ jñātam । ye punar anye mantriṇas te mahā-mūrkhā mantri-mātra-vyapadeśopajīvino atattva-kuśalā, yair idam api na jñātam । yataḥ- arito abhyāgato bhṛtyo duṣṭas tat-saṅga-tat-paraḥ । apasarpa-sadharmatvān nityodvegī ca dūṣitaḥ ।। āsane śayane yāne pāna-bhojana-vastuṣu ।
dṛṣṭvāntaraṃ pramatteṣu praharanty arayo ariṣu ।। tasmāt sarva-prayatnena trivarga-nilayaṃ budhaḥ । ātmānam ādṛto rakṣet pramādād dhi vinaśyati ।। durmantriṇaṃ kam upayānti na nīti-doṣāḥ ।
kaṃ svīkṛtā na viṣayā paripīḍayanti ।। naṣṭa-kriyasya kula artha-parasya dharmaḥ । rājyaṃ pramatta-sacivasya narādhipasya ।। tad rājan ! asi-dhārā-vrataṃ mayācaritam aritam ari-saṃsargād iti yad bhavatoktaṃ, tan mayā sākṣād evānubhūtam । uktaṃ ca-
apamānaṃ puraskṛtya mānaṃ kṛtvā tu pṛṣṭhataḥ । svārtham abhyuddharet prājñaḥ kārya-dhvaṃso hi mūrkhatā ।। skandhenāpi vahec chatruṃ kālam āsādya buddhimān । mahatā kṛṣṇa-sarpeṇa maṇḍūkā bahavo hatāḥ ।।
asti varuṇādri-samīpa ekasmin pradeśe pariṇata-vayā manda-viṣo nāma kṛṣṇa-sarpaḥ । sa evaṃ citte sañcintitavān-kathaṃ nāma mayā sukhopāya-vṛttyā vartitavyam iti । tato bahu-maṇḍūkaṃ hradam upagamya dhṛti-parītam ivātmānaṃ darśitavān । atha tathā sthite saudaka-prānta-gatenaikena maṇḍūkena pṛṣṭaḥ-māma ! kim adya yathā-pūrvam āhārārthaṃ na viharasi । so abravīt-bhadra ! kuto me manda-bhāgyasyāhārābhilāṣaḥ ? yat kāraṇam adya rātrau pradoṣa eva mayāhārārthaṃ viharamāṇena dṛṣṭa eko maṇḍūkaḥ । tad-grahaṇārthaṃ mayā kramaḥ sajjitaḥ । so api māṃ dṛṣṭvā mṛtyu-bhayena svādhyāya-prasaktānāṃ brāhmaṇānām antaram apakrānto na vibhāvito mayā kvāpi gataḥ । tat-sādṛśya-mohita-cittena mayā kasyacid brāhmaṇasya sūnor hrada-taṭa-jalāntaḥ-stho aṅguṣṭho daṣṭaḥ । tato asau sapadi pañcatvam upāgataḥ । atha tasya pitrā duḥkhitenāhaṃ śapto yathā-durātman ! tvayā niraparādho mat-suto daṣṭaḥ । tad anena doṣeṇa tvaṃ maṇḍūkānāṃ vāhanaṃ bhaviṣyasi, tat-prasāda-labdha-jīvikayā vartiṣye iti । tato ahaṃ yuṣmākaṃ vāhanārtham āgato asmi ।
tena ca sarva-maṇḍūkānām idam āveditam । tatas taiḥ prahṛṣṭa-manobhiḥ sarvair eva gatvā jala-pāda-nāmno dardura-rājasya vijñaptam । athāsāv api mantri-parivṛto atyadbhutam idam iti manyamāno sa-sambhramaṃ hradād uttīrya manda-viṣasya phaṇinaḥ phaṇā-pradeśam adhirūḍhaḥ । śeṣā api yathā-jyeṣṭhaṃ tat-pṛṣṭhopari samāruruhuḥ । kiṃ bahunā, uparita-sthānam aprāptavantas tasyānupadaṃ dhāvanti । mandaviṣo api teṣāṃ tuṣṭy-artham aneka-prakārān gati-viśeṣān adarśayat । atha jalapādo labdha-sukhas tam āha- na tathā kariṇā yānaṃ turageṇa rathena vā । nara-yānena vā yānaṃ yathā mandaviṣeṇa me ।। athānyedyur manda-viṣaś chadmanā mandaṃ mandaṃ visarpati । tac ca dṛṣṭvā jalapādo abravīt-bhadra ! mandaviṣa ! yathā-pūrvaṃ kim adya sādhu nohyate ?
mandaviṣo abravīt-deva adyāhāra-vaikalyān na me voḍhuṃ śaktir asti । athāsāv abravīt-bhadra ! bhakṣaya kṣudra-maṇḍūkān । tac chrutvā praharṣita-sarva-gātro mandaviṣaḥ sa-sambhramam abravīt-mamāyam eva vipra-śāpo asti । tat tavānenānujñā-vacanena prīto asmi । tato asau nairantaryeṇa maṇḍūkān bhakṣayan katipayair evāhobhir balavān saṃvṛttaḥ । prahṛṣṭaś cāntar-līnam avahasyedam abravīt-
maṇḍūkā vividhā hy ete chala-pūrvopasādhitāḥ । kiyantaṃ kālam akṣīṇā bhaveyuḥ khāditā mama ।। jala-pādo api mandaviṣeṇa kṛta-kavaca-navyāmohita-cittaḥ kim api nāvabudhyate । atrāntare'nyo mahākāyaḥ kṛṣṇa-sarpas tam uddeśaṃ samāyātaḥ । taṃ ca maṇḍūkair vāhyamānaṃ dṛṣṭvā vismaya-gatam । āha ca-vayasya ! yad asmākam aśanaṃ taiḥ kathaṃ vāhyase । viruddham etat । sarvam etad vijānāmi yathā vāhyo asmi darduraiḥ ।
kiñcit kālaṃ pratīkṣe'haṃ ghṛtāndho brāhmaṇo yathā ।। asti kasmiṃścid adhiṣṭhāne yajñadatto nāma brāhmaṇaḥ । tasya bhāryā puṃścaly anyāsakta-manā ajasraṃ viṭāyasa-khaṇḍa-ghṛtān ghṛta-pūrān kṛtvā bhartuś caurikayā prayacchati । atha kadācid bhartā dṛṣṭvābravīt-bhadre ! kim etat paripacyate ? kutra vājasraṃ nayasīdam ? tat kathaya satyam । sā cotpanna-pratibhā kṛtaka-vacanair bhartāram abravīt-asty atra nātidūre bhagavatyā devyā āyatanam । tatrāham upoṣitā satī baliṃ bhakṣya-viśeṣāṃś cāpūrvān nayāmi । atha tat paśyatā gṛhītvā tat sakalaṃ devyāyatanābhimukhī pratasthe । yat kāraṇaṃ devyā niveditenānena madīyo bhartaivaṃ maṃsyate yat mama brāhmaṇī bhagavatyāḥ kṛte nadyām avatīrya yāvat snānaṃ karoti tāvat tad bhartāpi mārgāntareṇāgatya devyāḥ pṛṣṭhato adṛśyo avatasthe ।
tac chrutvā svara-bhedena devī-pṛṣṭha-sthito brāhmaṇo jagāda-yadi tvam ajasraṃ ghṛta-pūrādi-bhakṣyaṃ tasmai bhartre prayacchasi, tataḥ śīghram andho bhaviṣyati । sā tu bandhakī kṛtaka-vacana-vañcita-mānasā tasmai brāhmaṇāya tad eva nityaṃ pradadau । athānyedyur brāhmaṇenābhihitam-bhadre, nāhaṃ sutarāṃ paśyāmi । tac chrutvā cintitam anayā-devyāḥ prasādo ayaṃ prāpta iti । atha tasyā hṛdaya-vallabho viṭas tat-sakāśam-andhībhūto ayaṃ brāhmaṇaḥ kiṃ mama kariṣyatīti niḥśaṅkaṃ pratidinam abhyeti । athānyedyus taṃ praviśantam abhyāśa-gataṃ dṛṣṭvā keśair gṛhītvā laguḍa-pārṣṇi-prabhṛti-prahārais tāvad atāḍayat yāvad asau pañcatvam āpa । tām api puṣṭa-patnīṃ vicchanna-nāsikāṃ kṛtvā visasarja । ato ahaṃ bravīmi-skandhenāpi vahec chatrum ity ādi ।
atha rājan ! yathā mandaviṣeṇa buddhi-balena maṇḍūkā nihatās tathā mayāpi sarve vairiṇaḥ । sādhu cedam ucyate- vane prajvalito vahnir dahan mūlāni rakṣati । samūlonmūlanaṃ kuryād vāyur yo mṛdu-śītalaḥ ।। meghavarṇa āha-tāta ! satyam evaitat । ye mahātmāno bhavanti te mahā-sattvā āpad-gatā api prārabdhaṃ na tyajanti । uktaṃ ca yataḥ-
mahattvam etan mahatāṃ nayālaṅkāra-dhāriṇām । na muñcanti yad ārabdhaṃ kṛcchre'pi vyasanodaye ।। prārabhya vighna-vihatā viramanti madhyāḥ । prārabdham uttama-guṇā na parityajanti ।।
tat kṛtaṃ niṣkaṇṭakaṃ mama rājyaṃ śatrūn niḥśeṣatāṃ nayatā tvayā । athavā yuktam etan naya-vedinām । uktaṃ ca yataḥ- ṛṇa-śeṣaṃ cāgni-śeṣaṃ ca śatru-śeṣaṃ tathaiva ca । vyādhi-śeṣaṃ ca niḥśeṣaṃ kṛtvā prājño na sīdati ।। so abravīt-deva ! bhāgyavān tvam evāsi, yasyārabdhaṃ sarvam eva saṃsiddhyati । tan na kevalaṃ śauryaṃ kṛtyaṃ sādhayati, kintu prajñayā yat kriyate tad eva vijayāya bhavati । uktaṃ ca-
prajñā-hatās tu ripavaḥ suhatā bhavanti । prajñā kulaṃ ca vibhavaś ca yaśaś ca hanti ।। tad evaṃ prajñā-puruṣakārābhyāṃ yuktasyāyatnena kārya-siddhayaḥ sambhavanti । uktaṃ ca- svayam upanayann arthān mantro na gacchati viplavam ।
bhavati ca ratiḥ ślāghye kṛtye narasya bhaviṣyataḥ ।। tathā ca naya-tyāga-śaurya-sampanne puruṣe rājyam iti । uktaṃ ca- tyāgini śūre viduṣi ca saṃsarga-rucir jano guṇī bhavati । guṇavati dhanaṃ dhanāc chrīḥ śrīmaty ājñā tato rājyam ।।
meghavarṇa āha-nūnaṃ sadyaḥ-phalāni nīti-śāstrāṇi yat tvayānukṛtyenānupraviśyāri-mardanaḥ saparijano niḥśeṣitaḥ । tasyāpy ādau saṃśrayaḥ sādhu yuktaḥ । mānyābhyarcya cchidyate pādapendraḥ ।। athavā svāmin ! kiṃ tenābhihitena ? yad anantara-jāle kriyā-rahitam asukha-sādhyaṃ vā bhavati । sādhu cedam ucyate-
yatheṣṭa-saṃlāpa-rati-prayojanaiḥ । prayānti loke parihāsa-vastutām ।। na ca laghuṣv api kartavyeṣu dhīmadbhir anādaraḥ kartavyaḥ । yataḥ- anādaraḥ ka iti kṛtyam upekṣamāṇāḥ ।
āpat-prasaṅga-sulabhaṃ puruṣā prayānti ।। tad adya jitārer mad-vibhor yathā-pūrvaṃ nidrā-lābho bhaviṣyati । ucyate caitat- niḥsarpe baddha-sarpe vā bhavane suṣyate sukham । sadā dṛṣṭa-bhujaṅge tu nidrā duḥkhena labhyate ।।
kāryāṇāṃ naya-sāhasonnati-matām icchāpad-ārohiṇām । sāmarṣe hṛdaye'vakāśa-viṣayā tāvat kathaṃ nirvṛtiḥ ।। tad avasita-kāryārambhasya viśrāmyatīva me hṛdayam । tad idam adhunā nihata-kaṇṭakaṃ rājyaṃ prajā-pālana-tatparo bhūtvā putra-pautrādi-krameṇācala-cchatrāsana-śrīḥ ciraṃ bhuṅkṣva । api ca- prajā na rañjayed yas tu rājā rakṣādibhir guṇaiḥ ।
ajāgala-stanasyeva tasya rājyaṃ nirarthakam ।। ratiḥ subhṛtyeṣu ca yasya bhūpateḥ । sitātapatrābharaṇāṃ nṛpa-śriyam ।। na ca tvayā prāpta-rājyo aham iti matvā śrī-madenātmā vyasayitavyaḥ । yat kāraṇam-calā hi rājño vibhūtayaḥ vaṃśārohaṇavad rājya-lakṣmī-durārohā, kṣaṇa-vinipāta-ratā, prayatna-śatair api dhāryamāṇā durdharā, praśastārādhitāpy ante vipralambhinī, vānara-jātir iva vidrutāneka-cittā, padma-patram ivāghaṭita-saṃśleṣā, pavana-gatir ivāticapalā, anārya-saṅgatir ivāsthirā, āśīviṣa iva durupacārā, sandhyābhra-lekheva muhūrta-rāgā, jala-budbudāvalīva svabhāva-bhaṅgurā, śarīra-prakṛtir iva kṛtaghnā, svapna-labdha-dravya-rāśir iva kṣaṇa-dṛṣṭa-naṣṭā । api ca-
tadaiva buddhir vyasaneṣu yojyā । sahāmbhasaivāpadam udgiranti ।। na ca kaścid anadhigamanīyo nāmāsty āpadām । uktaṃ ca- vṛṣṇīnāṃ nidhanaṃ nalasya nṛpate rājyāt paribhraṃśanam ।
sarve kāla-vaśāj jano atra sahate kaḥ kaṃ paritrāyate ।। kva sa jalanidher velāṃ baddhvā nṛpaḥ sagaras tathā । nanu balavatā kālenaite prabodhya nimīlitāḥ ।। devānāṃ nṛpatir gataḥ kva nahuṣaḥ sac-chāstravān keśavaḥ ।
kālenaiva mahātmanā tv anukṛtāḥ kālena nirvāsitāḥ ।। sa ca nṛpatis te sacivās tāḥ pramadās tāni kānana-vanāni । sa ca te ca tāś ca tāni ca kṛtānta-dṛṣṭāni naṣṭāni ।। evaṃ matta-kari-karṇa-cañcalāṃ rājya-lakṣmīm avāpya nyāyaika-niṣṭho bhūtvopabhuṅkṣva ।
iti śrī-viṣṇu-śarma-viracite pañcatantre kākolūkīyaṃ nāma tṛtīyaṃ tantraṃ samāptam ।। athedam ārabhate labdha-praṇāśaṃ nāma caturthaṃ tantram । yasyāyam ādimaḥ ślokaḥ- samutpanneṣu kāryeṣu buddhir yasya na hīyate । sa eva durgaṃ tarati jalastho vānaro yathā ।।
asti kasmiṃścit samudropakaṇṭhe mahān jambū-pādapaḥ sadā-phalaḥ । tatra ca raktamukho nāma vānaraḥ prativasati sma । tatra ca tasya taror adhaḥ kadācit karālamukho nāma makaraḥ samudra-salilān niṣkramya sukomala-bālukā-sanāthe tīropānte nyaviśata । tataś ca raktamukhena sa proktaḥ-bhoḥ ! bhavān samabhyāgato atithiḥ । tad bhakṣayatu mayā dattāny amṛta-tulyāni jambū-phalāni । uktaṃ ca- priyo vā yadi vā dveṣyo mūrkho vā yadi paṇḍitaḥ । vaiśvadevāntam āpannaḥ so atithiḥ svarga-saṅkramaḥ ।। na pṛcchec caraṇaṃ gotraṃ na ca vidyāṃ kulaṃ na ca ।
atithiṃ vaiśvadevānte śrāddhe ca manur abravīt ।। dūra-mārga-śrama-śrāntaṃ vaiśvadevāntam āgatam । atithiṃ pūjayed yas tu sa yāti paramāṃ gatim ।। apūjito atithir yasya gṛhād yāti viniḥśvasan ।
gacchanti pitaras tasya vimukhāḥ saha daivataiḥ ।। evam uktvā tasmai jambū-phalāni dadau । so api tāni bhakṣayitvā tena saha ciraṃ goṣṭhī-sukham anubhūya bhūyo api sva-bhavanam agāt । evaṃ nityam eva tau vānara-makarau jambū-cchāyā-sthitau vividha-śāstra-goṣṭhyā kālaṃ nayantau sukhena tiṣṭhataḥ । so api makaro bhakṣita-śeṣāṇi jambū-phalāni gṛhaṃ gatvā sva-patnyai prayacchati । athānyatame divase tayā sa pṛṣṭaḥ-nātha ! kvaivaṃvidhāny amṛta-phalāni prāpnoṣi ? sa āha-bhadre ! mamāsti parama-suhṛd raktamukho nāma vānaraḥ । sa prīti-pūrvakam imāni phalāni prayacchati । atha tayābhihitam-yaḥ sarvadaivāmṛta-prāyāṇīdṛśāni phalāni bhakṣayati, tasya hṛdayam amṛta-mayaṃ bhaviṣyati । tad yadi bhāryayā te prayojanaṃ, tatas tasya hṛdayaṃ mahyaṃ prayaccha । yena tad bhakṣayitvā jarā-maraṇa-rahitā tvayā saha bhogān bhunajmi ।
sa āha-bhadre ! mā maivaṃ vada । yataḥ sa pratipanno asmākaṃ bhrātā । aparaṃ phala-dātā । tato vyāpādayituṃ na śakyate । tat tyajainaṃ mithāgrahaṇam । uktaṃ ca- ekaṃ prasūyate mātā dvitīyaṃ vāk prasūyate । vāg-jātam adhikaṃ procuḥ sodaryād api bāndhavāt ।। atha makary āha-tvayā kadācid api mama vacanaṃ nānyathā kṛtam । tan nūnaṃ sā vānarī bhaviṣyati, yatas tasyā anurāgataḥ sakalam api dinaṃ tatra gamayasi । tat tvaṃ jñāto mayā samyak । yataḥ-
prāyaḥ procchvasiṣi drutaṃ hutavaha-jvālā samaṃ rātriṣu । tat te dhūrta hṛdi sthitā priyatamā kācin mamevāparā ।। mayi te pāda-patite kiṅkaratvam upāgate । tvaṃ prāṇa-vallabhe kasmāt kopane kopam eṣyasi ।।
saiva sthitā manasi kṛtrima-bhāva-ramyā । tasmāt kṛtaṃ caraṇa-pāta-viḍambanābhiḥ ।। aparaṃ sā yadi tava vallabhā na bhavati, tat kiṃ mayā bhaṇito api tāṃ na vyāpādayasi । atha yadi sa vānaras tat kas tena saha tava snehaḥ ? tat kiṃ bahunā ? yadi tasya hṛdayaṃ na bhakṣayāmi, tan mayā prāyopaveśanaṃ kṛtaṃ viddhi । vajra-lepasya mūrkhasya nārīṇāṃ karkaṭasya ca ।
eko grahas tu mīnānāṃ nīlī-madya-payos tathā ।। tat kiṃ karomi ? kathaṃ sa me vadhyo bhavati । iti vicintya vānara-pārśvam agamat । vānaro api cirād āyāntaṃ taṃ sodvegam avalokya provāca-bho mitra ! kim adya cira-velāyāṃ samāyāto asi ? kasmāt sāhlādaṃ nālapasi ? na subhāṣitāni paṭhasi । sa āha-mitra ! ahaṃ tava bhrātṛ-jāyayā niṣṭhuratarair vākyair abhihitaḥ-bhoḥ kṛtaghna ! mā me tvaṃ svamukhaṃ darśaya, yatas tvaṃ pratidinaṃ mitram upajīvasi । na ca tasya punaḥ pratyupakāraṃ gṛha-darśana-mātreṇāpi karoṣi । tat te prāyaścittam api nāsti । uktaṃ ca- brahmaghne ca surāpe ca caure bhagna-vrate śaṭhe ।
niṣkṛtir vihitā sadbhiḥ kṛtaghne nāsti niṣkṛtiḥ ।। tat tvaṃ mama devaraṃ gṛhītvādya pratyupakārārthaṃ gṛham ānaya । no cet tvayā saha me para-loke darśanam iti । tad ahaṃ tayaivaṃ proktas tava sakāśam āgataḥ । tad adya tayā saha tvad-arthe kalahāyato mameyatī velā vilagnā । tad āgaccha me gṛham । tava bhrātṛ-patnī racita-catuṣkā praguṇita-vastra-maṇi-māṇikyādy-ucitābharaṇā dvāra-deśa-baddha-vandana-mālā sotkaṇṭhā tiṣṭhati । markaṭa āha-bho mitra ! yuktam abhihitaṃ mad-bhrātṛ-patnyā । uktaṃ ca- varjayet kaulikākāraṃ mitraṃ prājñataro naraḥ । ātmanaḥ sammukhaṃ nityaṃ ya ākarṣati lolupaḥ ।।
dadāti pratigṛhṇāti guhyam ākhyāti pṛcchati । bhuṅkte bhojayate caiva ṣaḍ-vidhaṃ prīti-lakṣaṇam ।। paraṃ vayaṃ vanacarāḥ yuṣmadīyaṃ ca jalānte gṛham । tat kathaṃ śakyate tatra gantum । tasmāt tām api me bhrātṛ-patnīm atrānaya yena praṇamya tasyā āśīrvādaṃ gṛhṇāmi । sa āha-bho mitra ! asti samudrāntare suramye pulina-pradeśe'smad-gṛham æ tan mama pṛṣṭham ārūdhaḥ sukhenākṛta-bhayo gaccha ।
so api tac chrutvā sānandam āha-bhadra ! yady evaṃ tat kiṃ vilambyate । tvaryatām । eṣo ahaṃ tava pṛṣṭhām ārūḍhaḥ । tathānuṣṭhite'gādhe jaladhau gacchantaṃ marakam ālokya bhaya-trasta-manā vānaraḥ provāca-bhrātaḥ ! śanaiḥ śanair gamyatām । jala-kallolaiḥ plāvyate me śarīram । tad ākarṇya makaraś cintayāmāsa-asāv agādhaṃ jalaṃ prāpto me vaśaḥ sañjātaḥ । mat-pṛṣṭha-gatas tila-mātram api calituṃ na śaknoti । tasmāt kathayāmy asya nijābhiprāyam, yenābhīṣṭa-devatā-smaraṇaṃ karoti । āha ca-mitra, tvaṃ mayā vadhāya samānīto bhāryā-vākyena viśvāsya । tat smaryatām abhīṣṭa-devatā । makara āha-bhoḥ ! tasyās tāvat tava hṛdayasyāmṛtamaya-phala-rasāsvādana-mṛṣṭasya bhakṣaṇe dohadaḥ sañjātaḥ । tenaitad anuṣṭhitam ।
pratyutpanna-matir vānara āha-bhadra ! yady evaṃ tat kiṃ tvayā mama tatraiva na vyāhṛtam ? yena sva-hṛdayaṃ jambū-koṭare sadaiva mayā suguptaṃ kṛtam । tad bhrātṛ-patnyā arpayāmi । tvayāhaṃ śūnya-hṛdayo atra kasmād ānītaḥ ? tad ākarṇya makaraḥ sānandam āha-bhadra ! yady evaṃ tad arpaya me hṛdayam । yena sā duṣṭa-patnī tad bhakṣayitvānaśanād utthiṣṭhati । ahaṃ tvāṃ tam eva jambū-pādapaṃ prāpayāmi । evam uktvā nivartya jambū-talam agāt । vānaro api katham api jalpita-vividha-devatopacāra-pūjas tīram āsāditavān । tataś ca dīrghatara-caṅkramaṇena tam eva jambū-pādapam ārūḍhaś cintayāmāsa-aho ! labdhās tāvat prāṇāḥ । athavā sādhv idam ucyate- na viśvased aviśvaste viśvaste'pi na viśvaset । viśvāsād bhayam utpannaṃ mūlāny api nikṛntati ।।
tan mamaitad adya punar janma-dinam iva sañjātam । iti cintayamānaṃ makara āha-bho mitra ! arpaya tad dhṛdayaṃ yathā te bhrātṛ-patnī bhakṣayitvānaśanād uttiṣṭhati । atha vihasya nirbhartsayan vānaras tam āha-dhig dhiṅ mūrkha viśvāsa-ghātaka ! kiṃ kasyacid dhṛdaya-dvayaṃ bhavati ? tad āśu gamyatāṃ jambū-vṛkṣasyādhastān na bhūyo api tvayātrāgantavyam । uktaṃ ca yataḥ- sakṛd duṣṭaṃ ca yo mitraṃ punaḥ sandhātum icchati ।
sa mṛtyum upagṛhṇāti garbham aśvatarī yathā ।। tac chrutvā makaraḥ saṃvilakṣaṃ cintitavān-aho ! mayātimūḍhena kim asya sva-cittābhiprāyo niveditaḥ । tad yady asau punar api kathañcid viśvāsaṃ gacchati, tad bhūyo api viśvāsayāmi । āha ca-mitra ! hāsyena mayā te'bhiprāyo labdhaḥ । tasyā na kiñcit tava hṛdayena prayojanam । tad āgaccha prāghuṇika-nyāyenāsmad-gṛham । vānara āha-bho duṣṭa ! gamyatām । adhunā nāham āgamiṣyāmi । uktaṃ ca- kṣīṇā janā niṣkaruṇā bhavanti ।
na gaṅgadattaḥ punar eti kūpam ।। kasmiṃścit kūpe gaṅgadatto nāma maṇḍūka-rājaḥ prativasati sma । sa kadācid dāyādair udvejito araghaṭṭa-ghaṭīm āruhya niṣkrāntaḥ । atha tena cintitam-yat kathaṃ tesāṃ dāyādānāṃ mayā pratyapakāraḥ kartavyaḥ । uktaṃ ca- āpadi yenāpakṛtaṃ yena ca hasitaṃ daśāsu viṣamāsu । apakṛtya tayor ubhayoḥ punar api jātaṃ naraṃ manye ।।
evaṃ cintayan bile praviśantaṃ kṛṣṇasarpam apaśyat । taṃ dṛṣṭvā bhūyo apy acintayat-yad enaṃ tatra kūpe nītvā sakala-dāyādānām ucchedaṃ karomi । uktaṃ ca- śatrubhir yojayec chatruṃ balinā balavattaram । sva-kāryāya yato na syāt kācit pīḍātra tat-kṣaye ।। śatrum unmūlayet prājñas tīkṣṇaṃ tīkṣṇena śatruṇā ।
vyathā-karaṃ sukhārthāya kaṇṭakenaiva kaṇṭakam ।। tac chrutvā sarpaś cintayāmāsa-ya evaṃ mām āhvayati । svajātīyo na bhavati । yato naiṣā sarpa-vāṇī । anyena kenāpi saha mama martya-loke sandhānaṃ nāsti । tad atraiva durge sthitas tāvad vedmi ko ayaṃ bhaviṣyati । uktaṃ ca- yasya na jāyate śīlaṃ na kulaṃ na ca saṃśrayaḥ । na tena saṅgatiṃ kuryād ity uvāca bṛhaspatiḥ ।।
kadācitko api mantravādy auṣadha-caturo vā mām āhūya bandhane kṣipati । athavā kaścit puruṣo vairam āśritya kasyacid bhakṣaṇārthe mām āhvayati । āha ca-bhoḥ ! ko bhavān ? sa āha-ahaṃ gaṅgadatto nāma maṇḍūkādhipatis tvat-sakāśe maitry-artham abhyāgataḥ । tac chrutvā sarpa āha-bho ! aśraddheyam etat yat-tṛṇānāṃ vahninā saha saṅgamaḥ । uktaṃ ca- yo yasya jāyate vadhyaḥ sa svapne'pi kathañcana ।
na tat-samīpam abhyeti tat kim evaṃ prajalpasi ।। gaṅgadatta āha-bhoḥ ! satyam etat । svabhāva-vairī tvam asmākam । paraṃ para-paribhavāt prāpto ahaṃ te sakāśam । uktaṃ ca- sarva-nāśe ca sañjāte prāṇānām api saṃśaye । api śatruṃ praṇamyāpi rakṣet prāṇāndhanāni ca ।।
sarpa āha-kathaya kasmāt te paribhavaḥ । sa āha-dāyādebhyaḥ । so apy āha-kva te āśrayo vāpyāṃ kūpe taḍāge hrade vā । tat kathaya svāśrayam । tenoktam-pāṣāṇa-caya-nibaddhe kūpe ।
sarpa āha-aho apadā vayam । tatrāsti tatra me praveśaḥ । praviṣṭasya ca sthānaṃ nāsti । yatra sthitas tava dāyādān vyāpādayāmi । tad gamyatām । uktaṃ ca- yac chakyaṃ grasituṃ yasya grastaṃ pariṇamec ca yat । hitaṃ ca pariṇāme yat tad ādyaṃ bhūtim icchatā ।। gaṅgadatta āha-bhoḥ ! samāgaccha tvam । ahaṃ sukhopāyena tatra tava praveśaṃ kārayiṣyāmi । tathā tasya madhye jalopānte ramyataraṃ koṭaram asti । tatra sthitas tvaṃ līlayā dāyādān vyāpādayiṣyasi ।
tac chrutvā sarpo vyacintayat-ahaṃ tāvat pariṇata-vayāḥ । kadācit kathañcin mūṣakam ekaṃ prāpnomi । tat sukhāvaho jīvanopāyo ayam anena kulāṅgāreṇa darśitaḥ । tad gatvā tān maṇḍūkān bhakṣayāmi iti । athavā sādhv idam ucyate- yo hi prāṇa-parikṣīṇaḥ sahāya-parivarjitaḥ । sa hi sarva-sukhopāyāṃ vṛttim āracayed budhaḥ ।। evaṃ vicintya tam āha-bho gaṅgadatta ! yady evaṃ tad-agre bhava । yena tatra gacchāvaḥ । gaṅgadatta āha-bhoḥ priyadarśana ! ahaṃ tvāṃ sukhopāyena tatra neṣyāmi, sthānaṃ ca darśayiṣyāmi ta eva bhakṣaṇīyāḥ iti ।
sarpa āha-sāmprataṃ tvaṃ me mitraṃ jātam । tan na bhetavyam । tava vacanena bhakṣaṇyās te dāyādāḥ । evam uktvā bilān niṣkramya tam āliṅgya ca tenaiva saha prasthitaḥ । atha kūpam āsādyāra-ghaṭṭa-ghaṭikā-mārgeṇa sarpas tenātmanā svālayaṃ nītaḥ । gaṅgadatta āha-bhadra ! kutaḥ tvayā mitra-kṛtyam । tat sāmpratam anenaiva ghaṭikā-yantra-mārgeṇa gamyatām iti । sarpa āha-bho gaṅgadatta ! na samyag abhihitaṃ tvayā । katham ahaṃ tatra gacchāmi ? madīya-bila-durgam anyena ruddhaṃ bhaviṣyati । tasmād atra-sthasya me maṇḍūkam ekaikaṃ sva-vargīyaṃ prayaccha । no cet sarvān api bhakṣayiṣyāmi iti ।
tac chrutvā gaṅgadatto vyākula-manā vyācintayat-aho kim etan mayā kṛtaṃ sarpam ānayatā । tad yadi niṣedhayiṣyāmi tat sarvān api bhakṣayiṣyati । athavā yuktam ucyate- yo amitraṃ kurute mitraṃ vīryābhyadhikam ātmanaḥ । sa karoti na sandehaḥ svayaṃ hi viṣa-bhakṣaṇam ।। tat prayacchāmy asyaikaikaṃ pratidinaṃ suhṛdam । uktaṃ ca-
sarvasva-haraṇe yuktaṃ śatruṃ buddhi-yutā narāḥ । toṣayanty alpa-dānena bāḍavaṃ sāgaro yathā ।। balīyasā yacchati naiva sāmnā । khārīṃ sa cūrṇasya punar dadāti ।।
sarva-nāśe samutpanne ardhaṃ tyajati paṇḍitaḥ । ardhena kurute kāryaṃ sarva-nāśo hi dustaraḥ ।। na svalpasya kṛte bhūri nāśayen matimān naraḥ । etad eva hi pāṇḍityaṃ yat svalpād bhūri-rakṣaṇam ।।
evaṃ niścintya nityam ekaikam ādiśati । so api taṃ bhakṣayitvā tasya parokṣe'nyān api bhakṣayati । athavā sādhv idam ucyate- yathā hi malinair vastrair yatra tatropaviśyate । evaṃ calita-vittas tu vitta-śeṣaṃ na rakṣati ।। athānya-dine tenāparān maṇḍūkān bhakṣayitvā gaṅgadatta-suto yamunādatto bhakṣitaḥ । taṃ bhakṣitaṃ matvā gaṅgadattas tāra-svareṇa dhig dhik pralāpa-paraḥ kathañcid api na virarāma । tataḥ sva-patnyābhihitaḥ-
kiṃ krandasi durākranda sva-pakṣa-kṣaya-kāraka । sva-pakṣasya kṣaye jāte ko nas trātā bhaviṣyati ।। tad adyāpi vicintyatām ātmano niṣkramaṇam asya vadhopāyaś ca । atha gacchatā kālena sakalam api kavalitaṃ maṇḍūka-kulam । kevalam eko gaṅgadattas tiṣṭhati । tataḥ priyadarśanena bhaṇitam-bhoḥ gaṅgadatta ! bubhukṣito aham । niḥśeṣitāḥ sarve maṇḍūkāḥ । tad dīyatāṃ me kiñcid bhojanaṃ yato ahaṃ tvayātrānītaḥ । sa āha-bho mitra ! na tvayātra viṣaye mayāvasthitena kāpi cintā kāryā । tad yadi māṃ preṣayati tato anya-kūpa-sthān api maṇḍūkān viśvāsyātrānayāmi ।
sa āha-mama tāvat tvam abhakṣyo bhrātṛ-sthāne । tad yady evaṃ karoṣi tat sāmprataṃ pitṛ-sthāne bhavasi । tad evaṃ kriyatām iti । so api tad ākarṇyāra-ghaṭṭa-ghaṭikām āśritya vividha-devatopakalpita-pūjopayācitas tat-kūpād viniṣkrāntaḥ । priyadarśano api tad-ākāṅkṣayā tatrasthaḥ pratīkṣamāṇas tiṣṭhati । atha cirād anāgate gaṅgadatte priyadarśano anya-koṭara-nivāsinīṃ godhām uvāca-bhadre ! kriyatāṃ stokaṃ sāhāyyam । yataś cira-paricitas te gaṅgadattaḥ । tad gatvā tat-sakāśaṃ kutracij jalāśaye'nviṣya mama sandeśaṃ kathaya । yenāgamyatām ekākināpi bhavatā drutataraṃ yady anye maṇḍūkā nāgacchanti । ahaṃ tvayā vinā nātra vastuṃ śaknomi । tathā yady ahaṃ tava viruddham ācarāmi tat sukṛtam antare mayā vidhṛtam । godhāpi tad-vacanād gaṅgadattaṃ drutataram anviṣyāha-bhadra gaṅgadatta ! sa tava suhṛt-priyadarśanas tava mārgaṃ samīkṣamāṇas tiṣṭhati । tac chīghram āgamyatām iti । aparaṃ ca tena tava virūpa-karaṇe sukṛtam antare dhṛtam । tan-niḥśaṅena manasā samāgamyatām । tad ākarṇya gaṅgadatta āha-
kṣīṇā narā niṣkaruṇā bhavanti । na gaṅgadattaḥ punar eti kūpam ।। evam uktvā sa tāṃ visarjayāmāsa । tad bho duṣṭa-jalacara ! aham api gaṅgadatta iva tvad-gṛhe na kathañcid api yāsyāmi ।
tac chrutvā makara āha-bho mitra ! athavātrāham anaśanāt prāṇa-tyāgaṃ tavopari kariṣyāmi । vānara āha-mūḍha ! kim ahaṃ lambakarṇo mūrkhaḥ ? dṛṣṭvāpāyo api svayam eva tatra gatvātmānaṃ vyāpādayāmi । āgataś ca gataś caiva gatvā yaḥ punar āgataḥ । akarṇa-hṛdayo mūrkhas tatraiva nidhanaṃ gataḥ ।।
makara āha-bhadra ! sa ko lambha-karṇaḥ । kathaṃ dṛṣṭāpāyo api mṛtaḥ ? tan me nivedyatām । vānara āha- kathā karāla-kesara-kathā kasmiṃścid vanoddeśe karāla-kesaro nāma siṃhaḥ prativasati sma । tasya ca dhūsarako nāma śṛgālaḥ sadaivānuyāyī paricārako asti । atha kadācit tasya hastinā saha yudhyamānasya śarīre gurutarāḥ prahārāḥ sañjātāḥ । yaiḥ padam ekam api calituṃ na śaknoti । tasyācalanāc ca dhūsarakaḥ kṣutkṣāma-kaṇṭho daurbalyaṃ gataḥ । anyasminn ahani tam avocat-svāmin ! bubhukṣaya pīḍito aham । padāt padam api calituṃ na śaknomi । tat kathaṃ te śuśrūṣāṃ karomi ? siṃha āha-bhoḥ ! gaccha anveṣaya kiñcit sattvam । yenemām avasthāṃ gato api vyāpādayāmi । tad ākarṇya śṛgālo anveṣayan kañcit samīpa-vartinaṃ grāmam āsāditavān । tatra lambakarṇo nāma gardabhas taḍāgopānte pravirala-dūrvāṅkurān kṛcchrād āsvādayan dṛṣṭaḥ । tataś ca samīpa-vartinā bhūtvā tenābhihitaḥ-māma ! namaskāro ayaṃ madīyaḥ sambhāvyatām । cirād dṛṣṭo asi । tat kathaya kim evaṃ durbalatāṃ gataḥ ।
sa āha-bho bhaginī-putra ! kiṃ kathayāmi । rajako atinirdayātibhāreṇa māṃ pīḍayati । ghāsa-muṣṭim api na prayacchati । kevalaṃ dūrvāṅkurān dhūi-miśritān bhakṣayāmi । tat kuto me śarīre puṣṭiḥ ? śṛgāla āha-māma ! yady evaṃ tad asti marakata-sadṛśa-śaṣpa-prāyo nadī-sanātho ramaṇīyataraḥ pradeśaḥ । tatrāgatya mayā saha subhāṣita-goṣṭhī-sukham anubhavaṃs tiṣṭha । lambakarṇa āha-bho bhaginī-suta ! yuktam uktaṃ bhavatā । paraṃ vayaṃ grāmyāḥ paśavo araṇya-cāriṇāṃ vadhyāḥ । tat kiṃ tena bhavya-pradeśena । śṛgāla āha- māma ! maivaṃ vada । mad-bhuja-pañjara-parirakṣitaḥ sa deśaḥ । tatrāsti na kaścid aparasya tatra praveśaḥ । paramam anenaiva doṣeṇa rajaka-kadarthitās tatra tisro rāsabhyo anāthāḥ santi । tāś ca puṣṭim āpannā yauvanotkaṭā idaṃ mām ūcuḥ-yadi tvam asmākaṃ satyo mātulas tadā kaṃcid grāmāntaraṃ gatvāsmad-yogyaṃ kaścit patim ānaya । tad-arthe tvām ahaṃ tatra nayāmi ।
atha śṛgāla-vacanāni śrutvā kāma-pīḍitāṅgas tam avocat-bhadra ! yady evaṃ tad-agre bhava yenāgacchāmi । athavā sādhv idam ucyate- nāmṛtaṃ na viṣaṃ kiñcid ekāṃ muktvā nitambinīm । yasyāḥ saṅgena jīvyeta mriyate ca viyogataḥ ।। yāsāṃ nāmnāpi kāmaḥ syāt saṅgamaṃ darśanaṃ vinā ।
tāsāṃ dṛk-saṅgamaṃ prāpya yan na dravati kautukam ।। tatrānuṣṭhite śṛgālena saha siṃhāntikam āgataḥ । siṃho api vyathākulitas taṃ dṛṣṭvā yāvat samuttiṣṭhati tāvad rāsabhaḥ palāyitum ārabdhavān । atha tasya palāyamānasya siṃhena tala-prahāro dattaḥ । sa ca manda-bhāgyasya vyavasāya iva vyarthatāṃ gataḥ । atrāntare śṛgālaḥ kopāviṣṭas tam uvāca-bhoḥ ! kim evaṃvidhaḥ prahāras te । yad gardabho api tava purato balād gacchati । tat kathaṃ gajena saha yuddhaṃ kariṣyasi ? tad dṛṣṭaṃ te balam । atha savilakṣa-smitaṃ siṃha āha-bhoḥ ! kim ahaṃ karomi । mayā na kramaḥ sajjīkṛta āsīt । anyathā gajo api mat-kramākrāntā na gacchati । śṛgāla āha-adyāpy eka-vāraṃ tavāntike tam āneṣyāmi । paraṃ tvayā sajjīkṛta-krameṇa sthātavyam ।
siṃha āha-bhadra ! yo māṃ pratyakṣaṃ dṛṣṭvā gataḥ sa punaḥ katham atrāgamiṣyati ? tad anyat kim api sattvam anviṣyatām । śṛgāla āha-kiṃ tavānena vyāpāreṇa ? tvaṃ kevalaṃ sajjita-kramas tiṣṭha । tathānuṣṭhite śṛgālo api yāvad rāsabha-mārgeṇa gacchati, tāvat tatraiva sthāne caran dṛṣṭaḥ । atha śṛgālaṃ dṛṣṭvā rāsabhaḥ prāha-bho bhaginī-suta ! śobhana-sthāne tvayāhaṃ nītaḥ । drāṅ mṛtyu-vaśaṃ gataḥ । tat kathaya kiṃ tat sattvaṃ yasyātiraudra-vajra-sadṛśa-kara-prahārād ahaṃ muktaḥ । tac chrutvā prahasan śṛgāla āha-bhadra ! rāsabhī tvām āyāntaṃ dṛṣṭvā sānurāgam āliṅgituṃ samutthitā । tvaṃ ca kātaratvān naṣṭaḥ । sā punar na śaktā tvāṃ vinā sthātum । tayā tu naśatas te'valambanārthaṃ hastaḥ kṣiptaḥ । nānya-kāraṇena । tad āgaccha । sā tvat-kṛte prāyopaveśanopaviṣṭā tiṣṭhati । etad vadati-yal lambakarṇo yadi me bhartā na bhavati tad aham agnau jalaṃ vā praviśāmi । punas tasya viyogaṃ soḍhuṃ na śaknomi iti । tat prasādaṃ kṛtvā tatrāgamyatām । no cet tava strī-hatyā bhaviṣyati । aparaṃ bhagavān kāma-kopaṃ tavopari kariṣyati । uktaṃ ca-
te mūḍhāḥ pravihāya yānti kudhiyo mithyā-phalānveṣiṇaḥ । kecid rakta-paṭīkṛtāś ca jaṭilāḥ kāpālikāś cāpare ।। athāsau tad-vacanaṃ śraddheyatayā śrutvā bhūyo api tena saha prasthitaḥ । athavā sādhv idam ucyate- jānann api naro daivāt prakaroti vigarhitam ।
karma kiṃ kasyacil loke garhitaṃ rocate katham ।। atrāntare sajjita-krameṇa siṃhena sa lambakarṇo vyāpāditaḥ । tatas taṃ hatvā śṛgālaṃ rakṣakaṃ nirūpya svayaṃ snānārthaṃ nadyāṃ gataḥ । śṛgālenāpi laulyotsukyāt tasya karṇa-hṛdayaṃ bhakṣitam । atrāntare siṃho yāvat snātvā kṛte devārcanaḥ pratarpita-pitṛ-gaṇaḥ samāyāti tāvat karṇa-hṛdaya-rahito rāsabhas tiṣṭhati । taṃ dṛṣṭvā kopa-parītātmā siṃhaḥ śṛgālam āha-pāpa ! kim idam anucitaṃ karma samācaritam ? yat karṇa-hṛdaya-bhakṣaṇenāyam ucchiṣṭatāṃ nītaḥ । śṛgālaḥ sa-vinayam āha-svāmin ! mā maivaṃ vada । yat karṇa-hṛdaya-rahito ayaṃ rāsabha āsīt, tenehāgatya tvām avalokya bhūyo apy āgataḥ । atha tvad-vacanaṃ śraddheyaṃ matvā siṃhas tenaiva saṃvibhajya niḥśaṅkita-manās taṃ bhakṣitavān ।
ato ahaṃ bravīmi-āgataś ca gataś caiva iti । tan mūrkha ! kapaṭaṃ kṛtaṃ tvayā । paraṃ yudhiṣṭhireṇeva satya-vacanena vināśitam । athavā sādhv idam ucyate- svārtham utsṛjya yo dambhī satyaṃ brūte sumanda-dhīḥ । sa svārthād bhraśyate nūnaṃ yudhiṣṭhira ivāparaḥ ।। kasmiṃścit adhiṣṭhāne kumbhakāraḥ prativasati sma । sa kadācit pramādād ardha-magna-kharpara-tīkṣṇāgrasyopari mahatā vegena dhāvan patitaḥ । tataḥ khapara-koṭyā pāṭita-lalāī̀oo rudhira-plāvita-tanuḥ kṛcchrād utthāya svāśrayaṃ gataḥ । tataś cāpathya-sevanāt sa prahāras tasya karālatāṃ gataḥ kṛcchreṇa nīrogatāṃ nītaḥ ।
atha kadācid durbhikṣa-pīḍite deśe ca kumbhakāraḥ kṣutkṣāma-kaṇṭhaḥ kaiścid rāja-sevakaiḥ saha deśāntaraṃ gatvā kasyāpi rājñaḥ sevako babhūva । so api rājā tasya lalāṭe vikarālaṃ prahāra-kṣataṃ dṛṣṭvā cintayāmāsa, yad-vīraḥ puruṣaḥ kaścid ayam । nūnaṃ tena lalāṭa-paṭṭe sammukha-prahāraḥ । atas taṃ samānādibhiḥ sarveṣāṃ rāja-putrāṇāṃ madhye viśeṣa-prasādena paśyati sma । te'pi rāja-putrās tasya taṃ prasādātirekaṃ paśyantaṃ paramerṣyā-dharmaṃ vahanto rāja-bhayān na kiñcid ūcuḥ । athānyasminn ahani tasya bhūpater vīra-sambhāvanāyāṃ kriyamāṇāyāṃ vigrahe samupasthite prakalpyamāneṣu gajeṣu saṃnahyamāneṣu vājiṣu yodheṣu । praguṇīkriyamāṇeṣu tena bhūbhujā sa kumbhakāraḥ prastāvānugataṃ pṛṣṭo nirjane-bho rāja-putra ! kiṃ te nāma ? kā ca jātiḥ ? kasmin saṅgrāme prahāro ayaṃ te lalāṭe lagnaḥ ? sa āha-deva ! nāyaṃ śastra-prahāraḥ । yudhiṣṭhirābhidhaḥ kulālo ahaṃ prakṛtyā । mad-gehe'neka-kharparāṇy āsan । atha kadācin madya-pānaṃ kṛtvā nirgataḥ pradhāvan kharparopari patitaḥ । tasya prahāra-vikāro ayaṃ me lalāṭe evaṃ vikarālatāṃ gataḥ ।
tad ākarṇya rājā sa-vrīḍam āha-aho vañcito ahaṃ rājāputrānukāriṇānena kulālena । tad dīyatāṃ drāg etasya candrārdhaḥ । tathānuṣṭhite kumbhakāra āha-mā maivaṃ kuru । paśya me raṇe hasta-lāghavam । rājā prāha-sarva-guṇa-sampanno bhavān । tathāpi gamyatām । uktaṃ ca- śūdraś ca kṛta-vighnaś ca darśanīyo asi putraka ।
yasmin kule tvam utpanno gajas tatra na hanyate ।। kasmiṃścid uddeśe siṃha-dampatī prativasataḥ sma । atha siṃhī putra-dvayam ajījanat । siṃho api nityam eva mṛgān vyāpādya siṃhyai dadāti । athānyasmin ahani tena kim api nāsāditam । yena bhramato api tasya ravir astaṃ gataḥ । atha tena sva-gṛham āgacchatā śṛgāla-śiśuḥ prāptaḥ । sa ca bālako ayam ity avadhārya yatnena daṃṣṭrāmadhya-gataṃ kṛtvā siṃhyā jīvantam eva samarpitavān । tataḥ siṃhyābhihitam-bhoḥ kānta ! tvayānītaṃ kiñcid asmākaṃ bhojanam ? siṃha āha-priye ! mayādyainaṃ śṛgāla-śiśuṃ parityajya na kiñcit sattvam āsāditam । sa ca mayā bālo ayam iti matvā na vyāpādito viśeṣāt svajātīyaś ca । uktaṃ ca- strī-vipraliṅgi-bāleṣu prahartavyaṃ na karhicit ।
prāṇa-tyāge'pi sañjāte viśvasteṣu viśeṣataḥ ।। idānīṃ tvam enaṃ bhakṣayitvā pathyaṃ kuru । prabhāte'nyat kiñcid upārjayiṣyāmi । sā prāha-bhoḥ kānta ! tvayā bālako ayam iti vicintya na hataḥ । tat katham enam ahaṃ svodarārthe vināśayāmi । uktaṃ ca- akṛtyaṃ naiva kartavyaṃ prāṇa-tyāge'py upasthite । na ca kṛtyaṃ parityājyam eṣa dharmaḥ sanātanaḥ ।।
tasmān mamāyaṃ tṛtīyaḥ putro bhaviṣyati । ity evam uktvā tam api svastana-kṣīreṇa parāṃ puṣṭim anayat । evaṃ te trayo api śiśavaḥ parasparam ajñāta-jāti-viśeṣā ekācāra-vihārā bālya-samayaṃ nirvāhayanti । atha kadācit tatra vane bhramann araṇya-gajaḥ samāyātaḥ । taṃ dṛṣṭvā tau siṃha-sutau dvāv api kupitānanau taṃ prati pracalitau yāvat tāvat tena śṛgāla-sutenābhihitam-aho ! gajo ayaṃ yuṣmat-kula-śatruḥ । tan na gantavyam etasyābhimukham । evam uktvā gṛhaṃ pradhāvitaḥ । tāv api jyeṣṭha-bāndhava-bhaṅgān nirutsāhatāṃ gatau । athavā sādhv idam ucyate- ekenāpi sudhīreṇa sotsāhena raṇaṃ prati । sotsāhaṃ jāyate sainyaṃ bhagne bhaṅgam avāpnuyāt ।।
ata eva vāñchanti bhūpā yodhān mahābalān । śūrān vīrān kṛtotsāhān varjayanti ca kātarān ।। atha tau dvāv api gṛhaṃ prāpya pitror agrato jyeṣṭha-bhrātṛ-ceṣṭitam ūcatuḥ-yathā gajaṃ dṛṣṭvā dūrato api naṣṭaḥ । so api tad ākarṇya kopāviṣṭa-manāḥ prasphuritādhara-pallavas tāmralocanas triśikhāṃ bhrukuṭiṃ kṛtvā tau nirbhartsayan paruṣatara-vacanāny uvāca-tataḥ siṃhyai kānte nītvā prabodhito asau-vatsa ! maivaṃ kadācij jalpa । bhavadīya-laghu-bhrātarāv etau ।
athāsau prabhūta-kopāviṣṭas tām uvāca-kim aham etābhyāṃ śauryeṇa rūpeṇa vidyābhyāsena kauśalena vā hīnaḥ ? yena mām upahasataḥ । tan mayāvaśyam etau vyāpādanīyau । tad ākarṇya siṃhī tasya jīvitam icchanty antar vihasya prāha-tat samyak śṛṇu । tvaṃ śṛgālī-sutaḥ । kṛpayā mayā svastana-kṣīreṇa puṣṭiṃ nītaḥ । tad yāvad etau mat-putrau śiśutvāt tvāṃ śṛgālaṃ na jānītaḥ, tāvad drutataraṃ gatvā svajātīyānāṃ madhye bhava । no ced ābhyāṃ hato mṛtyu-pathaṃ sameṣyasi । so api tad-vacanaṃ śrutvā bhaya-vyākula-manāḥ śanaiḥ śanair apasṛtya sva-jātyā militaḥ । tasmāt tvaṃ api yāvad ete rāja-putrās tvāṃ kulālaṃ najānanti, tāvad drutataram apasara । no ced eteṣāṃ sakāśād viḍambanāṃ prāpya mariṣyāmi । kulālo api tad ākarṇya satvaraṃ praṇaṣṭaḥ । ato ahaṃ bravīmi-svārtham utsṛjya yo dambhī iti । dhiṅ mūrkha ! yat tvayā striyo artha etat-kāryam anuṣṭhātum ārabdham । na hi strīṇāṃ kathañcid viśvāsam upagacchet । uktaṃ ca-
yad-arthe sva-kulaṃ tyaktaṃ jīvitārdhaṃ ca hāritam । sā māṃ tyajati niḥsnehā kaḥ strīṇāṃ viśvasen naraḥ ।। asti kasmiṃścid adhiṣṭhāne ko api brāhmaṇaḥ । tasya ca bhāryā prāṇebhyo apy atipriyāsīt । so api pratidinaṃ kuṭumbena saha kalahaṃ kurvāṇā na viśrāmyati । so api brāhmaṇaḥ kalaham asahamāno bhāryā-vātsalyāt sva-kuṭumbaṃ parityajya brāhmaṇyā saha viprakṛṣṭaṃ deśāntaraṃ gataḥ । atha mahāṭavī-madhye brāhmaṇyābhihitaḥ-ārya-putra ! tṛṣṇā māṃ bādhate । tad udakaṃ kvāpy anveṣaya । athāsau tad-vacanānantaraṃ yāvad-udakaṃ gṛhītvā samāgacchati tāvat tāṃ mṛtām apaśyat । ativallabhatayā viṣādaṃ kurvan yāvad vilapati tāvad ākāśe vācaṃ śṛṇoti । yathā hi-yadi brāhmaṇa tvaṃ svakīya-jīvitasyārdhaṃ dadāsi tatas te jīvati brāhmaṇī ।
tac chrutvā brāhmaṇena śucībhūya tisṛbhir vācobhiḥ svajīvitārdhaṃ dattam । vāk-samam eva ca brāhmaṇī jīvitā sā । atha tau jalaṃ pītvā vana-phalāni bhakṣayitvā gantum ārabdhau । tataḥ krameṇa kasyacin nagarasya pradeśe puṣpa-vāṭikāṃ praviśya brāhmaṇo bhāryām abhihitavān-bhadre, yāvad ahaṃ bhojanaṃ gṛhītvā samāgacchāmi tāvad atra tvayā sthātavyam । ity abhidhāya brāhmaṇo nagara-madhye jagāma । atha tasyāṃ puṣpa-vāṭikāyāṃ paṅgura ara-ghaṭṭaṃ khelayan divya-girā gītam udgirati । tac ca śrutvā kusumeṣuṇārditā brāhmaṇyā tat-sakāśaṃ gatvābhihitam-bhadra ! yarhi māṃ na kāmayase, tan mat-saktā strī-hatyā tava bhaviṣyati । sābravīt-kim anenoktena ? avaśyaṃ tvayā saha mayā saṅgamaḥ kartavyaḥ । tac chrutvā tathā kṛtavān । suratānantaraṃ sābravīt-itaḥ-prabhṛti yāvaj-jīvaṃ mayātmā bhavate dattaḥ । iti jñātvā bhavān apy asmābhiḥ sahāgacchatu ।
so abravīt-evam astu । atha brāhmaṇo bhojanaṃ gṛhītvā samāgatya tayā sahabhoktum ārabdhaḥ sābravīt-eṣa paṅgur bubhukṣitaḥ । tad etasyāpi kiyantam api grāsaṃ dehi iti । tathānuṣṭhite brāhmaṇyābhihitaṃ-brāhmaṇa, sahāya-hīnas tvaṃ yadā grāmāntaraṃ gacchasi, tadā mama vacana-sahāyo api nāsti । tad enaṃ paṅguṃ gṛhītvā gacchāvaḥ । so abravīt-na śaknomy ātmānam apy ātmanāṃ voḍhum । kiṃ punar enaṃ paṅgum ?
sābravīt-peṭābhyantara-stham enam ahaṃ neṣyāmi । atha tat-kṛtaka-vacana-vyāmohita-cittena tena pratipannam । tathānuṣṭhite'nyasmin dine kūpopakaṇṭhe viśrānto brāhmaṇas tayā ca paṅgu-puruṣāsaktayā samprerya kūpāntaḥ pātitaḥ । sāpi paṅguṃ gṛhītvā kasmiṃścin nagare praviṣṭā । tatra śulka-caurya-rakṣā-nimittaṃ rāja-puruṣair itas tato bhramadbhis tan-mastaka-sthā peṭī dṛṣṭā balād ācchidya rājāgre nītā । rājā ca yāvat tām udghāṭayati tāvat taṃ paṅguṃ dadarśa । tataḥ sā brāhmaṇī vilāpaṃ kurvatī rāja-puruṣānupadam eva tatrāgatā । rājñā pṛṣṭā-ko vṛttāntaḥ ? iti । sābravīt-mamaiṣa bhartā vyādhi-bādhito dāyāda-samūhair udvejito mayā sneha-vyākulita-mānasayā śirasi kṛtvā bhavadīya-nagara ānītaḥ । tac chrutvā rājābravīt-brāhmaṇi ! tvaṃ me bhaginī । grāma-dvayaṃ gṛhītvā bhartā saha bhogān bhuñjānā sukhena tiṣṭha ।
atha sa brāhmaṇo daiva-vaśāt kenāpi sādhunā kūpād uttāritaḥ paribhramaṃs tad eva nagaram āyātaḥ । tayā duṣṭa-bhāryayā dṛṣṭā rājñe niveditaḥ-rājan ! ayaṃ mama bhartur vairī samāyātaḥ । rājñāpi vadha ādiṣṭaḥ । sābravīt-deva, anayā mama saktaṃ kiñcit gṛhītam asti । yadi tvaṃ dharma-vatsalaḥ, tad dāpaya । rājābravīt-bhadre ! yat tvayāsya saktaṃ kiñcit gṛhītam asti tat samarpaya । sā prāha-deva, mayā na kiñcid gṛhītam ।
brāhmaṇa āha-yan mayā trivācikaṃ sva-jīvitārdhaṃ dattam, tad dehi । atha sā rāja-bhayāt tatraiva trivācikam eva jīvitārdham anena dattam iti jalpantī prāṇair vimuktā । tataḥ sa-vismayaṃ rājābravīt-kim etat iti । brāhmaṇenāpi pūrva-vṛttāntaḥ sakalo api tasmai niveditaḥ । ato ahaṃ bravīmi-yad-arthe sva-kulaṃ tyaktam iti । na kiṃ dadyān na kiṃ kuryāt strībhir abhyarthito naraḥ ।
anaśvā yatra hreṣante śiraḥ parvaṇi muṇḍitam ।। atiprakhyāta-bala-pauruṣo aneka-narendra-mukuṭa-marīci-jāla-jaṭilī-kṛta-pāda-pīṭhaḥ śarac-chaśāṅka-kiraṇa-nirmala-yaśāḥ samudra-paryantāyāḥ pṛthivyā bhartā nando nāma rājā । yasya sarva-śāstrādhigata-samasta-tattvaḥ sacivo vararucir nāma । tasya ca praṇaya-kalahena jāyā kupitā । sā cātīva vallabhāneka-prakāraṃ paritoṣyamāṇāpi na prasīdati । bravīti ca bhartā-bhadre ! yena prakāreṇa tuṣyati taṃ vada । niścitaṃ karomi । tataḥ kathañcit tayoktaṃ-yadi śiro muṇḍayitvā mama pādayor nipatasi, tadā prasādābhimukhī bhavāmi । tathānuṣṭhite prasannāsīt । atha nandasya bhāryāpi tathaiva ruṣṭā prasādyamānāpi na tuṣyati । tenoktam-bhadre ! tvayā vinā muhūrtam api na jīvāmi । pādayoḥ patitvā tvāṃ prasādayāmi ।
sābravīt-yadi khalīnaṃ mukhe prakṣityāhaṃ tava pṛṣṭhe samāruhya tvāṃ dhāvayāmi । dhāvitas tu yady aśvavad dhreṣase, tadā prasannā bhavāmi । rājñāpi tathaivānuṣṭhitam । atha prabhāta-samaye sabhāyām upaviṣṭasya rājñaḥ samīpe vararucir āyātaḥ । taṃ ca dṛṣṭvā rājā papraccha-bho vararuce ! kiṃ parvaṇi muṇḍitaṃ śiras tvayā ? so abravīt-na kiṃ dadyāt ity ādi । tad bho dusṭa makara ! tvam api nanda-vararuci-vat strī-vaśyaḥ । tato bhadra āgatena tvayā māṃ prati vadhopāya-prayāsaḥ prārabdhaḥ । paraṃ sva-vāg-doṣeṇaiva prakaṭībhūtaḥ । athavā sādhv idam ucyate- ātmano mukha-doṣeṇa badhyante śuka-sārikāḥ ।
bakās tatra na badhyante maunaṃ sarvārtha-sādhanam ।। suguptaṃ rakṣyamāṇo api darśayan dāruṇaṃ vapuḥ । vyāghra-carma-praticchanno vāk-kṛte rāsabho hataḥ ।। kasmiṃścid adhiṣṭhāne śuddhapaṭo nāma rajakaḥ prativasati sma । tasya ca gardabha eko asti । so api ghāsābhāvād atidurbalatāṃ gataḥ । atha tena rajakenāṭavyāṃ paribhramatā mṛta-vyāghro dṛṣṭaḥ । cintitaṃ ca-aho ! śobhanam āpatitam । anena vyāghra-carmaṇā praticchādya rāsabhaṃ rātrau yava-kṣetreṣūtsrakṣyāmi । yena vyāghraṃ matvā samīpa-vartinaḥ kṣetra-pālā enaṃ na niṣkāsayiṣyanti ।
tathānuṣṭhite rāsabho yathecchayā yava-bhakṣaṇaṃ karoti । pratyūṣe bhūyo api rajakaḥ svāśrayaṃ nayati । evaṃ gacchatā kālena sa rāsabhaḥ pīvara-tanur jātaḥ । kṛcchrād bandhana-sthānam api nīyate । athānyasminn ahani sa madhoddhato dūrād rāsabhī-śabdam aśṛṇot । tac-chravaṇa-mātreṇaiva svayaṃ śabdayitum ārabdhaḥ । atha te kṣetra-pālā rāsabho ayaṃ vyāghra-carma-praticchanna iti jñātvā laguḍa-śara-pāṣāṇa-prahārais taṃ vyāpāditavantaḥ । ato ahaṃ bravīmi-suguptaṃ rakṣyamāṇo api iti । tat kiṃ śyāmalakavad atyapamāna-sahanād ardha-candra-dānena yāsyasi । asty atra dharā-pīṭhe vikaṇṭakaṃ nāma puram । tatra mahā-dhana īśvaro nāma bhāṇḍa-patiḥ । tasya catvāro jāmātṛkā avantī-pīṭhāt prāghūrṇikā vikaṇṭaka-pure samāyātāḥ । te ca yena mahatā gauraveṇābhyarcitā bhojānācchādanādibhiḥ । evaṃ teṣāṃ tatra vasatāṃ māsa-ṣaṭkaṃ sañjātam । tata īśvareṇa svabhāryoktā yad ete jāmātaraḥ parama-gauraveṇāvarjitāḥ svāmi gṛhāṇi na gacchanti, tat kiṃ kathyate ? vināpamānaṃ na yāsyanti । tad adya bhojana-velāyāṃ pāda-prakṣālanārthaṃ jalaṃ na deyaṃ yenāpamānaṃ jñātvā parityajya gacchantīti । tathānuṣṭhite gargaḥ pāda-prakṣālanāpamānāt, somo laghv-āsana-dānāt, dattaḥ kadaśanato yātaḥ । evaṃ te trayo api parityajya gatāḥ । caturthaḥ śyāmalako yāvan na yāti tāvad ardha-candra-pradānena niṣkāsitaḥ ।
gargo hi pāda-śaucāl laghv-āsana-dānato gataḥ somaḥ । dattaḥ kadaśana-bhojyāc chyāmalakaś cārdha-candreṇa ।। tat kim ahaṃ rathakāravan mūrkho yataḥ svayam api dṛṣṭvā te vikāra-paścād viśvasimi । uktaṃ ca- pratyakṣe'pi kṛte pāpe mūrkhaḥ sāmnā praśāmyati ।
rathakāraḥ svakāṃ bhāryāṃ sajārāṃ śirasāvahat ।। kasmiṃścid adhiṣṭhāne kaścid rathakāraḥ prativasati sma । tasya bhāryā puṃśalīti janāpavāda-saṃyuktā । so api tasyāḥ parīkṣārthaṃ vyacintayat-kathaṃ mayāsyāḥ parīkṣaṇaṃ kartavyam । na caitad yujyate kartuṃ, yataḥ- nadīnāṃ ca kulānāṃ ca munīnāṃ ca mahātmanām । parīkṣā na prakartavyā strīṇāṃ duścaritasya ca ।।
tathā jāto vyāso śata-guṇa-nivāsaḥ kim aparam । sa evābhā̆c chrīmān ahaha viṣamā karma-gatayaḥ ।। kulānām iti pāṇḍavānām api mahātmanāṃ notpattir adhigantavyā yataḥ te kṣetrajā iti । strī-duścaritaṃ sandhukṣyamāṇam aneka-doṣān prakaṭayati strīṇām iti । tathā ca- yadi syāt pāvakaḥ śītaḥ proṣṇo vā śaśa-lāñchanaḥ ।
strīṇāṃ tadā satītvaṃ syād yadi syād durjano hitaḥ ।। yathāpi śuddhām aśuddhāṃ vāpi jānāmi loka-vacanāt । uktaṃ ca- yan na vedeṣu śāstreṣu na dṛṣṭaṃ na ca saṃśrutam । tat sarvaṃ vetti loko ayaṃ yat syād brahmāṇḍa-madhyagam ।।
evaṃ sampradhārya tām avocata-priye, ahaṃ prātar grāmāntaraṃ yāsyāmi tatra dināni katicil lagiṣyanti । tat tvayā kiñcit pātheyaṃ mama yogyaṃ kāryam । sāpi tad ākarṇya harṣita-cittautsukyena sarva-kāryāṇi santyajya siddham annaṃ ghṛta-śarkarā-prāyam akarot । athavā sādhv idam ucyate- durdivase ghana-timire duḥkha-cārāsu nagara-vīthīṣu । patyau videśa-yāte parama-sukhaṃ jaghana-capalāyāḥ ।।
athāsau pratyūṣe utthāya sva-gṛhān nirgataḥ । sāpi taṃ prasthitaṃ vijñāya prahasita-vadanāṅga-satkāraṃ kurvāṇā kathañcit taṃ divasam atyavāhayat । tataś ca pūrva-paricitaṃ viṭa-gṛhaṃ gatvā tam abhyarthoktavatī yad-grāmāntaraṃ gataḥ sa durātmā me patiḥ । tad adya tvayāsmad-gṛhe prasupte jane samāgantavyam । tathānuṣṭhite sa rathakāro apy araṇye dinam ativāhya pradoṣe sva-gṛham apara-dvāreṇa praviṣṭaḥ śayyā-tale nibhṛto bhūtvā sthitaḥ । atrāntare sa devadattaḥ śayana āgatyopaviṣṭaḥ । taṃ dṛṣṭvā rathakāro roṣāviṣṭa-citto vyacintayat-kim enam utthāya vināśayāmy athavā dvāv apy etau suptau helayā hanmi । paraṃ paśyāmi tāvac ceṣṭitam asyāḥ śṛṇomi cānena sahālāpān । atrāntare sā gṛha-dvāraṃ nibhṛtaṃ pidhāya śayana-talam ārūḍhā । tasyās tac-chayanam ārohantyā rathakāra-śarīre pādo lagnaḥ । tato vyacintayat-nūnam etena durātmanā rathakāreṇa mat-parīkṣārthaṃ bhāvyam । tat-strī-carita-vijñānaṃ kim api karomi । evaṃ tasyāś cintayantyāḥ sa devadattaḥ sparśotsukyo babhūva । tataś ca tayākṛtāūjali-puṭayābhihitaṃ-bho mahānubhava ! na me gātraṃ tvayā spraṣṭavyam, yato ahaṃ pativratā mahā-satī ca । no cec chāpaṃ dattvā tvāṃ bhasmasāt kariṣyāmi । sā prāha-bhoḥ ! śṛṇuṣvaikāgra-manāḥ । aham adya pratyūṣe devatā-darśanārthaṃ caṇḍikāyatanaṃ gatā । tatrākasmāt khe vāṇī sañjātā-putri, kiṃ karomi । bhaktāsi me tvam । paraṃ ṣaṇmāsābhyantare vidhi-niyogād vidhavā bhaviṣyasi । tato mayābhihitaṃ-bhagavati ! yayā tvam āpadaṃ vetsi tathā tat-partīkāram api jānāsi । tad asti kaścid upāyo yena me patiḥ śata-saṃvatsara-jīvī bhavati । tatas tayābhihitaṃ-vatse, sann api nāsti yatas tavāyattaḥ sa pratīkāraḥ । tac chrutvā mayābhihitaṃ-devi ! yan mat-prāṇair bhavati tad ādeśaya yena karomi । tato devyābhihitaṃ-yady adya dine para-puruṣeṇa sahaikasmiñ chayane samāruhyāliṅganaṃ karoṣi, tadā tava bhartṛ-sakto apamṛtyus tasya sañcarita, tvad-bhartā punar varṣa-śataṃ jīvati । tena mayā tvam abhyarthitaḥ । tayo yat kiñcit kartum anās tat kuruṣva, nahi devatā-vacanam anyathā bhaviṣyatīti niścayaḥ । tato antarhāsa-vikāsa-mukhaḥ sa tad-ucitam ācacāra । so api rathakāro mūrkhas tasyās tad-vacanam ākarṇya pulakāṅkita-tanuḥ śayyā-talān niṣkramya tām uvāca-sādhu pativrate ! sādhu kula-nandini ! sādhu ! ahaṃ durjana-vacana-śaṅkita-hṛdayas tvat-parīkṣārthaṃ grāmāntara-vyājaṃ kṛtvātra nibhṛtaṃ khaṭvā-tale līnaḥ sthitaḥ । tad ehi, āliṅgaya mām । tvaṃ sva-bhartṛ-bhaktānāṃ mukhyā nārīṇāṃ, yad evaṃ brahma-vrataṃ para-saṅge'pi pālitavatī । mad-āyur-vṛddhi-kṛte'pamṛtyu-vināśārthaṃ ca tvam evaṃ kṛtavatī । tām evam uktvā sa-sneham āliṅgitavān । sva-skandhe tām āropya tam api devadattam uvāca-bhoḥ mahānubhāva ! mat-puṇyais tvam ihāgataḥ । tvat-prasādāt prāptām adya mayā varṣa-śata-pramāṇam āyuḥ । tatas tvam api māṃ samāliṅgaya skandhaṃ me samāroha । iti jalpann anicchantam api devadattaṃ balād āliṅgya skandhe samāropitavān । tataś ca tūrya-dhvani-cchandena nṛtyan sakala-gṛha-dvāreṣu babhrāma ।
ato ahaṃ bravīmi-pratyakṣe'pi kṛte pāpe । tan mūḍha ! dṛṣṭa-vikāras tvam, tat kathaṃ tatra gṛhaṃ gacchāmi । athavā yan māṃ tvaṃ viśvāsayasi tat te doṣo nāsti, yat īdṛśī svabhāva-duṣṭā yuṣmaj-jātir yā śiṣṭa-saṅgād api saumyatvaṃ na yāti । athavā svabhāvo ayaṃ duṣṭānām । uktaṃ ca- sadbhiḥ sambodhyamāno api durātmā pāpa-pauruṣaḥ । ghṛṣyamāṇa ivāṅgāro nirmalatvaṃ na gacchati ।। tan mūrkha ! strī-lubdha ! strī-jita ! anye'pi ye tvad-vidhā bhavanti te sva-kāryaṃ vibhavaṃ mitraṃ ca parityajanti tat-kṛte । uktaṃ ca-
yā mamodvijate nityaṃ sādya mām avagūhate । priya-kāraka bhadraṃ te yan mamāsti harasva tat ।। asti kasmiṃścid adhiṣṭhāne kāmāturo nāma mahādhano vṛddha-vaṇik । tena mṛta-bhāryeṇa kāmopahata-cetasā kācin nirdhana-vaṇik-sutā prabhūtaṃ vittaṃ dattvodvāhitā । atha sā duḥkhābhibhūtā taṃ vṛddha-vaṇijaṃ draṣṭum api na śaśāka । athavā sādhv idam ucyate- sthānaṃ paraṃ paribhavasya tad eva puṃsām ।
cāṇḍāla-kūpam iva dūrataraṃ taruṇyaḥ ।। dṛṣṭir bhrāmyati rūpam eva hrasate vaktraṃ ca lālāyate । hā kaṣṭaṃ jarayābhibhūta-puruṣaḥ putrair avajñāyate ।। atha kadācit sā tena sahaika-śayane parāṅ-mukhī yāvat tiṣṭhati tāvat tasya gṛhe cauraḥ praviṣṭaḥ । sāpi taṃ cauram avalokya bhaya-vyākulā vṛddham api patiṃ gāḍhaṃ samāliliṅga । so api vismayāt pulakāṅkita-sarva-gātraś cintayāmāsa-aho ! kim eṣā mām adyāvagūhate । aho citram etat ! tataś ca yāvan nipuṇatayāvalokayati tāvat cauraḥ praviṣṭaḥ koṇaika-deśe tiṣṭhati । punar apy acintayat-nūnam eṣā caurasya bhayān mām āliṅgati । taj jñātvā cauram āha-yā mamodvijate nityaṃ sādya iti । bhūyo api nirgacchantam avādīt-bho cora ! nityam eva tvayā rātrāv āgantavyaṃ madīyo ayaṃ vibhavas tvadīya iti ।
ato ahaṃ bravīmi-yā mamodvijate ity ādi । kiṃ bahunā, tena ca strī-lubdhena svaṃ sarvaṃ caurasya samarpitam । tvayāpi tathānuṣṭhitam । athaiva tena saha vadato makarasya jalacareṇaikenāgatyābhihitam-bho makara ! tvadīyā bhāryānaśanopaviṣṭā tvayi cirayati praṇayābhibhavād vipannā । evaṃ tad-vajra-pāta-sadṛśa-vacanam ākarṇyātīvra-vyākulita-hṛdayaḥ pralapitam evaṃ cakāra-aho kim idaṃ sañjātaṃ me manda-bhāgasya । uktaṃ ca- na gṛhaṃ gṛham ity āhur gṛhiṇī gṛham ucyate । gṛhaṃ tu gṛhiṇī-hīnaṃ kāntārān nātiricyate ।।
vṛkṣa-mūle'pi dayitā yatra tiṣṭhati tad gṛham । prāsādo api tayā hīno araṇya-sadṛśaḥ smṛtaḥ ।। mātā yasya gṛhe nāsti bhāryā ca priya-vādinī । araṇyaṃ tena gantavyaṃ yathāraṇyaṃ tathā gṛham ।।
tan mitra ! kṣamyatām । mayā te'parādhaḥ kṛtaḥ । sampraty ahaṃ tu strī-viyogād vaiśvānara-praveśaṃ kariṣyāmi । tan mūḍha ! ānande'pi jāte tvaṃ viṣādaṃ gataḥ । tādṛg-bhāryāyāṃ mṛtāyām utsavaḥ kartuṃ yujyate । uktaṃ ca yataḥ- yā bhāryā duṣṭa-caritrā satataṃ kalaha-priyā । bhāryā-rūpeṇa sā jñeyā vidagdhair dāruṇā jarā ।। tasmāt sarva-prayatnena nāmāpi parivarjayet ।
strīṇām iha hi sarvāsāṃ ya icchet sukham ātmanaḥ ।। yad-antas tan na jihvāyāṃ yaj jihvāyāṃ na tad-bahiḥ । yad-bahis tan na kurvanti vicitra-caritāḥ striyaḥ ।। ke nāma na vinaśyanti mithyā-jñānān nitambinīm ।
ramyāṃ te upasarpanti dīpābhāṃ śalabhā yathā ।। antar-viṣa-mayā hy etā bahiś caiva manoramāḥ । guñjā-phala-samākārā yoṣitaḥ kena nirmitāḥ ।। tāḍitā api daṇḍena śastrair api vikhaṇḍitāḥ ।
na vaśaṃ yoṣito yānti na dānair na ca saṃstavaiḥ ।। āstāṃ tāvat kim anyena daurātmyeneha yoṣitām । vidhṛtaṃ svodareṇāpi ghnanti putram api svakam ।। rūkṣāyāṃ sneha-sad-bhāvaṃ kaṭhorāyāṃ sumārdavam ।
nīrasāyāṃ rasaṃ bālo bālikāyāṃ vikalpayet ।। makara āha-bho mitra ! astv etat । paraṃ kiṃ karomi ? mamānartha-dvayam etat sañjātam । ekas tāvad gṛha-bhaṅgaḥ । aparas tvad-vidhena mitreṇa saha citta-viśleṣaḥ । athavā bhavaty evaṃ daiva-yogāt । uktaṃ ca yataḥ- yādṛśaṃ mama pāṇḍityaṃ tādṛśaṃ dviguṇaṃ tava । nābhūj jāro na bhartā ca kiṃ nirīkṣasi nagnike ।।
kasmiṃścid adhiṣṭhāne hālika-dampatī prativasataḥ sma । sā ca hālika-bhāryā patyur vṛddha-bhāvāt sadaivānya-cittā na kathañcid gṛhe sthairyam ālambate । kevalaṃ para-puruṣān anveṣamāṇā paribhramati । atha kenacit para-vittāpahārakeṇa dhūrtena sā lakṣitā vijane proktā ca-subhage ! mṛta-bhāryo aham । tvad-darśanena smara-pīḍitaś ca । tad dīyatāṃ me rati-dakṣiṇā । tatas tayābhihitam-bhoḥ subhaga ! yady evaṃ tad asti me patyuḥ prabhūtaṃ dhanam । sa ca vṛddhatvāt pracalitum apy asamarthaḥ । tatas tad-dhanam ādāyāham āgacchāmi । yena tvayā sahānyatra gatvā yathecchayā rati-sukham anubhaviṣyāmi । so abravīt-rocate mahyam apy etat । tat pratyūṣe'tra sthāne śīghram eva samāgantavyam, yena śubhataraṃ kiñcin nagaraṃ gatvā tvayā saha jīva-lokaḥ saphalīkriyate । sāpi tatheti pratijñāya prahasita-vadanā sva-gṛhaṃ gatvā rātrau prasupte bhartari sarvaṃ vittam ādāya pratyūṣa-samaye tat-kathita-sthānam upādravat । dhūrto api tām agre vidhāya dakṣiṇāṃ diśam āśritya satvara-gatiḥ prasthitaḥ ।
evaṃ tayor vrajator yojana-dvaya-mātreṇāgrataḥ kācin nadī samupasthitā । tāṃ dṛṣṭvā dhūrtaś cintayāmāsa-kim aham anayā yauvana-prānte vartamānayā kariṣyāmi । kiṃ ca kadāpy asyāḥ pṛṣṭhataḥ ko api sameṣyati । tan me mahān anarthaḥ syāt । tat kevalam asyā vittam ādāya gacchāmi । iti niścitya tām uvāca-priye ! sudustareyaṃ mahānadā । tad ahaṃ dravya-mātrāṃ pāre dhṛtvā samāgacchāmi । tatas tvām ekākinīṃ sva-pṛṣṭham āropya sukhenottārayiṣyāmi । sā prāha-subhaga ! evaṃ kriyatām । ity uktvāśiṣaṃ vittaṃ tasmai samarpayāmāsa । atha tenābhihitaṃ-bhadre ! paridhānācchādana-vastram api samarpaya । yena jala-madhye niḥśaṅkaṃ vrajasi । tathānuṣṭhite dhūrto vittaṃ vastra-yugalaṃ cādāya yathācintita-viṣayaṃ gataḥ । sāpi kaṇṭha-niveśita-hasta-yugalā sodvegā nadī-pulina-deśa upaviṣṭā yāvat tiṣṭhati tāvad etasminn antare kācic chṛgālikā māṃsa-piṇḍa-gṛhīta-vadanā tatrājagāma । āgatya ca yāvat paśyati, tāvan nadī mahān matsyaḥ salilān niṣkramya bahiḥ sthita āste । evaṃ ca dṛṣṭvā sā māṃsa-piṇḍaṃ samutsṛjya taṃ matsyaṃ pratyupādravat । atrāntaraṃ ākāśād āvatīrthaṃ ko api pratyupādravat । atrāntaram ākāśād avatīrya ko api gṛdhras taṃ māṃsa-piṇḍam ādāya punaḥ kham utpatāta । matsyo api śṛgālikāṃ dṛṣṭvā nadyāṃ praviveśa । sā śṛgālikāṃ dṛṣṭvā nadyāṃ praviveśa । sā śṛgālikā vyartha-śramā gṛdhram avalokayantī tayā nagnikayā sa-smitam abhihitā-
gṛdhreṇāpahṛtaṃ māṃsaṃ matsyo api salilaṃ gataḥ । matsya-māṃsa-paribhraṣṭe kiṃ nirīkṣyasi jambuke ।। mitraṃ hy amitratāṃ yātam aparaṃ me priyā mitrā । gṛham anyena ca vyāptaṃ kim adyāpi bhaviṣyati ।।
kṣate prahārā nipatanty abhīkṣṇam anna-kṣaye vardhati jāṭharāgniḥ । āpatsu vairāṇi samudbhavanti vāme vidhau sarvam idaṃ narāṇām ।। yaḥ pṛṣṭvā kurute kāryaṃ praṣṭavyān sva-hitān gurūn । na tasya jāyate vighnaḥ kasmiṃścid api karmaṇi ।।
evaṃ sampradhārya bhūyo api tam eva jambū-vṛkṣam ārūḍhaṃ kapim apṛcchat-bho mitra ! paśya me manda-bhāgyatām । tat samprati gṛham api me balavattareṇa makareṇa ruddham । tad ahaṃ tvāṃ praṣṭum abhyāgataḥ । kathaya kiṃ karomi ? sāmādīnām upāyānāṃ madhye kasyātra viṣayaḥ ? sa āha-bhoḥ kṛtaghna pāpa-cārin ! mayā niṣiddho api kiṃ bhūyo mām anusarasi । nāhaṃ tava mūrkhasyopadeśam api dāsyāmi । tac chrutvā makaraḥ prāha-bho mitra ! sāparādhasya me pūrva-sneham anusmṛtya hitopadeśaṃ dehi । vānara āha-nāhaṃ te kathayiṣyāmi । yad bhāryā-vākyena bhavatāhaṃ samudre prakṣiptuṃ nītaḥ । tad evaṃ na yuktam । yadyapi bhāryā sarva-lokād api vallabhā bhavati, tathāpi na mitrāṇi bāndhavāś ca bhāryā-vākyena samudre prakṣipyante । tan mūrkha ! mūḍhatvena nāśas tava mayā prāg eva nivedita āsīt, yataḥ-
satāṃ vacanam ādiṣṭaṃ madena na karoti yaḥ । sa vināśam avāpnoti ghaṇṭoṣṭra iva satvaram ।। kasmiṃścid adhiṣṭhāne ujjvalako nāma rathakāraḥ prativasati sma । sa cātīva dāridryopahataś cintitavān-aho ! dhig iyaṃ daridratāsmad-gṛhe । yataḥ sarvo api janaḥ sva-karmaṇaiva ratas tiṣṭhati । asmadīyaḥ punar vyāpāro nātrādhiṣṭhāne'rhati । yataḥ sarva-lokānāṃ cirantanāś caturbhūmikā gṛhāḥ santi । mama ca nātra । tat kiṃ madīyena rathakāratvena prayojanam ? iti cintayitvā deśān niṣkrāntaḥ । yāvat kiñcid vanaṃ gacchati tāvad gahvarākāra-vana-gahana-madhye sūryāstam anavelāyāṃ sva-yūthād bhraṣṭāṃ prasava-vedanayā pīḍyamānām uṣṭrīm apaśyat । sa ca dāseraka-yuktām uṣṭrīṃ gṛhītvā sva-sthānābhimukhaḥ prasthitaḥ । gṛham āsādya rajjuṃ gṛhītvā tām uṣṭrikāṃ babandha । tataś ca tīkṣṇaṃ paraśum ādāya tasyāḥ pallavānayanārthaṃ parvataika-deśe gataḥ । tatra ca nūtanāni komalāni bahūni pallavāni cchittvā śirasi samāropya tasyāgre nicikṣepa । tayā ca tāni śanaiḥ śanair bhakṣitāni । paścāt pallava-bhakṣaṇa-prabhāvād aharniśaṃ pīvara-tanur uṣṭrī sañjātā । so api dāserako mahān uṣṭraḥ sañjātaḥ । tataḥ sa nityam eva dugdhaṃ gṛhītvā sva-kuṭumbaṃ paripālayati ।
atha rathakāreṇa vallabhatvād dāseraka-grīvāyāṃ mahatī ghaṇṭā pratibaddhā । paścād rathakāro vyacintayat-aho ! kim anyair duṣkṛta-karmabhiḥ । yāvan mamaitasmād evoṣṭrāparipālanād asya kuṭumbasya bhavyaṃ sañjātam । tat kim anyena vyāpāreṇa ? evaṃ vicintya gṛham āgatya priyām āha-bhadre ! samīcīno ayaṃ vyāpāraḥ । tava sammatiś cet kuto api dhanikāt kiñcid dravyam ādāya mayā gurjara-deśe gantavyaṃ kalabha-grahaṇāya । tāvat tvayaitau yatnena rakṣaṇīyau । yāvad aham aparām uṣṭrīṃ nītvā samāgacchāmi । tataś ca gurjara-deśaṃ gatvoṣṭrīṃ gṛhītvā sva-gṛham āgataḥ । kiṃ bahunā ? tena tathā kṛtaṃ yathā tasya pracurā uṣṭrāḥ karabhāś ca sammilitāḥ । tatas tena mahad uṣṭra-yūthaṃ kṛtvā rakṣā-puruṣo dhṛtaḥ । tasya prativarṣaṃ vṛttyā karabham ekaṃ prayacchati । prativarṣam anyac cāharniśaṃ dugdha-pānaṃ tasya nirūpitam । evaṃ rathakāro api nityam evoṣṭrī-karabha-vyāpāraṃ kurvan sukhena tiṣṭhati । atha te dāserakā adhiṣṭhānopavanāhārthaṃ gacchanti । komala-vallīr yathecchayā bhakṣayitvā mahati sarasi pānīyaṃ pītvā sāyantana-samaye mandaṃ mandaṃ līlayā gṛham āgacchanti । sa ca pūrva-dāserako madātirekāt pṛṣṭha āgatya milati । tatas taiḥ kalabhair abhihitam-aho ! manda-matir ayaṃ dāserako yathā yūthād bhraṣṭaḥ pṛṣṭhe sthitvā ghaṇṭāṃ vādayann āgacchati । yadi kasyāpi duṣṭa-sattvasya mukhe patiṣyati, tan nūnaṃ mṛtyum avāpsyati ।
atha tasya tad-vanaṃ gāhamānasya kaścit siṃho ghaṇṭā-ravam ākarṇya samāyātaḥ । yāvad avalokayati, tāvad uṣṭrī-dāserakāṇāṃ yūthaṃ gacchati । ekas tu punaḥ pṛṣṭhe krīḍāṃ kurvan vallarīś caran yāvat tiṣṭhati, tāvad anye dāserakāḥ pānīyaṃ pītvā sva-gṛhe gatāḥ । so api vanān niṣkramya yāvad diśo avalokayati, tāvan na kañcin mārgaṃ paśyati vetti ca । yūthād bhraṣṭo mandaṃ mandaṃ bṛhac-chabdaṃ kurvan yāvat kiyad-dūraṃ gacchati, tāvat tac-chabdānusārī siṃho api kramaṃ kṛtvā nibhṛto ayaṃ vyavasthitaḥ । tato yāvad uṣṭraḥ samīpam āgataḥ, tāvat siṃhena lambhayitvā grīvāyāṃ gṛhīto māritaś ca । ato ahaṃ bravīmi-satāṃ vacanam ādiṣṭam iti । upadeśa-pradātṝṇāṃ narāṇāṃ hitam icchatām । parasminn iha loke ca vyasanaṃ nopapadyate ।।
tata sarvathā kṛtaghnasyāpi me kuru prasādam upadeśa-pradānena । uktaṃ ca- upakāriṣu yaḥ sādhuḥ sādhutve tasya ko guṇaḥ । apakāriṣu yaḥ sādhuḥ sa sādhuḥ sadbhir ucyate ।। tad ākarṇya vānaraḥ prāha-bhadra ! yady evaṃ tarhi tatra gatvā tena saha yuddhaṃ kuru । uktaṃ ca-
hatas tvaṃ prāpsyasi svargaṃ jīvan gṛham atho yaśaḥ । yudhyamānasya te bhāvi guṇa-dvayam anuttamam ।। uttamaṃ praṇipātena śūraṃ bhedena yojayet । nīcam alpa-pradānena sama-śaktiṃ parākramaiḥ ।।
āsīt kasmiṃścid deśe mahā-caturako nāma śṛgālaḥ । tena kadācid araṇye svayaṃ mṛto gajaḥ samāsāditaḥ । tasya samantāt paribhramati, paraṃ kaṭhināṃ tvacaṃ bhettuṃ na śaknoti । athātrāvasara itaś cetaś ca vicaran kaścit siṃhas tatraiva pradeśe samāyayau । atha siṃhaṃ samāgataṃ dṛṣṭvā sa kṣiti-tala-vinyasta-mauli-maṇḍalaḥ saṃyojita-kara-yugalaḥ sa-vinayam uvāca-svāmin ! tvadīyo ahaṃ lāguḍikaḥ sthitas tvad-arthe gajam imaṃ rakṣāmi । tad enaṃ bhakṣayatu svāmī । taṃ praṇataṃ dṛṣṭvā siṃhaḥ prāha-bhoḥ ! nāham anyena hataṃ sattvaṃ kadācid api bhakṣayāmi । tat tavaiva gajo ayaṃ mayā prasādīkṛtaḥ । tac chrutvā śṛgālaḥ sānandam āha-yuktam idaṃ svāmino nija-bhṛtyeṣu । uktaṃ ca yataḥ-
antyāvastho api mahān svāmi-guṇān na jahāti śuddhatayā । na śveta-bhāvam ujjhati śaṅkhaḥ śikhi-bhukta-mukto api ।। atha siṃhe gate kaścid vyāghraḥ samāyayau । tam api dṛṣṭvāsau vyacintayat-aho ! ekas tāvad durātmā praṇipātenāpavāhitaḥ । tat katham idānīm enam apavāhayiṣyāmi ? nūnaṃ śūro ayam । na khalu bhedaṃ vinā sādhyo bhaviṣyati । uktaṃ ca yataḥ- na yatra śakyate kartuṃ sāma dānam athāpi vā ।
bhedas tatra prayoktavyo yataḥ sa vaśa-kārakaḥ ।। kiṃ ca sarva-guṇa-sampanno api bhedena badhyate । uktaṃ ca yataḥ- antaḥ-sthenāviruddhena suvṛttenāticāruṇā । antar-bhinnena samprāptaṃ mauktikenāpi bandhanam ।।
evaṃ sampradhārya tasyābhimukho bhūtvā garvād unnata-kandharaḥ sa-sambhramam uvāca-māma ! katham atra bhavān mṛtyu-mukhe praviṣṭaḥ । yenaiṣa gajaḥ siṃhena vyāpāditaḥ । sa ca mām etad rakṣaṇaṃ niyujya nadyāṃ snānārthaṃ gataḥ । tena ca gacchatā mama samādiṣṭam-yadi kaścid iha vyāghraḥ samāyāti, tvayā suguptaṃ mām āvedanīyam । yena vanam idaṃ mayā nirvyāghraṃ kartavyam । yataḥ pūrvaṃ vyāghreṇaikena mayā vyāpādito gajaḥ śūnye bhakṣayitvocchiṣṭatāṃ nītaḥ । tad-dinād ārabhya vyāghrān prati prakupito asmi । tac chrutvā vyāghraḥ santrastam āha-bho bhāgineya ! dehi me prāṇa-dakṣiṇām । tvayā tasyātra cirāyāyātasyāpi madīyā kāpi vārtā nākhyeyā । evam abhidhāya satvaraṃ palāyāñcakre । atha gate vyāghre tatra kaścid dvīpī samāyātaḥ । tam api dṛṣṭvāsau vyacintayat-dṛḍha-daṃṣṭro ayaṃ citrakaḥ । tad asya pārśvād asya gajasya yathā carma-cchedo bhavati tathā karomi । evaṃ niścitya tam apy uvāca-bho bhaginī-suta ! kim iti cirād dṛṣṭo asi । kathaṃ ca bubhukṣita iva lakṣyase ? tad atithir asi me । eṣa gajaḥ siṃhena hatas tiṣṭhati । ahaṃ cāsya tad-ādiṣṭo rakṣā-pālaḥ । paraṃ tathāpi yāvat siṃho na samāyāti, tāvad asya gajasya māṃsaṃ bhakṣayitvā tṛptiṃ kṛtvā drutataraṃ vraja । sa āha-māma, tad evaṃ tan na kāryaṃ me māṃsāśanena, yato jīvan naro bhadra-śatāni paśyati । uktaṃ ca-yac chakyaṃ grasitaṃ yasya grastaṃ pariṇamec ca yat ity ādi । tat sarvathā tad eva bhujyate yad eva pariṇamati । tad aham ito apayāsyāmi ।
śṛgāla āha-bho adhīra ! viśrabdho bhūtvā bhakṣaya tvam । tasyāgamanaṃ dūrato api tavāhaṃ nivedayiṣyāmi । tathānuṣṭhite dīvpinā bhinnāṃ tvacaṃ vijñāya jambūkenābhihitam-bho bhaginī-suta ! gamyatām । eṣa siṃhaḥ samāyāti । tac chrutvā citrako dūraṃ praṇaṣṭaḥ । atha yāvad asau tad-bheda-kṛta-dvāreṇa kiñcin māṃsaṃ bhakṣayati, tāvad atisaṅkruddho aparaḥ śṛgālaḥ samāyayau । atha tam ātma-tulya-parākramaṃ dṛṣṭvā-uttamaṃ praṇipātena śūraṃ bhedena yojayet iti ślokaṃ paṭhan tad-abhimukha-kṛta-prayāṇaḥ sva-daṃṣṭrābhis taṃ vidārya diśo bhāgaṃ kṛtvā svayaṃ sukhena cira-kālaṃ hasti-māṃsaṃ bubhuje । evaṃ tvam api taṃ ripuṃ sva-jātīyaṃ yuddhena paribhūya diśo-bhāgaṃ kuru । no cet paścād baddha-mūlād asmāt tvam api vināśam avāpsyasi । uktaṃ ca yataḥ- sambhāvyaṃ goṣu sampannaṃ sambhāvyaṃ brāhmaṇe tapaḥ ।
sambhāvyaṃ strīṣu cāpalyaṃ sambhāvyaṃ jātito bhayam ।। subhikṣāṇi vicitrāṇi śithilāḥ paura-yoṣitaḥ । eko doṣo videśasya svajātir yad virudhyate ।। asti kasmiṃścid adhiṣṭhāne citrāṅgo nāma sārameyaḥ । tatra ca cira-kālaṃ durbhikṣaṃ patitam । annābhāvāt sārameyādayo niṣkulatāṃ gantum ārabdhāḥ । atha citrāṅgaḥ kṣutkṣāma-kaṇṭhas tad-bhayād deśāntaraṃ gataḥ । tatra ca kasmiṃścit pure kasyacid gṛha-medhino gṛhiṇyāḥ prasādena pratidinaṃ gṛhaṃ praviśya vividhānnāni bhakṣayan parāṃ tṛptiṃ gacchati । paraṃ tad-gṛhād bahir niṣkrānto anyair madoddhata-sārameyaiḥ sarva-dikṣu parivṛtya sarvāṅgaṃ daṃṣṭrābhir vidāryate । tatas tena vicintitavān-aho ! varaṃ sva-deśo yatra durbhikṣe'pi sukhena sthīyate । na ca ko api yuddhaṃ karoti । tad evaṃ sva-nagaraṃ vrajāmi ity avadhārya sva-sthānaṃ prati jagāma ।
athāsau deśāntarāt samāyātaḥ sarvair api svajanaiḥ pṛṣṭaḥ-bhoś citrāṅga ! kathayāsmākaṃ deśāntara-vārtām । kīdṛg deśaḥ ? kiṃ ceṣṭitaṃ lokasya ? ka āhāraḥ ? kaś ca vyavahāras tatra iti । sa āha-kiṃ kathyate videśasya svarūpa-viṣayaḥ ? subhikṣāṇi vicitrāṇi śithilāḥ paura-yoṣitaḥ iti paṭhati । so api makaras tad-upadeśaṃ śrutvā kṛta-maraṇa-niścayo vānaram anujñāpya svāśrayaṃ gataḥ । tatra ca tena sva-gṛha-praviṣṭenātatāyinā saha vigrahaṃ kṛtvā dṛḍha-sattvāvaṣṭambhanāc ca taṃ vyāpādya svāśrayaṃ ca labdhvā sukhena cira-kālam atiṣṭhat । sādhv idam ucyate- akṛtvā pauruṣaṃ yā śrīḥ kiṃ tayālasa-bhāgyayā ।
kuraṅgo api samaśnāti daivād upanataṃ tṛṇam ।। iti śrī-viṣṇu-śarma-viracite pañcatantre labdha-praṇāśaṃ nāma caturthaṃ tantraṃ samāptam ।। athedam ārabhyate'parīkṣita-kārakaṃ nāma pañcamaṃ tantram । tasyāyam ādimaḥ ślokaḥ- kudṛṣṭaṃ kuparijñātaṃ kuśrutaṃ kuparīkṣitam ।
tan nareṇa na kartavyaṃ nāpitenātra yat kṛtam ।। tad yathānuśrūyate-asti dākṣiṇātye janapade pāṭaliputraṃ nāma nagaram । tatra maṇibhadro nāma śreṣṭhī prativasati sma । tasya ca dharmārtha-kāma-mokṣa-karmāṇi kurvato vidhi-vaśād dhana-kṣayaḥ sañjātaḥ । tato vibhava-kṣayād apamāna-paramparayā paraṃ viṣādaṃ gataḥ । athānyadā rātrau suptiś cintitavān-aho dhig iyaṃ daridratā । uktaṃ ca- śīlaṃ śaucaṃ kṣāntir dākṣiṇyaṃ madhuratā kule janma । na virājanti hi sarve vitta-vihīnasya pusuṣasya ।।
māno vā darpo vā vijñānaṃ vibhramaḥ subuddhir vā । sarvaṃ praṇaśyati samaṃ vitta-vihīno yadā puruṣaḥ ।। pratidivasaṃ yāti layaṃ vasanta-vātāhateva śiśira-śrīḥ । buddhir buddhimatām api kuṭumba-bhara-cintayā satatam ।।
naśyati vipulamater api buddhiḥ puruṣasya manda-vibhavasya । ghṛta-lavaṇa-taila-taṇḍula-vastrendhana-cintayā satatam ।। suṣkam iva saraḥ śmaśānam iva raudram । bhavati gṛhaṃ dhana-vihīnasya ।।
na vibhāvyante laghavo vitta-vihīnāḥ puro api nivasantaḥ । satataṃ jāta-vinaṣṭāḥ payasām iva budbudāḥ payasi ।। sukulaṃ kuśalaṃ sujanaṃ vihāya kula-kuśala-śīla-vikale'pi । āḍhye kalpa-tarāv iva nityaṃ rajyanti jana-nivahāḥ ।।
viphalam iha pūrva-sukṛtaṃ vidyāvanto api kula-samudbhūtāḥ । yasya yadā vibhavaḥ syāt tasya tadā dāsatāṃ yānti ।। laghur ayam āha na lokaḥ kāmaṃ garjantam api patiṃ payasām । sarvam alajjākaram iha yad yat kurvanti paripūrṇāḥ ।।
evaṃ sampradhārya bhūyo apy acintayat-tad aham anaśanaṃ kṛtvā prāṇān utsṛjāmi । kim anena vyartha-jīvita-vyasanena ? evaṃ niścayaṃ kṛtvā suptaḥ । atha tasya svapne padmanidhiḥ kṣapaṇaka-rūpo darśanaṃ dattvā provāca-bhoḥ śreṣṭhin ! mā tvaṃ vairāgyaṃ gaccha । ahaṃ padmanidhis tava pūrva-puruṣopārjitaḥ । tad anenaiva rūpeṇa prātas tvad-gṛham āgamiṣyāmi । tat tvayāhaṃ laguḍa-prahāreṇa śirasi tāḍanīyaḥ, yena kanaka-mayo bhūtvākṣayo bhavāmi । atha prātaḥ prabuddhaḥ san svapnaṃ smaraṃś cintā-cakram ārūḍhas tiṣṭhati-aho satyo ayaṃ svapnaḥ kiṃ vā asatyo bhaviṣyati, na jñāyate । athavā nūnaṃ mithyānena bhāvyam । yato aham ahar-niśaṃ kevalaṃ vittam eva cintayāmi । uktaṃ ca- vyādhitena sa-śokena cintā-grastena jantunā । kāmārtenātha mattena dṛṣṭaḥ svapno nirarthakaḥ ।।
etasminn antare tasya bhāryayā kaścin nāpitaḥ pāda-prakṣālanāyāhūtaḥ atrāntare ca yathā-nirdiṣṭaḥ kṣapaṇakaḥ sahasā prādurbabhūva । atha sa tam ālokya prahṛṣṭa-manā yathāsanna-kāṣṭha-daṇḍena taṃ śirasy atāḍayat । so api suvarṇa-mayo bhūtvā tat-kṣaṇāt bhūmau nipatitaḥ । atha taṃ sa śreṣṭhī nibhṛtaṃ sva-gṛha-madhye kṛtvā nāpitaṃ santoṣya provāca-tad etad dhanaṃ vastrāṇi ca mayā dattāni gṛhāṇa । bhadra ! punaḥ kasyacin nākhyeyo ayaṃ vṛttāntaḥ । nāpito api sva-gṛhaṃ gatvā vyacintayat-nūnam ete sarve'pi nagnakāḥ śirasi tāḍitāḥ kāñcana-mayā bhavanti । tad aham api prātaḥ prabhūtān āhūya laguḍaiḥ śirasi hanmi, yena prabhūtaṃ hāṭakaṃ me bhavati । evaṃ cintayato mahatā kaṣṭena niśāticakrāma । jayanti te jinā yeṣāṃ kevala-jñāna-śālinām । ā janmanaḥ smarotpattau mānasenoṣarāyitam ।।
sā jihvā yā jinaṃ stauti tac-cittaṃ yaj jine ratam । tau eva tu karau ślāghyau yau tat-pūjā-karau karau ।। paśyānaṅga-śarāturaṃ janam imaṃ trātāpi no rakṣasi । serṣyaṃ māra-vadhūbhir ity abhihito bauddho jinaḥ pātu vaḥ ।।
evaṃ saṃstūya, tataḥ pradhāna-kṣapaṇakaṇam āsādya kṣiti-nihita-jānu-caraṇaḥ-namo astu vande ity uccārya, labdha-dharma-vṛddhy-āśīrvādaḥ sukha-mālikānugraha-labdha-vratādeśa uttarīya-nibaddha-granthiḥ sapraśrayam idam āha-bhagavan adya viharaṇa-kriyā samasta-muni-sametenāsmad-gṛhe kartavyā । tac chrutvā nāpita āha-bhagavan ! vedmy ahaṃ yuṣmad-dharmam । paraṃ bhavato bahu-śrāvakā āhvayanti । sāmprataṃ punaḥ pustakācchādana-yogyāni karpaṭāni bahu-mūlyāni praguṇīkṛtāni । tathā pustakānāṃ lekhanārthaṃ lekhakānāṃ ca vittaṃ sañcitam āste tat sarvathā kālocitaṃ kāryam । tato nāpito api sva-gṛhaṃ gataḥ । tatra ca gatvā khadira-mayaṃ laguḍaṃ sajjīkṛtya kapāṭa-yugalaṃ dvāri samādhāya sārdha-praharaika-samaye bhūyo api vihāra-dvāram āśritya sarvān bhakti-yuktān api paricita-śrāvakān parityajya prahṛṣṭa-manasas tasya pṛṣṭhato yayuḥ । athavā sādhv idam ucyate- ekākī gṛha-santyaktaḥ pāṇi-pātro digambaraḥ ।
so api sambādhyate loke tṛṣṇayā paśya kautukam ।। jīryante jīryataḥ keśā dantā jīryanti jīryataḥ । cakṣuḥ śrotre ca jīryete tṛṣṇaikā taruṇāyate ।। tataḥ paraṃ gṛha-madhye tān praveśya dvāraṃ nibhṛtaṃ pidhāya, laguḍa-prahāraiḥ śirasy atāḍayat । te'pi tāḍyamānā eke mṛtāḥ, anye bhinna-mastakā phūtkartum upacakramire । atrāntare tam ākrandam ākarṇya koṭara-kṣapālenābhihitam-bho bhoḥ kim ayaṃ kolāhalo nagara-madhye ? tad gamyatām ।
te sa sarve tadādeśakāriṇas tat-sahitā vegāt tad-gṛhaṃ gatā yāvat paśyanti tāvad rudhira-plāvita-dehāḥ palāyamānā nagnakā dṛṣṭāḥ pṛṣṭāś ca-bhoḥ kim etat ? te procur yathāvasthitaṃ nāpita-vṛttam । tair api sa nāpito baddho hata-śeṣaiḥ saha dharmādhiṣṭhānaṃ nītaḥ । tair nāpitaḥ pṛṣṭaḥ-bhoḥ ! kim etat bhavatā kukṛtyam anuṣṭhitam ? sa āha-kiṃ karomi ? mayā śreṣṭhi-maṇibhadra-gṛhe dṛṣṭa evaṃvidho vyatikaraḥ । so api sarvaṃ maṇiprabha-vṛttāntaṃ yathā-dṛṣṭam akathayat । tataḥ tenāpi sarvaḥ kṣapaṇaka-vṛttāntas teṣāṃ niveditaḥ । atha tair abhihitam-aho śūlam āropyatām asau duṣṭātmā kuparikṣitakārī nāpitaḥ । tathānuṣṭhite tair abhihitam-
kukkuṭaṃ kuparijñātaṃ kuśrutaṃ kuparīkṣitam । tan nareṇa na kartavyaṃ nāpitenātra yat kṛtam ।। aparīkṣya na kartavyaṃ kartavyaṃ suparīkṣitam । paścād bhavati santāpo brāhmaṇī nakulaṃ yathā ।।
kasmiṃścid adhiṣṭhāne devaśarmā nāma brāhmaṇaḥ prativasati sma । tasya bhāryā prasūtā sutam ajanayat । tasminn eva dine nakulī nakulaṃ prasūya sṛtā । atha sā suta-vatsalā dārakavattam api nakulaṃ stanya-dānābhyaṅga-mardanādibhiḥ pupoṣa, paraṃ tasya na viśvasiti । apatya-snehasya sarva-snehātiriktatayā satatam evam āśaṅkate yat kadācid eṣa sva-jāti-doṣa-vaśād asya dārakasya viruddham ācariṣyati iti । uktaṃ ca- kuputro api bhavet puṃsāṃ hṛdayānanda-kārakaḥ । durvinītaḥ kurūpo api mūrkho api vyasanī khalaḥ ।। evaṃ ca bhāṣate lokaś candanaṃ kila śītalam ।
putra-gātrasya saṃsparśaś candanād atiricyate ।। sauhṛdasya na vāñchanti janakasya hitasya ca । lokāḥ prapālakasyāpi yathā putrasya bandhanam ।। atha sā kadācic chayyāyāṃ putraṃ śāyayitvā jala-kumbham ādāya patim uvāca-brāhmaṇa, jalārtham ahaṃ taḍāge yāsyāmi । tvayā putro ayaṃ nakulād rakṣaṇīyaḥ ।
atha tasyāṃ gatāyāṃ, pṛṣṭhe brāhmaṇo api śūnyaṃ gṛhaṃ muktvā bhikṣārthaṃ kvacin nirgataḥ । mātāpi taṃ rudhira-klinna-mukham ālokya śaṅkita-cittā nūnam anena durātmanā dārako bhakṣitaḥ iti niścintya kopāt tasyopari taṃ jala-kumbhaṃ cikṣepa । evaṃ sā nakulaṃ vyāpādya yāvat pralapantī gṛhe āgacchati, tāvat sutas tathaiva suptas tiṣṭhati । samīpe kṛṣṇa-sarpaṃ khaṇḍaśaḥ kṛtam avalokya putra-vadha-śokenātma-śiro vakṣaḥ-sthalaṃ ca tāḍitum ārabdhā । atrāntare brāhmaṇo gṛhīta-nirvāpaḥ samāyāto yāvat paśyati tāvat putra-śoko abhitaptā brāhmaṇī pralapati-bho bho lobhātman ! lobhābhibhūtena tvayā na kṛtaṃ mad-vacaḥ । tad anubhava sāmprataṃ putra-mṛtyu-duḥkha-vṛkṣa-phalam । athavā sādhv idam ucyate- atilobho na kartavyaḥ kartavyas tu pramāṇataḥ ।
atilobhaja-doṣeṇa jambuko nidhanaṃ gataḥ ।। kasmiṃścid adhiṣṭhāne catvāro brāhmaṇa-putrāḥ parasparaṃ mitratāṃ gatā vasanti sma । te cāpi dāridryopahatāḥ parasparaṃ mantraṃ cakruḥ-aho dhig iyaṃ daridratā ! uktaṃ ca- janena hīnaṃ bahu-kaṇṭakāvṛtam । na bandhu-madhye dhana-hīna-jīvitam ।।
rājante na guṇās tyajanti tanujāḥ sphārībhavanty āpadaḥ । nyāyāropita-vikramāṇy api nṛṇāṃ yeṣāṃ na hi syād dhanam ।। śastrāṇi śāstrāṇi vidāṃkarotu । prāpnoti martyo atra manuṣya-loke ।।
sā buddhir apratihatā vacanaṃ tad eva । bāhyaḥ kṣaṇena bhavatīti vicitram etat ।। tad gacchāmaḥ kutracid arthāya iti sammantrya sva-deśaṃ puraṃ ca sva-suhṛt-sahitaṃ gṛhaṃ ca parityajya prasthitāḥ । athavā sādhv idam ucyate- śīghraṃ vihāya jananīm api janma-bhūmim ।
cintākulīkṛta-matiḥ puruṣo atra loke ।। evaṃ krameṇa gacchanto avantīṃ prāptāḥ । tatra siprājale kṛta-snānāḥ mahā-kālaṃ praṇamya yāvan nirgacchanti tāvat bhairavānando nāma yogī saṃmukho babhūva । tatas taṃ brāhmaṇocita-vidhinā sambhāvya tenaiva saha tasya maṭhaṃ jagmuḥ । atha tena pṛṣṭāḥ-kuto bhavantaḥ samāyātāḥ ? kva yāsyatha ? kiṃ prayojanam ? tatas tair abhihitam-vayaṃ siddhi-yātrikāḥ । tatra yāsyāmo yatra dhanāptir mṛtyur vā bhaviṣyatīty eṣa niścayaḥ । uktaṃ ca- duṣprāpyāṇi bahūni ca labhyante vāñchitāni draviṇāni ।
avasara-tulitābhir alaṃ tanubhiḥ sāhasika-puruṣāṇām ।। patati kadācin nabhasaḥ khāte pātālato api jalam eti । daivam acintyaṃ balavad balavān nanu puruṣakāro api ।। abhimata-siddhir aśeṣā bhavati hi puruṣasya puruṣakāreṇa ।
daivam iti yadapi kathayasi puruṣa-guṇaḥ so apy adṛṣṭākhyaḥ ।। bhayam atulaṃ guru-lokāt tṛṇam iva tulayanti sādhu sāhasikāḥ । prāṇān adbhutam etac cārtiṃ caritaṃ hy udārāṇām ।। kleśasyāṅgam adattvā sukham eva sukhāni neha labhyante ।
madhubhin mathanāyas tair āśliṣyati bāhubhir lakṣmīm ।। tasya kathaṃ na calā syāt patnī viṣṇor nṛsiṃhakasyāpi māsāṃś caturo nidrāṃ yaḥ sevati jala-gataḥ satatam ।। duradhigamaḥ para-bhāgo yāvat puruṣeṇa sāhasaṃ na kṛtam । jayati tulām adhirūḍho bhāsvān iha jalada-paṭalāni ।।
tat kathyatām asmākaṃ kaścit dhanopāyo vivara-praveśa-śākinī-sādhana-śmaśāna-sevana-mahā-māṃsa-vikraya-sādhaka-varjita-prabhṛtīnām ekatama iti । adbhuta-śaktir bhavān śrūyate । vayam apy atisāhasikāḥ । uktaṃ ca- mahānta eva mahatām arthaṃ sādhayituṃ kṣamāḥ । ṛte samudrād anyaḥ ko bibharti baḍavānalam ।। bhairavānando api teṣāṃ siddhy-arthaṃ bahūpāyaṃ siddha-varti-catuṣṭayaṃ kṛtvārpayat । āha ca-gamyatāṃ himālaya-diśi । tatra samprāptānāṃ yatra vartiḥ patiṣyati, tatra nidhānam asandigdhaṃ prāpyasva । tatra sthānaṃ khanitvā nidhiṃ gṛhītvā vyāghuṭyatām ।
tathānuṣṭhite teṣāṃ gacchatām ekatamasya hastād varitr nipapāta । athāsau yāvat taṃ praveśaṃ khanati tāvat tāmramayī bhūmiḥ । tatas tenābhihitam-aho, gṛhyatāṃ svecchayā tāmram । anye procuḥ-bho mūḍha ! kim anena kriyate yat prabhūtam api dāridryaṃ na nāśayati । tad uttiṣṭha agrato gacchāmaḥ । so abravīt-yāntu bhavantaḥ । nāham agra yāsyāmi । evam abhidhāya tāmraṃ yathecchayā gṛhītvā prathamo nivṛttaḥ । te trayo api agre prasthitāḥ । atha kiñcin-mātraṃ gatasyāgresarasya vartir nipapāta । so api yāvat khanitum ārabdhas tāvad rūpya-mayī kṣitiḥ । tataḥ praharṣitaḥ prāha, yat-bho bho, gṛhyatāṃ yathecchayā rūpyam । nāgre gantavyam ।
tāv ūcatuḥ-bhoḥ pṛṣṭhatas tāmramayī bhūmiḥ । agrato rūpya-mayī । tan nūnam agre suvarṇa-mayī bhaviṣyati । kiṃ cānena prabhūtenāpi dāridrya-nāśo na bhavati । tad āvām agre yāsyāvaḥ । evam uktvā dvāv apy agre prasthitau । so api sva-śaktyā rūpyam ādāya nivṛttaḥ । atha tayor api gacchator ekasyāgre vartiḥ papāta । so api prahṛṣṭo yāvat khanati, tāvat suvarṇa-bhūmiṃ dṛṣṭvā dvitīyaṃ prāha-bho, gṛhyatāṃ svecchayā suvarṇam । suvarṇād anyan na kiñcid uttamaṃ bhaviṣyati । sa prāha-mūḍha ! na kiñcid vetsi । prāk tāmraṃ, tato rūpyaṃ, tataḥ suvarṇam । tan nūnam ataḥ paraṃ ratnāni bhaviṣyanti । yeṣām ekatamenāpi dāridrya-nāśo bhavati । tad uttiṣṭha, agre gacchāvaḥ । kim anena bhāra-bhūtenāpi prabhūtena ? sa āha-gacchatu bhavān । aham atra sthitas tvāṃ pratipālayiṣyāmi । tathānuṣṭhite so api gacchann ekākī, grīṣmārka-pratāpa-santapta-tanuḥ pipāsākulitaḥ siddhi-mārga-cyuta itaś cetaś ca babhrāma । atha bhrāmyan, sthalopari puruṣam ekaṃ rudhira-plāvita-gātraṃ bhramac-cakra-mastakam apaśyat । tato drutataraṃ gatvā tam avocat-bhoḥ ! ko bhavān ? kim evaṃ cakreṇa śirasi tiṣṭhasi ? tat kathaya me yadi kutracij jalam asti ।
evaṃ tasya pravadatas tac cakraṃ tat-kṣaṇāt tasya śiraso brāhmaṇa-mastake caṭitam । sa āha-tat kathaya, kadaitad uttariṣyati ? mahatī me vedanā vartate । sa āha-yadā tvam iva kaścid adhṛta-siddha-vartir evam āgatya, tvām ālāpayiṣyati tadā tasya mastakaṃ caṭiṣyati । sa āha-vīṇā-vādana-paṭuḥ vatsa-rājaḥ ।
sa āha-ahaṃ tāvat-kāla-saṅkhyāṃ na jānāmi । paraṃ yadā rāmo rājāsīt tavāhaṃ dāridryopahataḥ siddha-vartim ādāyānena pathā samāyātaḥ । tato mayānyo naro mastaka-śruta-cakro dṛṣṭaḥ, pṛṣṭaś ca । tataś caitaj jātam । sa āha-bhadra ! dhanadena nidhāna-haraṇa-bhayāt siddhānām etac-cakra-patana-rūpaṃ bhayaṃ darśitam । tena kaścid api nāgacchati । yadi kaścid āyāti, sa kṣut-pipāsā-nidrā-rahito jarā-maraṇa-varjitaḥ kevalam evaṃ vedanām anubhavati iti । tad ājñāpaya māṃ sva-gṛhāya । ity uktvā gataḥ । tasmiṃś cirayati sa suvarṇa-siddhis tasyānveṣaṇa-paras tat-pada-paṅktyā yāvat kiñcid vanāntaram āgacchati tāvad rudhira-plāvita-śarīras tīkṣṇa-cakreṇa mastake bhramatā sa-vedanaḥ kvaṇann upaviṣṭhas tiṣṭhatīti dadarśa । tataḥ samīpavartinā bhūvā sarvārthaṃ pṛṣṭaḥ-bhadra ! kim etat ? sa āha-vidhi-niyogaḥ ।
sa āha-kathaṃ tat ? kathaya kāraṇam etasya । so api tena pṛṣṭaḥ । sarvaṃ cakra-vṛttāntam akathayat । tac chrutvāsau taṃ vigarhayann idam āha-bhoḥ ! niṣiddhas tvaṃ mayānekaśo na śṛṇoṣi me vākyam । tat kiṃ kriyate ? vidyāvān api kulīno api vastuto buddhi-rahito asi । athavā sādhv idam ucyate- varaṃ buddhir na sā vidyā vidyāyā buddhir uttamā ।
buddhi-hīno vinaśyanti yathā te siṃha-kārakāḥ ।। kasmiṃścid adhiṣṭhāne catvāro brāhmaṇa-putrāh paraṃ mitra-bhāvam upagatā vasanti sma । teṣāṃ trayaḥ śāstra-pāraṅgatāḥ parantu buddhi-rahitāḥ । ekas tu buddhimān kevalaṃ śāstra-parāṅmukhaḥ । atha taiḥ kadācin mitrair mantritam-ko guṇo vidyāyāḥ, yena deśāntaraṃ gatvā, bhūpatīn paritoṣyārthopārjanaṃ na kriyate । tat pūrva-deśaṃ gacchāvaḥ । tathānuṣṭhite kiñcin mārgaṃ gatvā teṣāṃ jyeṣṭhataraḥ prāha-aho ! asmākam ekaś caturtho mūḍhaḥ । kevalaṃ buddhimān । na ca rāja-pratigraho buddhyā labhyate, vidyāṃ vinā । tan nāsmai svopārjitaṃ dāsyāmaḥ । tad gacchatu gṛham । tato dvitīyenābhihitam-bhoḥ subuddhe ! gaccha tvaṃ sva-gṛhaṃ, yatas te vidyā nāsti ।
tatas tṛtīyenābhihitam-aho, na yujyate evaṃ kartum । yato vayaṃ bālyāt prabhṛty ekatra krīḍitāḥ । tad āgacchatu mahānubhāvo asmad-upārjita-vittasya sama-bhāgī bhaviṣyatīti । uktaṃ ca- kiṃ tayā kriyate lakṣmyā yā vadhūr iva kevalā । yā na veśyeva sāmānyā pathikair upabhujyate ।। ayaṃ nijaḥ paro veti gaṇanā laghu-cetasām ।
udāra-caritānāṃ tu vasudhaiva kuṭumbakam ।। tad āgacchatv eṣo apīti । tathānuṣṭhite tair mārgāśritair aṭavyāṃ mṛta-siṃhasyāsthīni dṛṣṭāni । tataś caikenābhihitaṃ-aho ! adya vidyā-pratyayaḥ kriyate । kiñcid etat sattvaṃ mṛtaṃ tiṣṭhati । tad vidyā-prabhāveṇa jīvana-sahitaṃ kurmaḥ । aham asthi-sañcayaṃ karomi । tataś ca tenautsukyād asthi-sañcayaḥ kṛtaḥ । dvitīyena carma-māṃsa-rudhiraṃ saṃyojitam । tṛtīyo api yāvaj jīvanaṃ sañcārayati, tāvat subuddhinā niṣiddhaḥ-bhoḥ tiṣṭhatu bhavān । eṣa siṃho niṣpādyate । yady enaṃ sajīvaṃ kariṣyasi tataḥ sarvān api vyāpādayiṣyati ।
iti tenābhihitaḥ sa āha-dhiṅ mūrkha ! nāhaṃ vidyāyā viphalatāṃ karomi । tatas tenābhihitaṃ-tarhi pratīkṣasva kṣaṇaṃ yāvad ahaṃ vṛkṣam ārohāmi । tathānuṣṭhite, yāvat sajīvaḥ kṛtas tāvat te trayo api siṃhenotthāya vyāpāditāḥ । sa ca punar vṛkṣād avatīrya gṛhaṃ gataḥ । ato ahaṃ bravīmi-varaṃ buddhir na sā vidyā iti । api śāstreṣu kuśalā lokācāra-vivarjitāḥ ।
sarve te hāsyatāṃ yānti yathā te mūrkha-paṇḍitāḥ ।। kasmiṃścid adhiṣṭhāne catvāro brāhmaṇāḥ parasparaṃ mitratvam āpannā vasanti sma । bāla-bhāve teṣāṃ matir ajāyata-bhoḥ veśāntaraṃ gatvā vidyāyā upārjanaṃ kriyate । athanyasmin divase te brāhmaṇāḥ parasparaṃ niścayaṃ kṛtvā vidyopārjanārthaṃ kānyakubje gatāḥ । tatra ca vidyā-maṭhe gatvā paṭhanti । evaṃ dvādaśābdāni yāvad ekacittatayā paṭhitvā, vidyā-kuśalās te sarve sañjātāḥ । tatas taiś caturbhir militvoktam-vayaṃ sarva-vidyā-pāraṅgatāḥ । tad-upādhyāyam utkalāpayitvā sva-deśaṃ gacchāmaḥ । tathaivānuṣṭhīyatām ity uktvā brāhmaṇāḥ upādhyāyam ukalāpayitvā anujñāṃ labdhvā pustakāni nītvā pracalitāḥ । yāvat kiñcin-mārgaṃ yānti, tāvad dvau panthānau samāyātau upaviṣṭāḥ sarve ।
etasmin samaye tasmin pattane kaścit vaṇik-putro mṛtaḥ । tasya dāhāya mahājano gato abhūt । tataś catūrṇāṃ madhyād ekena pustakam avalokitam-mahājano yena gataḥ sa panthaḥ iti । tan mahā-jana-mārgeṇa gacchāmaḥ । atha te paṇḍitā yāvan mahājanam elāpakena saha yānti, tāvad rāsabhaḥ kaścit tatra śmaśāne dṛṣṭaḥ । atha dvitīyena pustakam udghāṭyāvalokitam । utsave vyasane prāpte durbhikṣe śatru-saṅkaṭe । rāja-dvāre śmaśāne ca yas tiṣṭhati sa bāndhavaḥ ।।
tad aho ! ayam asmadīyo bāndhavaḥ । tataḥ kaścit tasya grīvāyāṃ lagati । kaścit pādau prakṣālayati । atha yāvat te paṇḍitāh diśām avalokanaṃ kurvanti tāvat kaścid duṣṭo dṛṣṭaḥ । taiś coktam-etat kim ? tāvat tṛtīyena pustakam udghāṭyoktam-dharmasya tvaritā gatiḥ । tan nūnam eṣa dharmas tāvat । caturthenoktam-iṣṭaṃ dharmeṇa yojayet । atha taiś ca rāsabha uṣṭra-grīvāyāṃ baddhaḥ । tat tu kenacit tat-svāmino rajakasyāgre kathitam । yāvad rajakas teṣāṃ mūrkha-paṇḍitānāṃ prahāra-karaṇāya samāyātas tāvat te praṇaṣṭāḥ ।
tato tāvad agre kiñcit stokaṃ mārgaṃ yānti tāvat kācin nadī samāsāditā । tasya jala-madhye palāśa-patram āyātaṃ dṛṣṭvā paṇḍitenaikenoktam-āgamiṣyati yat patraṃ tas asmāṃs tārayiṣyati । etat kathayitvā tat-patrasyopari patito yāvan nadyā nīyate tāvat taṃ nīyamānam alokyānyena paṇḍitena keśāntaṃ gṛhītvoktam- sarva-nāśe samutpanne ardhaṃ tyajati paṇḍitaḥ । ardhena kurute kāryaṃ sarva-nāśo hi duḥsahaḥ ।। atha taiś ca paścāt gatvā kaścit grāma āsāditaḥ । te'pi grāmīṇair nimantritaḥ pṛthag gṛheṣu nītāḥ । tata ekasya sūtrikā ghṛtamaṇḍa-saṃyutā bhojane dattā । tato vicintya paṇḍitenoktaṃ yat-dīrgha-sūtrī vinaśyati iti । evam uktvā bhojanaṃ parityajya gataḥ । tathā dvitīyasya bhaṇḍakā dattāh । tenāyuktaṃ-ativistāra-vistīrṇaṃ tad bhaven na cirāyuṣam । sa bhojanaṃ tyaktvā gataḥ ।
atha tṛtīyasya vāṭikā bhojane dattā । tatrāpi tena paṇḍitenoktam-chidreṣv anarthā bahulībhavanti । evaṃ te trayo api paṇḍitāḥ kṣutkṣāma-kaṇṭhāloke hāsyamānās tataḥ sthānāt sva-deśaṃ gatāḥ । atha suvarṇa-siddhir āha-yat tvaṃ loka-vyavahāram ajānan mayā vāryamāṇo api na sthitaḥ tata īdṛśīm avasthātum upagataḥ । ato ahaṃ bravīmi-api śāstreṣu kuśalāḥ iti । tac chrutvā cakradhara āha-aho akāraṇam etat । yato hi- subuddhayo vinaśyanti duṣṭa-daivena nāśitāḥ ।
svalpa-dhīr api tasmiṃs tu kule nandati santatam ।। arakṣitaṃ tiṣṭhati daiva-rakṣitaṃ surakṣitaṃ daiva-hataṃ vinaśyati । jīvaty anātho api vane visarjitaḥ kṛta-prayatno api gṛhe na jīvati ।। śatabuddhiḥ śirastho ayaṃ lambate ca sahasra-dhīḥ ।
eka-buddhir ahaṃ bhadre krīḍāmi vimale jale ।। kasmiṃścij jalāśaye śatabuddhiḥ sahasrabuddhiś ca dvau matsyau nivasataḥ sma । atha tayor ekabuddhir nāma maṇḍūko mitratāṃ gataḥ । evaṃ te trayo api jala-tīre velāyāṃ subhāṣita-goṣṭhī-sukham anubhūya, bhūyo api salilaṃ praviśanti । atha kadācit teṣāṃ goṣṭhī-gatānāṃ tasmin jalāśaye samāyātāḥ । tataḥ salilāśayaṃ dṛṣṭvā mithaḥ procuḥ-aho bahu-matsyo ayaṃ hrado dṛśyate, svalpa-salilaś ca। tat prabhāte'trāgamiṣyāmaḥ । evam uktvā sva-gṛhaṃ gatāḥ । matsyāś ca viṣaṇṇa-vadanā mitho mantraṃ cakruḥ । tato maṇḍūka āha-bhoḥ śatabuddhe ! śrutaṃ dhīvaroktaṃ bhavatā ? tat kim atra yujyate kartum ? palāyanam avaṣṭambho vā ? yat kartuṃ yuktaṃ bhavati tad ādiśyatām adya ।
tac chrutvā sahasra-buddhiḥ prahasya āha-bhoḥ mitra ! mā bhaiṣīḥ । tayoḥ vacana-śravaṇa-mātrād eva bhayaṃ na kāryam । na bhetavyam । uktaṃ ca- sarpāṇāṃ ca khalānāṃ ca sarveṣāṃ duṣṭa-cetasām । abhiprāyā na sidhyanti tenedaṃ vartate jagat ।। tāvat teṣām āgamanam api na sampatsyate । bhaviṣyati tarhi tvāṃ buddhi-prabhāveṇātma-sahitaṃ rakṣayiṣyāmi । yato anekāṃsalila-caryām ahaṃ jānāmi ।
tad ākarṇya śatabuddhir āha-bhoḥ yuktam uktaṃ bhavatā । sahasrabuddhir eva bhavān । athavā sādhv idam ucyate । buddher buddhimatāṃ loke nāsty agamyaṃ hi kiñcana । buddhyā yato hatā nandāś cāṇakyenāsi-pāṇayaḥ ।। na yatrāsti gatir vāyo raśmīnāṃ ca vivasvataḥ ।
tatrāpi praviśaty āśu buddhir buddhimatāṃ sadā ।। tato vacana-śravaṇa-mātrād api pitṛ-paryāyāgataṃ janma-sthānaṃ tyaktuṃ na śakyate । uktaṃ ca- na yat svarge'pi saukhyaṃ syād divya-sparśena śobhane । kusthāne'pi bhavet puṃsāṃ janmano yatra sambhavaḥ ।।
tan na kadācid api gantavyam । ahaṃ tvāṃ buddhi-prabhāveṇa rakṣayiṣyāmi । maṇḍūka āha-bhadrau ! mama tāvad ekaiva buddhiḥ palāyana-parā । tad aham anya-jalāśayam adyaiva sabhāryo yāsyāmi । evam uktvā sa maṇḍūko rātrāv evānya-jalāśayaṃ gataḥ । dhīvarair api prabhāte āgatya, jaghanya-madhyamottama-jalacarāḥ matsya-kūrma-maṇḍūka-karkaṭādayo gṛhītāḥ । tāv api śatabuddhi-sahasrabuddhī sabhāryau palāyamānau ciram ātmānaṃ gati-viśeṣa-vijñānaiḥ kuṭila-cāreṇa rakṣantau jāle nipatitau, vyāpāditau ca । athāparāhna-samaye prahṛṣṭās te dhīvarāḥ sva-gṛhaṃ prati prasthitāḥ । gurutvāc caikena śatabuddhiḥ skandhe kṛtaḥ sahasrabuddhiḥ pralambamāno nīyate । tataś ca vāpīkaṇṭhopagatena maṇḍūkena tau tathā nīyamānau dṛṣṭvā abhihitā svapatnī-priye ! paśya paśya- śatabuddhiḥ śiraḥstho ayaṃ lambate ca sahasradhīḥ ।
ekabuddhir ahaṃ bhadre krīḍāmi vimale jale ।। ataś ca varaṃ buddhir na sā vidyā yad bhavatoktaṃ tatreyaṃ me matir yat na ekāntena buddhir api pramāṇam । suvarṇasiddhiḥ prāha-yadyapy etad asti, tathāpi mitra-vacanaṃ na laṅghanīyam । paraṃ kiṃ kriyate ? nivārito api mayā na sthito asi, atilaulyāt vidyāhaṅkārāc ca । athavā sādhv idam ucyate- sādhu mātula gītena mayā prokto api na sthitaḥ ।
apūrvo ayaṃ maṇir baddhaḥ samprāptaṃ gīta-lakṣaṇam ।। kasmiṃścd adhiṣṭhāne uddhato nāma gardabhaḥ prativasati sma । sa sadaiva rajaka-gṛhe bhārodvahanaṃ kṛtvā rātrau svecchayā paryaṭati । tataḥ pratyūṣe bandhana-bhayāt svayam eva rajaka-gṛham āyāti । rajako api tatas taṃ bandhanena niyunakti । atha tasya rātrau kṣetrāṇi paryaṭataḥ kadācic chṛgālena saha maitrī sañjātā sa ca pīvaratvād vṛtti-bhaṅgaṃ kṛtvā karkaṭikā-kṣetre śṛgāla-sahitaḥ praviśati । evaṃ tau yadṛcchayā cirbhaṭikā-bhakṣaṇaṃ kṛtvā, pratyahaṃ pratyūṣe sva-sthānaṃ vrajataḥ । atha kadācit tena madoddhatena rāsabhena kṣetra-madhya-sthitena śṛgāo abhihitaḥ-bhoḥ bhaginī-sūta ! paśya paśya । atīva nirmalā rajanī । tad ahaṃ gītaṃ kariṣyāmi । tat kathaya katamena rāgeṇa karomi ।
sa āha-māma ! kim anena vṛthānartha-pracālanena ? yataś caurakarma-pravṛttāv āvām । nibhṛtaiś ca caura-jārair atra sthātavyam । uktaṃ ca- kāṃsī vivarjayec cauryaṃ nidrāluś cet sa puṃścalīm । jihvā-laulyaṃ ca rujākrānto jīvitaṃ yo atra vāñchati ।। aparaṃ tvadīyaṃ gītaṃ na madhura-svaraṃ, śaṅkha-śabdānukāraṃ dūrād api śrūyate । tad atra kṣetre rakṣā-puruṣāḥ susuptāḥ santi । te utthāya vadhaṃ bandhanaṃ vā kariṣyanti । tad bhakṣaya tāvad amṛtamayīś carbhaṭīḥ । mā tvam atra gīta-vyāpāra-paro bhava ।
tac chrutvā rābhasa āha-bhoḥ vanāśrayatvāt tvaṃ gīta-rasaṃ na vetsi, tenaitad bravīṣi । uktaṃ ca- śaraj-jyotsnāhate dūraṃ tamasi priya-sannidhau । dhanyānāṃ viśati śrotre gīta-jhaṅkāra-jā sudhā ।। śṛgāla āha-māma, asty etat । paraṃ na vetsi tvaṃ gītam । kevalam unnadasi । tat kiṃ tena svārtha-bhraṃśakena ?
sapta svarās trayo grāmā mūrcchatāś caikatriṃśatiḥ । tānās tv ekonapaūcāśat tisro mātrā layās trayaḥ ।। sthāna-trayaṃ yatīnāṃ ca ṣaḍ-asyāni rasā nava । rāgā ṣaṭ-triṃśatir bhāvāś catvāriṃśat tataḥ smṛtāḥ ।।
pañcāśīty-adhikaṃ hy etad gītāṅgānāṃ śataṃ smṛtam । svayam eva purā proktaṃ bharatena śruteḥ param ।। nānyad gītāt priyaṃ loke devānām api dṛśyate । śuṣka-snāyu-svarāhlādāt try-akṣaṃ jagrāha rāvaṇaḥ ।।
śṛgāla āha-māma ! yady evaṃ yāvad vṛtter dvāra-sthitaḥ kṣetrapālam avalokayāmi, tvaṃ punaḥ svecchayā gītaṃ kuru । tathānuṣṭhite rāsabha-raṭanam ākarṇya kṣetrapaḥ krodhāt dantān dharṣayan pradhāvitaḥ । yāvad rāsabho dṛṣṭas tāval laguḍa-prahārais tathā hato, yathā pratāḍito bhū-pṛṣṭhe patitaḥ । tataś ca sac-chidram ulūkhalaṃ tasya gale baddhvā kṣetrapālaḥ prasuptaḥ । rāsabho api svajāti-svabhāvād gata-vedanaḥ kṣaṇenābhyutthitaḥ । uktaṃ ca- sārameyasya cāśvasya rāsabhasya viśeṣataḥ । muhūrtāt paratau na syāt prahāra-janitā vyathā ।।
tata tam evolūkhalam ādāya vṛttiṃ cūrṇayitvā palāyitum ārabdhaḥ । atrāntare śṛgālo api dūrād eva dṛṣṭvā sa-smitam āha- sādhu mātula gītena mayā prokto api na sthitaḥ । apūrvo api maṇir baddhaḥ sāmprataṃ gīta-lakṣaṇam ।। tad bhavān api mayā vāryamāṇo api na sthitaḥ ।
tac chrutvā cakradhara āha-bho mitra ! satyam etat । athavā sādhv idam ucyate- yasya nāsti svayaṃ prajñā mitroktaṃ na karoti yaḥ । sa eva nidhanaṃ yāti yathā manthara-kolikaḥ ।। kasmiṃścid adhiṣṭhāne mantharako nāma kaulikaḥ prativasati sma । tasya kadācit paṭa-karmāṇi kurvataḥ sarva-paṭa-karma-kāṣṭhāni bhagnāni । tataḥ sa kuṭhāram ādāya vane kāṣṭhārthaṃ gataḥ । sa ca samudra-taṭe yāvad bhraman prayātaḥ tāvat tatra śiṃśapā-pādapas tena dṛṣṭaḥ । tataś cintitavān-mahān ayaṃ vṛkṣo dṛśyate । tad anenaiva kartitena prabhūtāni paṭa-karmopakaraṇāni bhaviṣyanti । ity avadhārya tasyopari kuṭhāram utkṣiptavān ।
atha tatra vṛkṣe kaścit vyantaraḥ samāśritya āsīt । atha tenābhihitam-bhoḥ ! mad-āśrayo ayaṃ pādapaḥ sarvathā rakṣaṇīyaḥ । yato aham atra mahā-saukhyena tiṣṭhāmi । samudra-kallola-sparśanāc chīta-vāyunāpyāyitaḥ । kaulika āha-bhoḥ ! kim ahaṃ karomi ? dāru-sāmagrīṃ vinā me kuṭumbaṃ bubhukṣayā pīḍyate । tasmād anyatra śīghraṃ gamyatām । aham enaṃ kartayiṣyāmi । vyantara āha-bhoḥ ! tuṣṭas tavāham । tat prārthyatām abhīṣṭaṃ kiñcit । rakṣaimaṃ pādapam iti । kaulika āha-yady eva tad ahaṃ sva-gṛhaṃ gatvā sva-mitraṃ sva-bhāryāṃ ca pṛṣṭvā āgamiṣyāmi । tatas tvayā deyam ।
atha tatheti vyantareṇa pratijñāte sa kaulikaḥ prahṛṣṭaḥ sva-gṛhaṃ prati nivṛtto yāvad agre gacchati, tāvad grāma-praveśe nija-suhṛdaṃ nāpitam apaśyat । tataḥ tasya vyantara-vākyaṃ nivedayāmāsa, yat-aho mitra ! mama kaścit vyantaraḥ siddhaḥ । tat kathaya, kiṃ prārthaye ? ahaṃ tvāṃ praṣṭum āgataḥ । nāpita āha-bhadra ! yady evaṃ tad rājyaṃ prārthayasva, yena tvaṃ rājā bhavasi ahaṃ tvan-mantrī । dvāv apīha sukham anubhūya para-loka-sukham anubhavāvaḥ । uktaṃ ca- rājā dāna-paro nityam iha kīrtim avāpya ca । tat prabhāvāt punaḥ svargaṃ spardhate tridaśaiḥ saha ।।
kaulika āha-asty etat tathāpi gṛhiṇīṃ pṛcchāmi । sa āha-bhadra ! śāstra-viruddham etat yat striyā saha mantraḥ । yatas tāḥ svalpa-matayo bhavanti । uktaṃ ca- bhojanācchādane dadyād ṛtu-kāle ca saṅgamam । bhūṣaṇādyaṃ ca nārīṇāṃ na tābhir mantrayet sudhīḥ ।।
yatra strī yatra kitavo bālo yatra praśāsitā । tad gṛhaṃ kṣayam āyāti bhārgavo hīdam abravīt ।। tāvat syāt suprasannāsyas tāvad guru-jane rataḥ । puruṣo yoṣitāṃ yāvan na śṛṇoti vaco rahaḥ ।।
etāḥ svārtha-parā nāryaḥ kevalaṃ sva-sukhe ratāḥ । na tāsāṃ vallabhaḥ ko api suto api sva-sukhaṃ vinā ।। kaulika āha-tathāpi praṣṭavyā sā mayā । yataḥ pativratā sā । aparaṃ tām apṛṣṭvāhaṃ na kiñcit karomi । evaṃ tam abhidhāya satvaraṃ gatvā tām uvāca-priye ! adyāsmākaṃ kaścid vyantaraḥ siddhaḥ । sa vāñchitaṃ prayacchati । tad ahaṃ tvāṃ praṣṭum āgataḥ । tat kathaya kiṃ prārthaye ? eṣa tāvan mama mitraṃ nāpito vatady evaṃ yat-rājyaṃ prārthayasva ।
sāha-āryaputra ! kā matir nāpitānām ? tan na kāryaṃ tad vacaḥ । uktaṃ ca- cāraṇair vandibhir nīcair nāpitair bālakair api । na mantraṃ maitmān kuryāt sārdhaṃ bhikṣubhir eva ca ।। aparaṃ mahatī kleśa-paramparaiṣā rājya-sthitiḥ sandhi-vigraha-yānāsana-saṃśraya-dvaidhībhāvādibhiḥ kadācit puruṣasya sukhaṃ na prayacchatīti । yataḥ-
yadaiva rājye kriyate'bhiṣekas tadaiva yāti vyasaneṣu buddhiḥ । ghaṭā nṛpāṇām abhiṣeka-kāle sahāmbhasaivāpadam udgiranti ।। vṛṣṇīnāṃ nidhanaṃ nalasya nṛpate rājyāt paribhraṃśanam । dṛṣṭvā rājya-kṛte viḍambana-gataṃ tasmān na tad vāñchayet ।।
yad-arthaṃ bhrātaraḥ putrā api vāñchanti ye nijāḥ । vadhaḥ rājya-kṛtāṃ rājñāṃ tad rājyaṃ dūratas tyajet ।। kaulika āha-satyam uktaṃ bhavatyā । tat kathaya kiṃ prārthaye ? sāha-tvaṃ tāvad ekaṃ paṭaṃ nityam eva niṣpādayasi । tena sarvā vyaya-śuddhiḥ sampadyate । idānīṃ tvam ātmano anyad bāhu-yugalaṃ dvitīyaṃ śiraś ca yācasva, yena paṭa-dvayaṃ sampādayasi purataḥ pṛṣṭhataś ca । ekasya mūlyena gṛḥe yathā-pūrvaṃ vyayaṃ sampādayiṣyasi, dvitīyasya mūlyena viśeṣa-kṛtyāni kariṣyasi । evaṃ saukhyena svajāti-madhye ślāghyamānasya kālo yāsyati, loka-dvayasyopārjanā ca bhaviṣyati ।
so api tad ākarṇya prahṛṣṭaḥ prāha-sādhu pativrate ! sādhu ! yuktam uktaṃ bhavatyā । tad evaṃ kariṣyāmi । eṣa me niścayaḥ । tato asau gatvā vyantaraṃ prārthayāṃcakre-bho, yadi mamepsitaṃ prayacchasi tat dehi me dvitīyaṃ bāhu-yugalaṃ śiraś ca । evam abhihite tat-kṣaṇād eva sa dviśirāś caturbāhuś ca sañjātaḥ । tato hṛṣṭa-manā yāvad gṛham āgacchati tāval-lokaiḥ rākṣaso ayam iti mānyamānair laguḍa-pāṣāṇa-prahārais tāḍito mṛtaś ca । ato ahaṃ bravīmi-yasya nāsti svayaṃ prajñā iti ।
cakradhara āha-bhoḥ ! satyam etat । sarvo api jano aśraddeyām āśāpiśācikāṃ prāpya hāsya-padavīṃ yāti । athavā sādhv idam ucyate kenāpi- anāgatavatīṃ cintām asambhāvyāṃ karoti yaḥ । sa eva pāṇḍuraḥ śete soma-śarma-pitā yathā ।। kasmiṃścin nagare kaścit svabhāva-kṛpaṇo nāma brāhmaṇaḥ prativasati sma । tasya bhikṣārjitaiḥ saktubhir bhukta-śeṣaiḥ kalaśaḥ sampūritaḥ । taṃ ca ghaṭaṃ nāgadante'valambya tasyādhastāt khaṭvāṃ nidhāya satatam eka-dṛṣṭyā tam avalokayati ।
atha kadācid rātrau suptaś cintayāmāsa-yat paripūrṇo ayaṃ ghaṭas tāvat saktubhir vartate । tad yadi durbhikṣaṃ bhavati, tad anena rūpyakāṇāṃ śatam utpatsyate । tatas tena mayājād vayaṃ grahītavyam । tataḥ ṣāṇ-māsikam āprasava-vaśāt tābhyāṃ yūthaṃ bhaviṣyati । tato ajābhiḥ prabhūtā gā grahīṣyāmi । gobhir mahiṣīḥ । mahiṣīr baḍavāḥ । baḍavā-prasavataḥ prabhūtā aśvā bhaviṣyanti । teṣāṃ vikrayāt prabhūtaṃ suvarṇaṃ bhaviṣyati । suvarṇena catuḥśālaṃ gṛhaṃ sampatsyate । tataḥ kaścid brāhmaṇo mama gṛham āgatya prāpta-vayaskāṃ rūpāḍhyāṃ kanyāṃ mahyaṃ dāsyati । tat-sakāśāṭ putro me bhaviṣyati । tasyāḥaṃ somaśarmā iti nāma kariṣyāmi । tatas tasmin jānu-calana-yogye sañjāte'haṃ pustakaṃ gṛhītvāśva-śālāyāḥ pṛṣṭha-deśe upaviṣṭas tad-avadhārayiṣyāmi । atrāntare somaśarmā māṃ dṛṣṭvā janany-utsaṅgāj jānu-calana-paro aśva-khurāsanna-vartī mat-samīpam āgamiṣyati । tato ahaṃ brāhmaṇīṃ kopāviṣṭo abhidhāsyāmi-gṛhāṇa tāvad bālakam । sāpi gṛha-karma-vyagratayāsmad-vacanaṃ na śroṣyati । tato ahaṃ samutthāya tāṃ pāda-prahāreṇa tāḍayiṣyāmi । evaṃ tena dhyāna-sthitena tathaiva pāda-prahāro datto yathā sa ghaṭo bhagnaḥ, svayaṃ ca saktubhiḥ pāṇḍuratāṃ gataḥ । ato ahaṃ bravīmi-anāgatavatīṃ cintām iti । suvarṇasiddhir āha-evam etat । kas te doṣaḥ, yataḥ sarvo api lobhena viḍambito bādhyate ? uktaṃ ca-
yo laulyāt kurute naivodarkam avekṣate । viḍambanām avāpnoti sa yathā candra-bhūpatiḥ ।। kasmiṃścin nagare candro nāma bhūpatiḥ prativasati sma । tasya putrā vānara-krīḍā-ratā vānara-yūthaṃ nityam evāneka-bhojana-bhakṣyādibhiḥ puṣṭiṃ nayanti sma । atha vānarādhipo yaḥ sa auśanasa-bārhaspatya-cāṇakya-mata-vit tad-anuṣṭhātā ca tat-sarvān apy adhyāpayati sma । atha tasmin rāja-gṛhe laghu-kumāra-vāhana-yogyaṃ meṣa-yūtham asti । tan-madhyād eko jihvā-laulyād ahar-niśaṃ niḥśaṅkaṃ mahānase praviśya yat paśyati tat sarvaṃ bhakṣayati । te ca sūpakar yat kiñcit kāṣṭhaṃ mṛṇ-mayaṃ bhājanaṃ kāṃsya-pātraṃ tāmra-pātraṃ vā paśyanti tenāśu tāḍayanti ।
so api vānara-yūthapas tad dṛṣṭvā vyacintayat-aho meṣa-sūpakāra-kalaho ayaṃ vānarāṇāṃ kṣayāya bhaviṣyati । yato anna-rasāsvāda-lampaṭo ayaṃ meṣo, mahā-kopāś ca sūpakārā yathāsanna-vastunā praharanti । tad yadi vastuno abhāvāt kadācid ulmukena tāḍayiṣyanti, tadorṇā-pracuro ayaṃ meṣaḥ svalpenāpi vahninā prajvalayiṣyati । tad dahyamānaḥ punar aśva-kuṭyāṃ samīpa-vartinyāṃ pravekṣyati । sāpi tṛṇa-prācuryāj jvaliṣyati । tato aśvā vahni-dāham avāpsyanti । śālihotreṇa punar etad uktaṃ yat-vānara-vasayāśvānāṃ vahni-dāha-doṣaḥ praśāmyati । tan nūnam etena bhāvyam atra niścayaḥ । evaṃ niścitya sarvān vānarān āhūya rahasi provāca, yat- meṣeṇa sūpakārāṇāṃ kalaho yatra jāyate । sa bhaviṣyaty asandigdhaṃ vānarāṇāṃ kṣayāvahaḥ ।।
tasmāt syāt kalaho yatra gṛhe nityam akāraṇaḥ । tad-gṛhaṃ jīvitaṃ vāñchan dūrataḥ parivarjayet ।। kalahāntāni harmyāṇi kuvākyāntaṃ ca sauhṛdam । kurājāntāni rāṣṭrāṇi kukarmāntaṃ yaśo nṛṇām ।।
tan na yāvat sarveṣāṃ saṅkṣayo bhavati, tāvad evaitad rāja-gṛhaṃ santyajya vanaṃ gacchāmaḥ । atha tat tasya vacanam aśraddheyaṃ śrutvā madoddhatā vānarāḥ prahasya procuḥ-bho bhavato vṛddha-bhāvād buddhi-vaikalyaṃ sañjātaṃ, yenaitad bravīṣi । uktaṃ ca- vadanaṃ daśanair hīnaṃ lālā sravati nityaśaḥ । na matiḥ sphurati kvāpi bāle vṛddhe viśeṣataḥ ।। na vayaṃ svarga-samānopabhogān nānā-vidhān bhakṣya-viśeṣān rāja-putraiḥ sva-dattān amṛta-kalpān parityajya tatrāṭavyāṃ kaṣāya-kaṭu-tikta-kṣāra-rūkṣa-phalāni bhakṣayiṣyāmaḥ ।
tac chrutvāśru-kaluṣāṃ dṛṣṭiṃ kṛtvā sa provāca-re re mūrkhāḥ ! yūyam etasya sukhasya pariṇāmaṃ na jānītha । kiṃ pāka-rasāsvādana-prāyam etat sukhaṃ pariṇāme viṣavad bhaviṣyati । tad ahaṃ kula-kṣayaṃ svayaṃ nāvalokayiṣyāmi । sāmprataṃ vanaṃ yāsyāmi । uktaṃ ca- mitraṃ vyasana-samprāptaṃ sva-sthānaṃ para-pīḍanam । dhanyās te ye na paśyanti deśa-bhaṅgaṃ kula-kṣayam ।। evam abhidhāya sarvāṃs tān parityajya sa yūthādhipo aṭavyāṃ gataḥ । atha tasmin gate'nyasmin ahani sa meṣo mahānase praviṣṭo, yāvat sūpakāreṇa nānyat kiñcit samāsāditaṃ tāvad ardha-jvalita-kāṣṭhena tāḍyamāno jājvalyamana-śarīraḥ śabdāyamāno aśva-kuṭyāṃ pratyāsanna-vartinyāṃ praviṣṭaḥ ।
tatra tṛṇa-prācurya-yuktāyāṃ kṣitau tasya praluṭhataḥ sarvatrāpi vahni-jvālās tathā samutthitā yathā kecid aśvāḥ sphuṭita-locanāḥ pañcatvaṃ gatāḥ । kecid bandhanāni troṭayitvā ardha-dagdha-śarīrā itaś cetaś ca hreṣāyamāṇā dhāvamānā sarvam api jana-samūham ākulīcakruḥ । atrāntare rājā saviṣādaḥ śālihotrajñān vaidyān āhūya provāca-bhoḥ ! procyatām eṣām aśvānāṃ kaścid dāhopaśamanopāyaḥ । kapīnāṃ medasā doṣo vahni-dāha-samudbhavā । aśvānāṃ nāśam abhyeti tamaḥ sūryodaye yathā ।।
tat kriyatām etac cikitsitāṃ drāk, yāvad ete na dāha-doṣeṇa vinaśyanti । so api tad ākarṇya samasta-vānara-vadham ādiṣṭavān । kiṃ bahunā, sarve'pi te vānarā vividhāyudha-laguḍa-pāṣāṇādibhir vyāpāditāḥ iti । atha so api vānara-yūthapas taṃ putra-pautra-bhrātṛ-suta-bhāgineyādi-saṅkṣayaṃ jñātvā viṣādam upagataḥ । santyaktāhāra-kriyo vanād vanaṃ paryaṭati । acintayac ca-katham ahaṃ tasya nṛpāpasadayānṛṇatā-kṛtyenāpakṛtyaṃ kariṣyāmi । uktaṃ ca- marṣayed dharṣaṇāṃ yo atra vaṃśajāṃ para-nirmitām ।
bhayād vā yadi vā kāmāt sa jñeyaḥ puruṣādhamaḥ ।। atha tena vṛddha-vānareṇa kutracit pipāsākulena bhramatā padminī-khaṇḍa-maṇḍitaṃ saraḥ samāsāditam । tad yāvat sūkṣmekṣikayāvalokayati tāvad vanacara-manuṣyāṇāṃ pada-paṅkti-pradeśo asti na niṣkramaṇam । tataś cintitam-nūnam atra ākrānte duṣṭa-grāheṇa bhāvyam । tat-padminī-nālam ādāya dūrastho api jalaṃ pibāmi । tathānuṣṭhite tan-madhyād rākṣaso niṣkramya ratna-mālā-vibhūṣita-kaṇṭhas tam uvāca-bhoḥ ! atra yaḥ salile praveśaṃ karoti sa me bhakṣyaḥ iti । tan nāsti dhūrtataras tvat-samo anyo yaḥ pānīyam anena vidhinā pibati । tatas tuṣṭo ahaṃ, prārthayasva hṛdaya-vāñchitam । sa āha-śata-sahasrāyuta-lakṣāṇy api jala-praviṣṭāni bhakṣayāmi । bāhyataḥ śṛgālo api māṃ dharṣayati ।
vānara āha-asti me kenacid bhūpatinā sahātyantaṃ vairam । yady enāṃ ratna-mālāṃ me prayacchasi, tat parivāram api taṃ bhūpatiṃ vākya-prapañcena lobhayitvātra sarasi praveśayāmi । so api śraddheyaṃ vacas tasya śrutvā ratna-mālāṃ dattvā prāha-bho mitra ! yat samucitaṃ bhavati tat kartavyam iti । vānaro api ratna-mālā-vibhūṣita-kaṇṭho vṛkṣa-prāsādeṣu paribhraman janair dṛṣṭaḥ । pṛṣṭaś ca-bho yūthapa ! bhavān iyantaṃ kālaṃ kutra sthitaḥ ? bhavatā īdṛg ratna-mālā kutra labdhā ? dīptyā sūryam api tiraskaroti । vānaraḥ prāha-asti kutracid araṇye guptataraṃ mahat saro dhanada-nirmitam । tatra sūrye'rdhodite ravi-vāre yaḥ kaścin nimajjati, sa dhanada-prasādād īdṛg-ratna-mālā-vibhūṣita-kaṇṭho niḥsarati ।
atha bhūbhujā tad ākarṇya, sa vānaraḥ samāhūtaḥ । pṛṣṭaś ca-bho yūthādhipa ! kiṃ satyam etat ? ratna-mālā-sanāthaṃ saro asti kvāpi ? kapir āha-svāmin ! eṣa pratyakṣatayā mat-kaṇṭha-sthitayā ratna-mālayā pratyayas te । tad yadi ratna-mālayā prayojanaṃ tan mayā saha kam api preṣaya, yena darśayāmi । tac chrutvā nṛpatir āha-yady evaṃ tad ahaṃ sa-parijanaḥ svayam eṣyāmi, yena prabhūtā ratna-mālā utpadyate । vānara āha-evaṃ kriyatām ।
tathānuṣṭhite bhūpatinā saha ratna-mālā-lobhena sarve kalatra-bhṛtyāḥ prasthitāḥ । vānaro api rājñā dolādhirūḍhena svotsaṅge āropitaḥ sukhena prīti-pūrvam ānīyate । athavā sādhv idam ucyate- tṛṣṇe devi namas tubhyaṃ yayā vittānvitā api । akṛtyeṣu niyojyante bhrāmante durgameṣv api ।। icchati śatī sahasraṃ sahasrī lakṣam īhate ।
lakṣādhipas tathā rājyaṃ rājyasthaḥ svargam īhate ।। jīryante jīryataḥ keśāḥ dantā jīryanti jīryataḥ । jīryataś cakṣuṣī śrotre tṛṣṇaikā taruṇāyate ।। atha tat-saraḥ samāsādya vānaraḥ pratyūṣa-samaye rājānam uvāca-deva ! atrārdhodite sūrye'ntaḥ-praviṣṭānāṃ siddhir bhavati tat sarvo api jana ekadaiva praviśatu । tvayā punar mayā saha praveṣṭavyaṃ, yena pūrva-dṛṣṭa-sthānam āsādya, prabhūtās te ratna-mālā darśayāmi ।
atha praviṣṭās te lokāḥ sarve bhakṣitā rākṣasena । atha teṣu ciramāṇeṣu rājā vānaram āha-bho yūthādhipa kim iti cirāyate me parijanaḥ ? tac chrutvā vānaraḥ satvaraṃ vṛkṣam āruhya rājānam uvāca-bho duṣṭa-narapate ! rākṣasenāntaḥ-salila-sthitena bhakṣitās te parijanaḥ । sādhitaṃ mayā kula-kṣayajaṃ vairam, tad gamyatām । tvaṃ svāmīti matvā nātra praveśitaḥ । uktaṃ ca- kṛte pratikṛtaṃ kuryād dhiṃsite pratihiṃsitam । na tatra doṣaṃ paśyāmi yo duṣṭe duṣṭam ācaret ।।
tat tvayā mama kula-kṣayaḥ kṛtaḥ mayā punas tava iti । athaitad ākarṇya rājā kopāviṣṭaḥ padātir ekākī yathāyāta-mārgeṇa niṣkrāntaḥ । atha tasmin bhūpatau gate rākṣasa-spṛṣṭo jalān niṣkramya sānandam idam āha- hataḥ śatruḥ kṛtaṃ mitraṃ ratna-mālā na hāritā । nālena pibatā toyaṃ bhavatā sādhu vānara ।।
ato ahaṃ bravīmi-yo laulyāt kurute karma iti । evam uktvā bhūyo api sa cakradharam āha-bho mitra ! preṣaya māṃ, yena sva-gṛhaṃ gacchāmi । cakradhara āha-bhadra ! āpad-arthe dhana-mitra-saṅgrahaḥ kriyate । tan mām evaṃvidhaṃ tyaktvā kva yāsyasi ? uktaṃ ca- yas tyaktvā sāpadaṃ mitraṃ yāti niṣṭhuratāṃ vahan ।
kṛtaghnas tena pāpena narake yāty asaṃśayam ।। suvarṇasiddhir āha-bhoḥ, satyam etad yadi gamya-sthāne śaktir bhavati । etat punar manuṣyāṇām agamya-sthānam । nāsti kasyāpi tvām unmocayituṃ śaktiḥ aparaṃ yathā yathā cakra-bhrama-vedanayā tava mukha-vikāraṃ paśyāmi tathā tathāham etaj jānāmi yat drāg gacchāmi mā kaścin mamāpy anartho bhaved iti । yataḥ- yādṛśī vadana-cchāyā dṛśyate tava vānara । vikālena gṛhīto asi yaḥ paraiti sa jīvati ।।
kasmiṃścin nagare bhadraseno nāma rājā prativasati sma । tasya sarva-lakṣaṇa-sampannā ratnavatī nāma kanyāsti । tāṃ kaścid rākṣaso jihīrṣati । rātrāv āgatyopabhuṅkte, paraṃ kṛta-rakṣopadhānāṃ tāṃ hartuṃ na śaknoti । sāpi tat-samaye rakṣaḥ-sānnidhyajām avasthām anubhavati kampādibhiḥ । ekam atikrāmati kāle kadācit sa rākṣaso madhya-niśāyāṃ gṛha-koṇe sthitaḥ । sāpi rāja-kanyā sva-sakhīm uvāca-sakhi ! paśyaiṣa vikālaḥ samaye nityam eva māṃ kadarthayati । asti tasya durātmanaḥ pratiṣedhopāyaḥ kaścit ? tac chrutvā rākṣaso api vyacintayat-nūnaṃ yathāhaṃ tathānyo api kaścid vikāla-nāmāsyā haraṇāya nityam evāgacchati । paraṃ so apy enāṃ hartuṃ na śaknoti । tat tāvad aśva-rūpaṃ kṛtvāśva-madhya-gato nirīkṣayāmi । kiṃ-rūpaḥ sa kiṃ-prabhāvaś ceti ? evaṃ rākṣaso aśva-rūpaṃ kṛtvāśvānāṃ madhye tiṣṭhati । tathānuṣṭhite niśītha-samaye rāja-gṛhe kaścid aśva-cauraḥ praviṣṭaḥ । sa ca sarvān aśvān avalokya taṃ rākṣasam aśvatamaṃ vijñāyādhirūḍhaḥ ।
atrāntare rākṣasaś cintayāmāsa-nūnam eṣa vikāla-nāmā māṃ cauraṃ matvā kopān nihantum āgataḥ । tat kiṃ karomi ? evaṃ cintayan so api tena khalīnaṃ mukhe nidhāya kaśāghātena tāḍitaḥ । athāsau bhaya-trasta-manāḥ pradhāvitum ārabdhaḥ । cauro api dūraṃ gatvā khalīnākarṣaṇena taṃ sthiraṃ kartum ārabdhavān । sa tu vegād vegataraṃ gacchati । atha taṃ tathāgaṇita-khalīnākarṣaṇaṃ matvā cauraś cintayāmāsa-aho naivaṃ-vidhā vājino bhavanty agaṇita-khalīnāḥ । tan nūnam anenāśva-rūpeṇa rākṣasena bhavitavyam । yadyapi kañcit pāṃsulaṃ bhūmi-deśam avalokayāmi tad ātmānaṃ tatra pātayāmi । nānyathā me jīvitavyam asti । evaṃ cintayata iṣṭa-devatāṃ smaratas tasya so aśvo baṭa-vṛkṣasya tale niṣkrāntaḥ । cauro api baṭa-praroham āsādya tatraiva vilagnaḥ । tato dvāv api tau pṛthag-bhūtau paramānanda-bhājau jīvita-viṣaye labdha-pratyāśau sampannau । atha tatra baṭe kaścid rākṣasa-suhṛd vānaraḥ sthita āsīt । tena rākṣasaṃ trastam ālokya vyāhṛtam-bho mitra ! kim eva alāyyate'līka-bhayena ? tad bhakṣyo ayaṃ mānuṣaḥ bhakṣyatām ।
so api vānara-vaco niśamya, svarūpam ādhāya śaṅkita-manāḥ skhalita-gatir nivṛttaḥ । cauro api taṃ vānarāhūtaṃ jñātvā kopāt tasya lāṅgulaṃ lambamānaṃ mukhe nidhāya carvitavān । vānaro api taṃ rākṣasābhyadhikaṃ manyamāno bhayān na kiñcid uktavān । kevalaṃ vyathārto nimīlita-nayanas tiṣṭhati । rākṣaso api taṃ tathā-bhūtam avalokya ślokam enam apaṭhat- yādṛśī vacana-cchāyā dṛśyate tava vānara । vikālena gṛhīto asi yaḥ paraiti sa jīvati ।।
ity uktvā praṇaṣṭaś ca । tat preṣaya māṃ yena gṛhaṃ gacchāmi । tvaṃ punar anubhuṅkṣvātra sthita eva lobha-vṛkṣa-phalam । cakradhara āha-bhoḥ akāraṇam etat । daiva-vaśāt sampadyate nṛṇāṃ śubhāśubham । uktaṃ ca- rakṣāṃsi yodhā dhanadāc ca vittam । sa rāvaṇo daiva-vaśād vipannaḥ ।।
andhakaḥ kubjakaś caiva tristanī rāja-kanyakā । trayo apy anyāyataḥ siddhāḥ saṃmukhe karmaṇi sthite ।। asty atra dharā-tala uttarā-pathe madhu-puraṃ nāma nagaram । tatra madhusenā nāma rājā babhūva । tasya kadācid viṣaya-sukham anubhavatas tristanī kanyā babhūva । atha tāṃ trastanīṃ jātāṃ śrutvā sa rājā kañcukinaḥ provāca, yad-bhos tyajyatām iyaṃ trastanī gatvā dūre'raṇye yathā kaścin na jānāti । tac chrutvā kañcukinaḥ procuḥ-mahārāja jñāyate yad aniṣṭa-kāriṇī tristanī kanyā bhavati । tathāpi brāhmaṇam āhūya praṣṭavyāḥ, yena loka-dvayaṃ na virudhyate, yataḥ-
yaḥ satataṃ paripṛcchati śṛṇoti sandhārayaty aniśam । tasya divākara-kiraṇair nalinīva vivardhate buddhiḥ ।। pṛcchakena sadā bhāvyaṃ puruṣeṇa vijānatā । rākṣasendra-gṛhīto api praśnān mukto dvijaḥ purā ।।
deva ! kasmiṃścid vanoddeśe caṇḍakarmā nāma rākṣasaḥ prativasati sma । ekadā tena bhramatāṭavyāṃ kaścid brāhmaṇaḥ samāsāditaḥ । tatas tasya skandham āruhya provāca-bho agresaro gamyatām । brāhmaṇo api bhaya-trasta-manās tam ādāya prasthitaḥ । atha tasya kamalodara-komalau pādau dṛṣṭvā brāhmaṇo rākṣasam apṛcchat-bhoḥ ! kim evaṃ-vidhau te pādāv atikomalau ? rākṣasa āha-bhoḥ ! vratam asti, nāham ārdra-pādo bhūmiṃ spṛśāmi । tatas tac chrutvātmano mokṣopāyaṃ cintayaṃs tat-saraḥ prāptaḥ । tato rākṣasenābhihitaṃ-bhoḥ ! yāvad ahaṃ snānaṃ kṛtvā devatārcana-vidhiṃ vidhāyāgacchāmi tāvat tvayātaḥ sthānād anyatra na gantavyam ।
tathānuṣṭhite divjaś cintayāmāsa-nūnaṃ devatārcana-vidher ūrdhvaṃ mām eṣa bhakṣayiṣyati । tad drutataraṃ gacchāmi, yenaiṣa ārdra-pādo na mama pṛṣṭham eṣyati । tathānuṣṭhite rākṣaso vrata-bhaṅga-bhayāt tasya pṛṣṭhaṃ na gataḥ । ato ahaṃ bravīmi-pṛcchakena sadā bhāvyam iti । hīnāṅgī vādhikāṅgī vā yā bhavet kanyakā nṛṇām । bhartuḥ syāt sā vināśāya sva-śīla-nidhanāya ca ।।
yā punas tristanī kanyā yāti locana-gocaram । pitaraṃ nāśaty eva sā drutaṃ nātra saṃśayaḥ ।। tasmād asyā darśanaṃ pariharatu devaḥ । tathā yadi kaścid udvāhayati, tad enāṃ tasmai dattvā, deśa-tyāgena sa niyojayitavyaḥ iti । evaṃ-kṛte loka-dvayāviruddhatā bhavati । atha teṣāṃ tad-vacanam ākarṇya sa rājā paṭaha-śabdena sarvatra ghoṣaṇām ājñāpayāmāsa-aho ! tristanīṃ rājakanyāṃ yaḥ kaścid udvāhayati sa suvarṇa-lakṣam āpnoti deśa-tyāgaṃ ca ।
evaṃ tasyām āghoṣaṇāyāṃ kriyamāṇāyāṃ mahān kālo vyatītaḥ । na kaścit tāṃ pratigṛhṇāti । sāpi yauvanonmukhī sañjātā sugupta-sthāna-sthitā yatnena rakṣyamāṇā tiṣṭhati । atra tatraiva nagare kaścid andhas tiṣṭhati । tasya ca mantharaka-nāmā kubjo agresaro yaṣṭi-grāhī । tābhyāṃ taṃ paṭaha-śabdam ākarṇya, mitho mantritaṃ-spṛśyate'yaṃ paṭahaḥ । yadi katham api daivāt kanyā labhyate । suvarṇa-prāptiś ca bhavati, tathā sukhena suvarṇa-prāptyā kālo vrajati । atha yadi tasya doṣato mṛtyur bhavati । tadā dāridryopāttasyāsya kleśasya paryanto bhavati । uktaṃ ca- kāntāsaṅgaḥ svajana-mamatā duḥkha-hānir vilāsaḥ । pūrṇe sarve jaṭhara-piṭhare prāṇināṃ sambhavanti ।।
evam uktvāndhena gatvā, sa paṭahaḥ spṛṣṭaḥ । uktaṃ ca-bhoḥ ! ahaṃ tāṃ kanyām udvāhayāmi, yadi rājā me prayacchati । tatas tai rāja-puruṣair gatvā rājñe niveditam-deva ! andhena kenacit paṭahaḥ spṛṣṭaḥ । tad atra viṣaye devaḥ pramāṇam । andho vā vadhiro vātha kuṣṭī vāpy antyajo api vā । parigṛhṇātu tāṃ kanyāṃ sa-lakṣāṃ syād videśagaḥ ।।
atha rājādeśāt tai rāja-puruṣais taṃ nadī-tīre nītvā suvarṇa-lakṣeṇa samaṃ vivāha-vidhinā tristanīṃ tasmai dattvā, jala-yāne nidhāya kaivartāḥ proktāḥ-bho ! deśāntaraṃ nītvā kasmiṃścid adhiṣṭhāne'ndhaḥ sapatnīkaḥ । kubjakena saha mocanīyaḥ । tathānuṣṭhite videśam āsādya kasmiṃścid adhiṣṭhāne kaivarta-darśite trayo api mūlyena gṛhaṃ prāptāḥ sukhena kālaṃ nayanti sma । kevalam andhaḥ paryaṅke suptas tiṣṭhati, gṛha-vyāpāraṃ mantharakaḥ karoti । evaṃ gacchatā kālena tristanyā kubjakena saha vikṛtiḥ samapadyata । athavā sādhv idam ucyate- yadi syāc chrī-talo vahniś candramā dahanātmakaḥ । susvādaḥ sāgaraḥ strīṇāṃ tat-satīs tvaṃ prajāyate ।।
athānyedyus tristanyā mantharako abhihitaḥ-bhoḥ subhaga ! yady eṣo andhaḥ kathañcit vyāpādyate, tad āvayoḥ sukhena kālo yāti । tad anviṣyatāṃ kutracid viṣam, yenāsmai tat pradāya sukhinī bhavāmi । anyadā kubjakena paribhramatā mṛtaḥ kṛṣṇasarpaḥ prāptaḥ । taṃ gṛhītvā prahṛṣṭa-manā gṛham abhyetya tām āha-subhage ! labdho ayaṃ kṛṣṇa-sarpaḥ । tad enaṃ khaṇḍaśaḥ kṛtvā prabhūta-śuṇṭhy-ādibhiḥ saṃskāryāsmai vikala-netrāya matsyāmiṣaṃ bhaṇitvā prayaccha yena drāg vinaśyati । yato asya matsyāmiṣaṃ sadā priyam । evam uktvā mantharako bahir gataḥ । sāpi pradīpte vahnau kṛṣṇa-sarpaṃ khaṇḍaśaḥ kṛtvā takra-sthālyām ādhāya gṛha-vyāpārākulā taṃ vikalākṣaṃ sa-praśrayam uvāca-ārya-putra ! tavābhīṣṭaṃ matsya-māṃsaṃ samānītam । yatas tvaṃ sadaiva tat pṛcchasi । te ca matsyā vahnau pāvanāya tiṣṭhanti । tad yāvad ahaṃ gṛha-kṛtyaṃ karomi, tāvat tvaṃ darvīm ādāya kṣaṇam ekaṃ tān pracālaya । so api tad ākarṇya hṛṣṭa-manāḥ sṛkkaṇī parilihan drutam utthāya darvīm ādāya pramathitum ārabdhaḥ । atha tasya matsyān mathnato viṣa-garbha-bāṣpeṇa saṃspṛṣṭaṃ nīla-paṭalaṃ cakṣurbhyām agalat । asāv apy andhas taṃ bahu-guṇaṃ manyamāno viśeṣān netrābhyāṃ bāṣpa-grahaṇam akarot ।
tato labdha-dṛṣṭir jāto yāvat paśyati, tāvat takra-madhye kṛṣṇa-sarpa-khaṇḍāni kevalāny evāvalokayati । tato vyacintayat-aho, kim etat ? mama matsyāmiṣaṃ kathitam āsīd anayā । etāni tu kṛṣṇa-sarpa-khaṇḍāni । tat tāvad vijānāmi samyak tristanyāś ceṣṭitam । kiṃ mama vadhopāya-kramaḥ kubjasya vā ? utāho anyasya vā kasyacit ? evaṃ vicintya svākāraṃ gūhayann andhavat karma karoti yathā purā । atrāntare kubjaḥ samāgatya niḥśaṅkatayāliṅgana-cumbanādibhis tristanīṃ sevitum upacakrame । so apy andhas tam avalokayann api yāvan na kiñcic chastraṃ paśyati, tāvat kopa-vyākula-manāḥ pūrvavac chayanaṃ gatvā kubjaṃ caraṇābhyāṃ saṅgṛhya sāmarthyāt sva-mastakopari bhrāmayitvā tristanīṃ hṛdaye vyatāḍayat । atha kubja-prahāreṇa tasyās tṛtīyaḥ stana urasi praviṣṭaḥ । tathā balān mastakopari bhramaṇena kubjaḥ prāñjalatāṃ gataḥ । ato ahaṃ bravīmi-andhakaḥ kubjakaś caiva iti ।
suvarṇasiddhir āha-bhoḥ satyam etat । daivānukūlatayā sarvaṃ kalyāṇaṃ sampadyate । tathāpi puruṣeṇa satāṃ vacanaṃ kāryam । punar evam eva vartitavyam । atha evam eva yo vartate, sa tvam iva vinaśyati । tathā ca- ekodarāḥ pṛthag grīvā anyānya-phala-bhakṣiṇaḥ । asaṃhatā vinaśyanti bhāruṇḍā iva pakṣiṇaḥ ।। kasmiṃścit sarovare bhāruṇḍa-nāmā pakṣī ekodaraḥ pṛthag-grīvaḥ prativasati sma । tena ca samudra-tīre paribhramatā kañcit phalam amṛta-kalpaṃ taraṅga-kṣiptaṃ samprāptam । so api bhakṣayann idam āha-aho ! bahūni mayāmṛta-prāyāṇi samudra-kallolāhṛtāni phalāni bhakṣitāni । param apūrvo asyāsvādaḥ । tat kiṃ pārijāta-haricandana-taru-sambhavam ? kiṃ vā, kiñcid amṛta-maya-phalam idam avyaktenāpi vidhināpātitam ।
evaṃ tasya bruvato dvitīya-mukhenābhihitam-bho, yady evaṃ tan mamāpi stokaṃ prayaccha, yenāham api jihvā-saukhyam anubhavāmi । tato vihasya prathama-vaktreṇābhihitam-āvayos tāvad ekam udaram । ekā tṛptiś ca bhavati । tataḥ kiṃ pṛthag bhakṣitena ? varam anena śeṣeṇa priyā toṣyate । evam abhidhāya tena śeṣaṃ bhāruṇḍyāḥ pradattam । sāpi tad āsvādya prahṛṣṭatamāliṅgana-cumbana-sambhāvanādy-aneka-cāṭu-parā ca babhūva । dvitīyaṃ mukhaṃ tad-dinād eva prabhṛti sodvegaṃ sa-viṣādaṃ ca tiṣṭhati । athānyedyur dvitīya-mukhena viṣa-phalaṃ prāptam । tad dṛṣṭvāparam āha-bho nistriṃśa ! puruṣādhama ! nirapekṣa ! mayā viṣa-phalam āsāditam । tat tavāpamānād bhakṣayāmi ।
apareṇābhihitam-mūrkha ! mā maivaṃ kuru । evaṃ kṛte dvayor api vināśo bhaviṣyati । athaivaṃ vadatā tenāpamānena tat phalaṃ bhakṣitam । kiṃ bahunā, dvāv api vinaṣṭau । ato ahaṃ bravīmi-ekodarāḥ pṛthag-grīvāḥ iti । cakradhara āha-satyam etat । tad gaccha gṛham । param ekākinā na gantavyam । uktaṃ ca- ekaḥ svādu na bhuñjīta ekaś cārthān na cintayet ।
eko na gacched adhvānaṃ naikaḥ supteṣu jāgṛyāt ।। api kāpuruṣo mārge dvitīyaḥ kṣema-kārakaḥ । karkaṭena dvitīyena jīvitaṃ parirakṣitam ।। kasmiṃścid adhiṣṭhāne brahmadatta-nāmā brāhmaṇaḥ prativasati sma । sa ca prayojana-vaśād grāmaṃ prasthitaḥ sva-mātrābhihitaḥ, yad-vatsa ! katham ekākī vrajasi ? tad anviṣyatāṃ kaścid dvitīyaḥ sahāyaḥ ।
sa āha-amba ! mā bhaiṣīḥ । nirupadravo ayaṃ mārgaḥ । kārya-vaśād ekākī gamiṣyāmi । atha tasya taṃ niścayaṃ jñātvā samīpastha-vāpyāḥ sakāśāt karkaṭam ādāya mātrābhihitaṃ-vatsa, avaśyaṃ yadi gantavyam । tad eṣa karkaṭo api sahāyo bhavatu । tad enaṃ gṛhītvā gaccha । so api mātur vacanād ubhābhyāṃ pāṇibhyāṃ na saṅgṛhya karpūra-puṭikā-madhye nidhāya, pātra-madhye saṃsthāpya śīghraṃ prasthitaḥ । atha gacchan grīṣmoṣmaṇā santaptaḥ kañcin mārgasthaṃ vṛkṣam āsādya, tatraiva prasuptaḥ । atrāntare vṛkṣa-koṭarān nirgatya sarpas tat-samīpam āgataḥ । sa cābhyantara-gatāṃ karpūra-puṭikām atilaulyād abhakṣayat । so api karkaṭas tatraiva sthitaḥ san sarpa-prāṇān apāharata । brāhmaṇe'pi yāvat prabuddhaḥ paśyati, tāvat samīpe mṛta-kṛṣṇa-sarpo nija-pārśve karpūra-puṭikopari sthitas tiṣṭhati । taṃ dṛṣṭvā vyacintayat-karkaṭenāyaṃ hataḥ iti । prasanno bhūtvābravīc ca-bhoḥ ! satyam abhihitaṃ mama mātrā yat puruṣeṇa ko api sahāyaḥ kāryaḥ । naikākinā gantavyam । yato mayā śraddhā-pūrita-cetasā tad-vacanam anuṣṭhitaṃ tenāhaṃ karkaṭena sarva-vyāpādanād rakṣitaḥ । athavā sādhv idam ucyate-
kṣīṇaḥ śrayati śaśī ravim ṛddho vardhayati payasāṃ nātham । anye vipadi sahāyā dhanināṃ śriyam anubhavanty anye ।। mantre tīrthe dvije deve daivajñe bheṣaje gurau । yādṛśī bhāvanā yasya siddhir bhavati tādṛśī ।।
evam śrutvā suvarṇasiddhis tam anujñāpya svagṛhaṃ prati nivṛttaḥ । iti śrī-viṣṇu-śarma-viracite pañcatantre aparīkṣita-kārakaṃ nāma pañcamaṃ tantraṃ samāptam ।। yady apy evaṃ tathāpi tvaṃ darśaya taṃ caurasiṃhaṃ yathā vyāpādayāmi । yaḥ paśyati sa paśyati rāja-puruṣaiḥ devaśakti-kathā