। atha śrīmannyāyasudhāyāṃ tṛtīyādhyāyasya prathamaḥ pādaḥ । kṛpitāhiphaṇacchāyāsamīkṛtyāparaṃ sukham । sevante yatpadaṃ dhīrāstaṃ bhajevallabhaṃ śriyaḥ । sādhanavicāro ayamadhyāyaḥ ।
vairāgyārthe gatyādinirūpaṇā prathamapāda ityadhyāyapādapratipādyaṃ bhāṣya eva sphuṭam । saṅgatiṃ tu lāghavāyaikīkṛtyopari vakṣyāma ityāśayavāṃstṛtīyā dyapādādhikaraṇapūvarpakṣasiddhāntayuktīḥ saṅgraheṇāha- svābhāviketi । svābhāvikānyathānāmasahābhāvānyathoktayaḥ । aviśeṣo viśeṣau ca sahabhāvo vimiśratā ।
viruddhoktiḥ sahasthānaṃ vaiyarthyaṃ cānyathāgatiḥ । yuktayaḥ pūrvapakṣasya guṇādhikyārthatobhavau । upapattirdvirūpatvamādhikyamanurūpatā । yogyatā prabalatvaṃ ca vibhāgaḥ kāraṇābhavaḥ ।
kḷptiranyāgatiścaiva siddhāntasyaiva sādhakāḥ । sādhakā iti vakṣyamāṇaṃ pūrvapakṣasyetyatrāpi sambaddhayate । pūrvapakṣasya siddhāntasyeti jātāvekavacanam । sādhakā iti chāndaso nirdeśaḥ ।
yadvā yuktayaḥ pūrvapakṣasyetyatra sādhakā iti nyakṛṣṭate । pūrvapakṣasambandhino yuktaya ityevārthaḥ । siddhāntasyaiva sādhakā ityatra tu nyāyā iti śeṣaḥ । atra sūtram yoneḥ śarīramiti ।
tadvayākhyātaṃ bhāṣye । svargādavāggato jīvo vṛṣṭidvārā vrīhyādibījeṣu saṅkrānto retasmi kpuruṣaṃ praviśya saha retasā mātryonidvāreṇa jaṭharaṃ praviṣyaḥ kalalabṛdbudādikrameṇotpannaṃ śarīramāpnotīti prasiddham । tatkiṃ tathyamutātathyamiti sandehaḥ । na tathyamiti pūrvaḥ pakṣaḥ ।
kutaḥ । "dehaṃ garbhasthitaṃ kvāpi praviśetsvargato gataḥ'; ityādivacanāt । māndhātṛdroṇadrupadakṛpākādīnāmitihāsapurāṇeṣu vinaiva bījādisambandhena jananadarśanācca । anyathāsiddhe cārthe na bahukalpanā yuktā ।
ataste vairāgyajanakā thamevādhyātmavidāṃ vādāḥ'; iti । tathyamiti siddhāntaḥ । kasmāt । "memegho bhūtvā varṣati ।
ta iha vrīhiyavā oṣa dhayastilāmāṣā iti jāyante । yo yo hyannamatti । yo vā retaḥ siñcati tadrūpādbhūya eva bhavati । tadya iha ramaṇīyacaraṇā abhyāśo ha yatte ramaṇīyāṃ yonimāpadyante'; ityādiśruteḥ ।
na cādṛṣṭe arthenyathāsiddhiravakāśavatī । naca vacanāntaraliṅgadaśarnavirodhaḥ । kvacid bījādisambandhābhāvasyāpi vidyāmānatvena tadviṣayatvāt । yathoktam ।
"divaḥ sthāsnūn gacchati'; । "sthāvarāṇi divaḥ prāptaḥ'; iti śrutismṛtibhyāmiti । tadidamayuktaṃ vyākhyānam । utsūtratvāt ।
yadyapyatra yoniśabdo bījādyupalakṣaṇaḥ śakyo vyākhyātuṃ tathāpi tatsambandhaniyama eva sūtre pratīyate । natu kvācitkastadabhāvo api । yadi ca kvacid bījādisambandhābhāvaḥ syāttadā'kasmikatvaṃ syādityata āha- bījeti । yoneḥ śarīram ।
bījāpūruṣayonīnāṃ saṅgātiniyamojkhitim । athaśabdena bhagavānāha । bījaśabdena vrīhyādikaṃ retaścocyate । saṅgatiniyamojkhitiṃ sambandhātiniyamābhāvam ।
ayamarthaḥ । retaḥsiṇyogo atheti pūrvasūtrādathaśabdo atrāpyanuvartate । sa ca prakṛtādarthādarthāntare vartate । tathāca yoneḥ śarīramāpadyate ।
kvacittadabhāvenāpītyathaśabdena bhagavānsūtrakāro bījādisamba ndhaniyamābhāvaṃ sūtritavānityato notsūtratvaparyanuyogo yukta iti । yaduktamevaṃ satyākasmikatvaprasaṅga iti tatpariharati- kāraṇataśceti । kāraṇataśca tām । tāṃ ca bījādisambandhaniyamojkhitiṃ kāraṇāt āha ।
etaduktaṃ bhavati । janmakāraṇādṛṣṭākṛṣṭo janturbījādisambandhena śarīramāpadyata ityutsargaḥ । sa ca kvacijjñānatapoyogādyatiśayalakṣaṇena kāraṇaviśeṣaṇāpodyate । yathā kṣudrajantuyātanāśarīrotpattāvapavāda iti ।
tathā coktam । "viśeṣakāraṇādeva viśeṣājjaniriṣyate । sāmānyajananaṃ caiva nṛṇāṃ sāmānyahetutaḥ'; iti । ato yuktametadvayākhyānamiti ।
। iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā । kṛtāyāṃ ṭīkāyāṃ viṣamapadavākyārthavivṛtau tṛtīye adhyāye ayaṃ prathamacaraṇaḥ paryavasitaḥ । "bhaktirasminpāda ucyate । bhaktyarthaṃ hi bhagavanmahimoktiḥ'; iti pādāpratipādyaṃ bhāṣya eva sphuṭam ।
saṅgatiṃ tūttaratra vakṣyāma ityāśayavānetatpādādhikaraṇe pūrvapakṣasiddhāntayuktīḥ saṅgraheṇāha- paścāditi । paścādadṛṣṭayavijñānakāladuḥkhapṛthagbhavāḥ । sthānabhedo viruddhatvaṃ nyāyasāmyaṃ svatobhavaḥ । guṇasāmyamayogaśca tarkabādho vilomatā ।
nānābhāvaḥ pralobhaśca pūrvapakṣagāḥ । aśakyakartṛtāśaktiḥ svato abodhastadeva ca । amānakḷptisanmānavyavasthātyalpatābhavāḥ । viśeṣadṛṣṭivākye ca puṃśaktiḥ sunidarśanam ।
alaukikatvamādhikyaṃ svātantryaṃ nirṇayapramāḥ । pūrvapakṣagāḥ pūrvapakṣasambandhinyaḥ । nirṇayapramāḥ siddhāntanirṇayārthāni pramāṇāni । saṃdhye sṛṣṭirāha hi ।
। oṃ sandhye sṛṣṭirāha hi oṃ । yoneḥ śarīramityetadavasānaiḥ sūtrairjīvasya janmāvagatam । jātasya ca svapanādyavasthāsambandhaḥ prasiddhaḥ । tatra svapnāvasthāpravartakatvalakṣaṇo mahimābhagavato atrādhikaraṇe nirṇīyate ।
tathāhi । svapno nāmārthajñānātmakaḥ । tatra tāvatsvāpnārthānāṃ karituragādīnāṃ parameśvarāyattatā nopapadyate । asatyatvāt ।
na tāvadime anādinityāḥ । svapnāvasthātaḥ prāgūrdhvaṃ copalabdhiprasaṅgāt । nahi vidyamānā apyupalabdhisādhaneṣu cakṣurādiṣvanuparateṣu nopalabhyante, upalabhyante copapatteriti sambhavati । nacānyatra gatāḥ ।
anyairapyanupalambhāt । madyamaparimāṇaścaite dṛśyante । naca tathāvidhamanādinityaṃ kimapi dṛṣṭam । nāpyutpattināśavantaḥ ।
tathātve api prāgūrdhvamupalambhaprasakteḥ । naca vācyaṃ vidyudādivattadaivotpattirvināśaśceti । itthambhāve pramāṇābhāvāt । prāḍmṛdādīnāmūrdhvaṃ kapālādīnāṃ copalambhāpatteśca ।
nacaiteṣāṃ tatkālīnajanmanyupādānaṃ nimittaṃ ca paśyāmaḥ । kartā ca na tāvajjīvātmā । draṣṭurnirvyāpāratvāt । aparasya cādarśanāt ।
nāpīśvaraḥ । pramāṇābhāvāt । bhrāntitvaṃ caiteṣām,"svāpnamāyāsarūpaḥ'; iti"svāpnamanoratho yathā'; ityādiśrutismṛtibhyāmāvedyate । śiṣyamapavyākhyānānuvāde vakṣyāmaḥ ।
tadevaṃ na svāpnānāmarthānāmīśvarādhīnatvam । nāpi tajjñānasya । tasyāpi nimittābhāvenāparamārthatvāt । natāvaccakṣurādīnāṃ ta nnimittatvam ।
teṣāmuparatatvāt । nāpi manasaḥ । rūpādimatyarthe sāmarthyābhāvāt । ata eva na sākṣiṇaḥ ।
sa indriyāpravṛttau liṅgaśabdayorapi nāvakāśaḥ । aparokṣākāraṃ cedamavabhāsate । ato arthajñānarūpā svāpnāvasthā neśvarādhīneti prāpte tatpratividhānāyopodghātamāha- vāsanā iti । saṃdhye sṛṣṭirāha hi ।
nirmātāraṃ caike putrādayaś ca । māyāmātraṃ tu kārtsnyenānabhivyaktasvarūpatvāt । vāsanāḥ sarvavastūnāmanādyanubhavāgatāḥ । santyevāśeṣajīvānāmanādimanasi sthitāḥ ।
bhāvanāparanāmakāḥ saṃskārāḥ । sarvagrahaṇaprayojanamuttaratra bhaviṣyati । nanu bhāvanākhyasaṃskāro anubhavajanyaḥ । naca sarvajīvānāṃ sarvavastvanubhavo asti ।
tatkathamaśeṣajīvānāṃ sarvavastuvāsanāḥ santyevetyata uktam- anādīti । anādyanubhavapravāhotpannāḥ । vāsanānāmātmasamavetatvaṃ vaiśeṣikādibhirabhyupagatam । tannirāsārthamuktaṃ manasi sthitā iti ।
jātāvekavacanam । sādito manasaḥ kathamanādivāsanāsambandha ityata uktam- anādīti । etadeva prapañcayati- triguṇātmakamiti । triguṇātmakaṃ mano astyeva yāvanmuktiḥ sadātanam ।
tatraivāśeṣasaṃskārāḥ sañcīyante sadaiva ca । manasa eva saṃskārāśrayatvaṃ nātmana itayatropapattisūcanāya triguṇātmakamityuktam । guṇātmakamityevokte parimāṇādiguṇātmakamityapi pratītiḥ syāt । tadātmano api samānamityatastrigrahaṇam ।
tathāca jīvātmā na bhāvanāśrayaḥ sattvādiguṇānātmakatvādīśvaravat । bhāvanā vā sattvādiguṇātmakadravyāśrayā saṃskāratvādvegādivat । tacca pariśeṣānmana evetyuktaṃ bhavati । sattvādiguṇānabhyupagantāraṃ prati tu tatsthāne acetanapadaṃ prayoktavyam ।
triguṇātmakagrahaṇaṃ svarūpakathanam । astyeva sarva deti śeṣaḥ । tathā sati mokṣe api sattvātsvapnādyavasthāpattirityata uktaṃ vivṛṇoti- yāvaditi । yadyapi manaḥ svarūpeṇa nityameva tathāpi jīvasambandhastasya mokṣāvadhirityata idamuktam ।
tadvai jaivaṃ mano yenānandyeta bhavatīti sūktāvapyātmano manaḥsambandhaśravaṇātkathaṃ yāvanmuktirityuktamityato vā triguṇātmakamityuktam । ātmasvarūpamanaso muktau sattve api jaḍamano abhipretyāyamavadhirukta iti । castasmādityarthe । tatraiva na tvātmani ।
"etasmājjāyate prāṇo manaḥ sarvendriyāṇi ca'; iti manaso janmaśravaṇātkathamanāditvamucyata ityata āha- sūkṣmatveneti । sūkṣmatvena laye sacca prākṛtairupacīyate । sṛṣṭikāle yadā tanna kutaḥ saṃsārasaṃsthitiḥ । caśabda evārthe ।
prākṛtaiḥ ahaṅkārādyaiḥ । mana iti vartate । pralaye sato apyupacayāpekṣayā janmaśrutiriti bhāvaḥ । kuta eṣā kalpanā ।
mukhyārthe bādhakasadbhāvādityāha- yadeti । yadi mano mukhyata eva janimatsyāttadā pralaye tanna syāt । yadi ca pralaye tanna syāttadā'tmanaḥ saṃsārāvasthānaṃ na syāt । naca mā bhūtpralaye saṃsārāvasthānamiti yuktam ।
muktānāṃ punaḥ saṃsārānupapattyā sṛṣṭayanupapattiprasaṅgāt । avidyākāmakarmādyadhīnaḥ saṃsāra iti cenna । avidyādereva saṃsāratvāt,"manaḥ paraṃ kāraṇamāmananti'; ityādismṛtivirodhācca । tathāca śrutiḥ ।
"nityaṃ mano anāditvānna hyamanāḥ pumāṃstiṣṭhati'; iti । pumānsaṃsārītyarthaḥ । kimato yadyevaṃ sarvavastvanubhavāhitasaṃskārasadbhāva ityata āha- saṃskārairiti । saṃskārairbhagavāneva sṛṣṭvā nānāvidhaṃ jagat ।
svapnakāle darśayati । atra sṛṣṭvetyanenānādinityatvapakṣadoṣā anabhyupagamenaiva nirastāḥ । svapnakāla eva sṛṣṭvetyanena prāgūrdhvaṃ copalambhaprasaṅgo nirākṛtaḥ । sṛṣṭeḥ saṃhāropalakṣaṇatvāt ।
saṃskārairityupādānakīrtanam । naca teṣāṃ guṇatvenopādānatvānupapattiḥ । manovṛttitvena dravyatvāt । saṃskārāṇāṃ cātīndriyatvena tryaṇukajanmavināśayoriva prāgūrdhvaṃ cānupalambho na doṣāya ।
bhagavāniti kartṛnirdeśaḥ । tadaiva sṛṣṭisaṃhārakaraṇamasambhāvitamityato aśakyakartṛtāśaktisūcanāya bhagavānityuktam । evaṃ ca satyadṛṣṭādinimittaṃ prasiddhameva । na kevalamarthānāṃ satyatvasambhavena bhagavadadhīnatvam, api tu tajjñānasyāpītyuktaṃ darśayatīti ।
jīvāyeti śeṣaḥ । darśanasādhanaṃ ca mana eveti vakṣyati । darśanaṃ cānubhavo vivakṣitaḥ । tena smaraṇamevaitaditi mataṃ nirastaṃ bhavati ।
smaraṇatvaṃ khalvasya taccihnasya tadityullekhasya sadbhāvādvā kalpyate । asannihitagocaratvādvā saṃskāraprabhavatvādvā । nādyaḥ । idamityullekhena tadabhāvāt ।
ata eva smṛtiviparyāso ayamiti cenna । smṛtitvasyaivāsiddheḥ । na dvitīyaḥ । viṣayasānnidhyasyopapāditatvāt ।
na tṛtīyaḥ । padārthajanmani saṃskārasyopakṣīṇatvenāsiddheḥ । tasmādyathā manorathe dhyāne vā saṃskārayonīnarthānmanasānubhavatyevaṃ svapne apīti kimanupapannam । iyāṃstu viśeṣaḥ ।
manorathādau prayatnapūrvikā padārthasṛṣṭiḥ । svapne punarīśva rādhīnaiveti । apare tu bhavatyevāyamanubhavaḥ । kintu jāgarānubhūtasmartavyārtha eveti manyante ।
tadapyasat । tathāhi । kimayamanubhavo yathārtha utāyathārthaḥ । nādyaḥ ।
bāhyārthānāṃ deśakālaviprakṛṣṭatvena tadanupapatteḥ । dvitīye vaktavyaṃ kimayamagaje gajatvollekhītyayamayathārthaḥ, kiṃvā gaja evāsannikṛṣṭe sannikṛṣṭatvollekhītyayathārthaḥ । ādye nāyaṃ gajaḥ kintu gavaya eveti bādodayaḥ syāt । dvitīye nāyaṃ sannikṛṣṭaḥ kinnāma viprakṛṣṭa iti bādho bhavet ।
na caitadasti । tasmātsaṃskāraprabhavasannikṛṣṭasatyārthapramitireveyamiti yuktam । kathaṃ tarhi śrutismṛtiṣu svapnapratīterbhrāntitvamucyata ityata āha- bhrāntiriti । bhrāntirjāgrattvameva hi ।
jāgrattvamiti tatpratītimupalakṣayati । eveti padārthasvarūpaṃ vyāvartayati । jāgrattvaṃ jāgarānubhūtapadārthairekatvam । svapne hi tātkālikatayādṛṣṭacarāneva tanayādīndṛṣṭacaratayānusandhatte ।
yadvā jāgrattvaṃ nāma gaganādīnāṃ nityatvādikam । ghaṭādīnāṃ mṛdādyupādānakatvaṃ bāhyārthakriyākṣamatvamityādi grāhyam । jāgrattvapratīterbhrāntitvāttadviṣayaṃ śrutyādikamiti bhāvaḥ । syādetat ।
jāgrattvasyāpi saṃskāro astyeveti sopādānatvasambhavātkathaṃ tatpratītiḥ bhrāntirityucyate । anyathār'thapratītirapi bhrāntiḥ syādaviśeṣāditi । maivam । nahi vayaṃ kāraṇasāmagrīsambhavamātreṇārthānāṃ satyatāmātiṣṭhāmahe ।
kintu bādhābhāveneti vakṣyāmaḥ । sāmagṣabhāvenāsatyatvaṃ bruvāṇaṃ prati tu tadasiddhi revāveditā । asti ca jāgrattā pratīterbādhaḥ । svāpna evāyaṃ na jāgarānubhūta ityādyudayāt ।
tadidamuktaṃ hiśabdena । jāgrattvrapratītireva bhrāntirityayuktam । arthānāmapi keṣāñcidasattvena tatpratīterapi bhrāntitvāt । svapne api svaśiracchedādayo api pratīyante ।
naca tadutpattāvupādānamasti । ananubhūtatvena saṃskārodayāyogāt । ananubhūte api saṃskārodayābhyupagame"adṛṣṭe cāśruteḥ'; ityādiśrutismṛtivirodhaḥ syāt । kadācidananubhūtārthasmṛtirapyāpadyeta ।
tato yadyapi sākṣātsvaśiracchedāderbādho nāsti tathāpi kāraṇānupapattyāsattvamaṅgīkāryamevetyata āha- adṛṣṭe ceti । adṛṣṭe cāśrute bhāve na bhāva upajāyate । adṛṣṭādaśrutād bhāvānna bhāva upajāyate । iti śrutipurāṇoktiranāditvāttu yujyate ।
bhāve padārthe । bhāvo vāsanā । pañcamī saptamyarthe । uktirityataḥ parastuśabdo boddhavyaḥ ।
anāditvāt saṃsārasyeti śeṣaḥ । saṃsārasyānāditvātkvacijjanmani svaśiraścchedāderapyanubhavasambhavena saṃskāropapatteḥ । satyatve api śrutipurāṇoktiryujyata eva, na tu viruddhayate । vināpyanubhavena saṃskārodayābhyupagame hi sā viruddhayeteti ।
atrāśrutagrahaṇenātrāpi janmani śravaṇajanitasaṃskāraḥ sambhavatīti sūcyate । yatra tu śravaṇādyapi nāsti tatrānāditvaṃ niveśitam । anena yatpūrvaṃ sarvagrahaṇaṃ kṛtaṃ tadupapattaye vānādyanubhavaparamparoktā tasya sarvasyopayogaḥ kathito bhavati । nanu śaśaviṣāṇādipratītau katham ।
nahi bhavāntare api tadanubhavaḥ sambhavati । yathāpūrvamiti sarvakalpānāmekavidhatvaśravaṇāt । maivam । śaśaviṣāṇādipramābhāve api śabdādinā bhrāntisambhavena saṃskāropapatteḥ ।
yena tu śaśaviṣāṇādikaṃ bhrāntyāpi na pratipannaṃ tasya katham । nahi sarvatra bhrāmyatīti niyamo asti । nāpi svapne na tatpaśyatīti niyantuṃ śakyate । ucyate ।
kimatra śaśādīnāṃ viṣāṇādīnāṃ copādānāsambhavenāsattvamucyate । uta śaśatvādiviṣāṇitvādisāmānādhikaraṇyādeḥ । ādyaṃ nirākaroti- kadāciditi । kadācid darśanāyogyaṃ yat tatrāpi vibhāgataḥ ।
dṛṣṭaṃ । yatsvapne dṛśyata iti śeṣaḥ । vibhāgataḥ sāmānādhiraṇyena vinā dṛṣṭaṃ jāgare । yadyapi śaśatvaviṣāṇitvādīnāṃ sāmānādhikaraṇyaṃ śaśaviṣāṇādisambandhaviśeṣo vā jāgare nānubhūtastathāpi viviktaṃ śaśatvādikamanubhūtameveti tatsaṃskārasambhave na śaśādīnāmasattvaṃ vācyamiti ।
dvitīye sampratipattimuttaramāha- sameti । samānādhikaraṇaṃ dṛśyate ca sa ca bhramaḥ । bhāvapradhāno nirdeśaḥ । upalakṣaṇaṃ caitat ।
dṛśyata ityatra prakṛtyarthaṃ sa iti parāmṛśati । yadityanuvartate । atra svapne na kevalaṃ jāgrattvamiti cārthaḥ । yasyopādānaṃ sambhavati bādhaśca nāsti ।
tadeva hi prāgevaśabdena vyavacchinnamiti bhāvaḥ । bhavedetatsarvaṃ yadi svāpnārthānāṃ jāgaropalabdhānāmiva spaṣṭatayā bāhyārthakriyāsāmarthyalakṣaṇā nāsti । anyathā sā syādityarthaḥ । dṛṣṭaṃ samānādhikaraṇaṃ dṛśyate ca sa ca bhramaḥ ।
ayamabhisandhiḥ । svāpnāstāvadghaṭādayo nāsanto bādhābhāvāt । nāpyanādinityāḥ । pūrvottaramanupalambhāt ।
na nirupādānotpattirupapannā । tato avaśyamupādāne anusaraṇīye । na tāvadbāhya mṛdādyupādānāḥ । bāhyārthakriyāsāmarthyarahitatvāt ।
vimato ghaṭo na bāhyamṛdādyupādānako bāhyamṛdādyupādānako bāhyamṛdādyupādānakāryakriyārahitatvāt iti prayogāt । anyathā tatprasaṅgāt । nacopādānāntaramasti । tataḥ pariśeṣādvāsanopādānakā eveti ।
caśabdena bhagavatkartṛkatve tātkālikotpattivināśitve ca pariśeṣam"ya eṣa supteṣu jāgarti'"etasmāddhayeva putro jāyate'"na tatra rathāḥ'; ityādiśrutiṃ ca pramāṇaṃ samuccinoti । tadanena prabandhena sandhye sṛṣṭirāha hi । nirmātāraṃ caike putrādayaśca । māyāmātraṃ tu kātsnaryenānabhivyaktasvarūpatvāditi trisūtrī vyākhyātā bhavati ।
anye punaranyathaitāni sūtrāṇi vyācakṣate । tathāhi । "na tatra rathā na rathayogā na panthāno bhavantyatha rathānrathayogānpathaḥ sṛjate'; ityādi śrūyate । tatra saṃśayaḥ ।
kiṃ prabodha iva svapne api pāramārthikī sṛṣṭirāhosvinmāyāmayīti । tatra tāvatpratipadyante । sandhye sṛṣṭirāha hi । prabodha samprasāda sthānayoḥ sandhau, bhavatīti sandhyaṃ svāpnasthānam ।
tatra tathārūpaiva sṛṣṭiḥ । kutaḥ । yataḥ pramāṇabhūtā śrutirevamāha । "atha rathānrathayogānpathaḥ sṛjate'; ityādi ।
nirmātāraṃ caike putrādayaśca । api caike śākhinaḥ sandhye kāmānāṃ nirmātāramātmānamāmananti । "ya eṣa supteṣu jāgarti kāmaṃ kāmaṃ puruṣo nirmimāṇaḥ'; iti । putrādayaśca tatra kāmā abhipreyante kāmyanta iti, na punaricchāviśeṣāḥ ।
"śatāyuṣaḥ putrapautrānvṛṇīṣva'; iti prakṛteṣu putrādiṣu"kāmānāṃ tvā kāmabhājaṃ karomi'; iti kāmaśabdasya prayuktatvāt । prājñaṃ cainaṃ nirmātāraṃ prakaraṇavākyaśeṣābhyāṃ pratīmaḥ । "anyatra dharmādanyatrādharmāt'; ityādeḥ prājñasya hīdaṃ prakaraṇam । vākyaśeṣo api"tadeva śukraṃ tadbrahma'; ityādiḥ ।
prājñakartṛkā ca sṛṣṭi yathārūpā sandhye sṛṣṭiriti । evaṃ prāpte pratyāha- māyāmātraṃ tu kātsnaryenānabhivyaktasvarūpatvāt । tuśabdaḥ pakṣaṃ vyāvartayati । māyetyanādiranirvācyāvidyocyate ।
māyaiva sandhye sṛṣṭirna paramārthagandho apyasti । kutaḥ । māyetyanādiranirvācya'vidyocyate । māyaiva sandhye sṛṣṭirna paramārthagandho apyasti ।
kutaḥ । kātsnaryenānabhivyaktasvarūpatvāt । deśakālanimittasampattirabādhaśca kātsnaryaṃ tenābhivyaktasvarūpatvābhāvāt । tathāhi ।
na tāvatsvapne rathādīnāmucito deśaḥ sambhavati । nahi saṃvṛte dehadeśe rathādayo avakāśaṃ labheran । naca vācyaṃ"bahiḥ kulāyādamṛtaścaritvā'; iti śruteḥ sthitigatipratyayabhedācca bahirdehātsvapnaṃ paśyatīti । suptasya jantoryojanaśatāntaritaṃ deśaṃ kṣaṇamātreṇa paryetuṃ viparyetu ca tataḥ sāmarthyā sambhavāt ।
kvacicca pratyāgamanavarjitaḥ svapno bhavati । kuruṣvahamadya śayānaḥ svapne pāñcālānadhigataśca pratibuddhaśceti । dehāccedapeyātpāñcāleṣu pratibudhyeta । kuruṣveva tu pratibudhyate ।
yena cāyaṃ dehena deśāntarāṇi svapne paśyati, na tāni tathābhūtānyeva bhavanti । paridhāvaṃścetpaśyejjāgradvadbhūtamarthamākalayet । darśayati ca śrutirantareva svapnaṃ"sve śarīre yathākāmaṃ parivartate'; iti । ataśca śrutyupapattiviredhādbahiḥ śrutiranupakāritvasāmyādgauṇī vyākhyeyā ।
sthitigatipratyayabhedaśca bhrānto abhyupeyaḥ । kālavisaṃvādo api svapne bhavati । rajanyāṃ supto hi vāsaraṃ bhārate varṣe manyante । tathā muhūrtamātramapi varṣam ।
nimittānyapi svapne na buddhaye karmaṇe voci tāni vidyante । bādhyante caite rathādayaḥ svapne dṛṣṭāḥ prabodhe । svapne eva caite sulabhabādhā bhavanti । ādyantayorvyabhicāradarśanāt ।
ratho ayamiti hi kadācitsvapne nirdhāritaḥ kṣaṇena manuṣyaḥ sampadyate । manuṣyo ayamiti nirdhāritaḥ kṣaṇena vṛkṣaḥ । spaṣṭaṃ cābhāvaṃ rathādīnāṃ svapne śrāvayati śāstram । "na tatra rathā na rathayogā na panthāno bhavanti'; ityādi ।
tasmānmāyāmātraṃ svapanadarśanam । apara āha kātsnaryenānabhivyaktasvarapūtvād draṣṭubhirnnatvādinā nirvaktumaśakyatvāt । tathāhi । svāpnānāṃ rathādīnāṃ draṣṭurbhedo abhedo bhedābhedo vā ।
na tāvadbhedaḥ । pāśvarsthānāmapi tadupalambhaprasaṅgāt । āntaratvasya cānucitatvāt । nāpyabhedaḥ ।
ekasyāvicitrasya vicitrānekātmakatāyā vinā bhrāntimanupapatteḥ । bhedapratyayavirodhācca । naca bhedābhedau । vyāghātāt ।
ato anirvācyāvidyālāsa evāyamiti । sūcakaśca hi śruter ācakṣate ca tadvidaḥ । sūcakaśca hi śruterācakṣate ca tadvidaḥ । māyāmātratvāttarhi na kaścitsvapne paramārthagandha iti netyucyate ।
sūcakaśca hi svapno bhavati bhaviṣyatoḥ sādhvasādhunoḥ । kutaḥ । yadā karmasvityādiśruteḥ । ācakṣate ca svapnādhyāyavidaḥ ।
tatra bhavatu sūcyamānasya satyatvam । sūcakasya tu vaitathyameveti bhāvaḥ । yaduktam"āha hi'; iti । tadevaṃ sati bhāktaṃ vyākhyeyam ।
suptau hi svapnadarśananimittasukṛtaduṣkṛtakartṛtvādrathādīnāṃ kartetyucyate । nirmāṇaśrutirapyevaṃ bhāktā vyākhyeyā । yadapyuktaṃ prājñamenaṃ nirmātāramāmanantīti tadapyasat । śrutyantare"svayaṃ vihṛtya svayaṃ nirmāya'; iti jīvavyāpāraśravaṇāt ।
aparastvetadarthameva sūcakaśceti sūtraṃ vyākhyātavān । śubhāśubhasūcako hi svapnaḥ । nahi prājñasya śubhāśubhayogo avakalpata iti । jīvasyaiva tadeva śuklamiti vākyaśeṣe jīvabhāvaṃ vyāvartya brahmabhāva upadiśyate tattvamasītyādivaditi na brahmaprakaraṇaṃ viruddhaya te ।
astu vā svapne api prājñavyavahāraḥ । na tāvatā viyadādivatsvapnasya satyatvam । vaiṣamyasyoktatvāt । viyadādiprapañco apyasatya evetyupapāditaṃ cārambhaṇādhikaraṇe ।
brahmātmatvadarśanādviyadādiprapañco bādhyate । sandhyāśrayastu pratidinamityato vaiśeṣikamidaṃ sandhyasya māyāmātratvamu ditam । parābhidhyānāttu tirohitaṃ tato hyasya bandhaviparyayau । nanyagneraṃśasya viṣphuliṅgasya yathā dahanaprakāśanaśaktī bhavatastatheśvarāṃśasya jīvasyāpi jñānaiśvaryaśaktibhyāṃ bhāvyam ।
tataśca sāṅkalpikī sṛṣṭiḥ syādityasyedamuttaram । satyamastyeveśvarasādharmyaṃ jīvasya kintu tirohitam । tattu parameśvarābhidhyānādevāvirbhavati । kutaḥ ।
tato hīśvarāddhetorasya jīvasya bandhamokṣau bhavataḥ । dehayogādvā so api । kasmājjīvasya jñānaiśvaryatiraskāro bhavati । viṣphuliṅgavadatiraskāro hi yukta ityatredamuttaram ।
so api tiraskāro jīvasya dehayogāt । avidyāpratyupasthāpitanāmarūpakṛtadehendriyamanobuddhiviṣayavedanādyupādhiyogāttadavivekabhramakṛto bhavati । yathāraṇiyogādagneḥ । kimanayā kalpanayā ।
anya evāstu jīvaḥ parameśvarādityetadvāśabdena । vyavacchinatti । maivam । tattvamasyādiśrutivirodhāditi ।
tadidamanupapannaṃ vyākhyānam । tathāhi । yattātsvapnasṛṣṭeḥ pāramārthikatvapratipādakaṃ sūtradvayaṃ pūrvapīnuvādaparamiti tattadā pratīmo yadi māyāmātramityanirvācyatvapratijñā syāt । nacaivam ।
tatpratipādakapramāṇābhāvāt । nanūktaṃ kātsnaryenānabhivyaktasvarūpatvāditi deśakālanimittasampattyabādharāhityaṃ tathā bhinnatvādinā nirūpayitumaśakyatvaṃ ca । maivam । tasyānupapannatvāt ।
tatra yaddeśādirāhityamupapāditam । tatsūtrārthaspaṣṭīkaraṇenaivābhāsībhaviṣyatītyāśayavān bhedādivikalpapraśnena yat dūṣaṇamuktaṃ tatra praśna evāsāvanupapanno dūre dūṣaṇābhidhānamityāha- bheda iti । bhedo abhedo athavā dvandvamiti praśno na yujyate । draṣṭuḥ svapnasya ।
draṣṭurdevadattātsvapnasya svapnopalabhyasya rathādeḥ kiṃ bhedo athābhedo dvandvaṃ bhedābhedau veti vikalpa praśno na yujyate । kuta ityata āha- dṛṣṭatvāditi । dṛṣṭatvād bhedasyaivākhilairjanaiḥ । draṣṭuḥ svapnasyetyanuvartate ।
sandehamūlo hi vikalpapraśnaḥ । naca prakṛte sandehaḥ sambhavati । svapnataddraṣṣorbhedasyaivākhilairjanairdṛṣṭatvena vipratipatterabhāvāt । syādetat ।
mā bhūdvipratipattimūlo ayaṃ saṃśayaḥ । samānadharmajastu bhaviṣyati । kiñcidvastu draṣṭurbhinnaṃ bhavati kiñcidabhinnaṃ kiñcidbhinnābhinnam । vastu cedamato bhinnamabhinnaṃ vetyādisaṃśayo bhavediti ।
maivam । saṃśayo hi kiṃ samānadharmadarśanamātrādbhavati । uta nirṇāyakābhāvasahakṛtāt । nādyaḥ ।
sarvatra sandehotpādaprasaṅgāt । asti hi sarvatra kiñcit sādharmyam । tadanivṛttiprasaṅgācca । nahi samāno dharmaḥ kadāpi nivartate ।
dvitīye tu kathamatra sandehaḥ । bhedasyaivākhilairjanairdṛṣṭatvena nirṇāyakābhāvasyaivāsiddheḥ । atha matam । bhedo hi kaścitparamārtho dṛṣṭo yathā stambhakumbhayoḥ ।
kaści daparamārtho yathā candramasoḥ । dṛśyate cāyaṃ bhedastato bhavedeva sandeha iti । etadapi na । tathā sati yathāsaṃśayaṃ vikalpapraśnasya kāryatvāt ।
sa evānayā vācobhaṅgayā kriyata iti cenna । pratītirapi hi na kevalā saṃśayaheturbhavati । sarvatra prasaṅgāt । tadanivṛttiprasaṅgācca ।
viśeṣapratītyā hi tannivṛttireṣyavyā । tatrāpi ca sandeho avaskandata eva । kintu vipratipattyādikaluṣitā । nacātra tadastītyuktam ।
autsargikaṃ hi pratītīnāṃ yāthāthyarm । anyathātvaṃ tvapavādam । tadevaṃ siddhaviṣayatvātpraśna evāyamanupapannaḥ । nanu ca bhedapakṣamevāṅgīkṛtya tatrokto doṣaḥ śakyata eva parihartum ।
manoyonitvena sukhādivatpārśvasthānupalambhasambhavāt । tatkimanena praśnakhaṇḍena । satyam । tathāpi prativādissvakhilaṃ nopekṣāmarhatīti śiṣyāṃcchikṣayitumetat ।
tathāca vakṣyati । yuktipādavyutpāditanyāyaśeṣaṃ prasaṅgena vyutpādayituṃ ca । iha ca tadvyutpādanasyopayogaṃ leśato darśayiṣyāmaḥ । siddhe arthe saṃśayo na yujyate ।
tato vikalpapraśno apītyuktam । tatra na yujyata iti ko arthaḥ । na tāvannotpadyata iti । saṃśayavikalpapraśnotpatteḥ pramitatvāt ।
na cotpanno api niṣkāraṇa iti । akāraṇakāryotpatteḥ pramāṇaviruddhatvāt । nāpyatatkāraṇādutpanna iti । yata utpannastasyaiva kāraṇatvena vyāhatatvāt ।
nacānyadanupapannatvamastītyata āha- praśneti । vikalpapraśnadoṣāḥḍha । pramāṇavyāhatiḥ siddhārthataiveti na pṛthaguktaḥ । svavyāhatiryathā ।
vandhyā kiṃ putravatī na veti । asaṅgatiryathā । īśvaraḥ sukhītyukte prapañcasya kṣaṇikatve kiṃ pratyakṣaṃ pramāṇamutānumitiriti । siddhārthasya tu prakṛtaiva ।
vaiphalatyaṃ yathā । kākasyāṣyau daśa vā dantā iti । vaiphalyamityataḥparamitiśabdo adhyāhāryaḥ । ayamabhisandhiḥ ।
svavyāhatyādikaṃ tāvattrayaṃ praśnadūṣaṇaṃ bhavatyeva । prāmāṇikaiḥ parigaṇitatvāt । tasyānupapannatā kīdṛśī yena dūṣaṇatvamiti vaktavyam । atha manyeta ।
avyā hatyādikamarthapratyayanāṅgam । vyāhatādikaṃ ca bruvāṇastanna pratyeti viparītaṃ ca pratyetītyanumīyate । ato apratipattivipratipattiliṅgatvādanupapannamiti । evaṃ tarhi siddhārthatāpyevameveti kathaṃ na doṣaḥ ।
vikalpapraśno hi sandehamūlaḥ । sandehaśca samānadharmadarśanādinā nirṇāyakābhāvasahakṛtena bhavati । samānadharmādyabhāve vā nirṇāyakasadbhāve api vā yaḥ sandigdhe vikalpāṃśca pṛcchati sa nūnamavidyāmānameva samānadharmādikaṃ pratipanno na pratipannaśca nirṇāyakasadbhāvamityanumīyate । naca kāryamakāraṇaṃ bhavitumarhati ।
dṛśyate hi sarpabhramādināpi bhayakampādikāryotpāda iti । nanu granthāstāvadime vādakathāprakriyayā pravṛttāḥ । naca vāde nigrahasthānamasti । tasya tattvanirṇayāvasānatvāt ।
nahi vādiprativādinoranyarasminpratijñāhānyādinā nigṛhīte satyantarapakṣanirṇayaḥ siddhayati । punaḥ samyak pratipādya pratyavasthānasambhavāt । yattu vādasūtre"siddhāntāviruddhaḥ pañcāvayavopapannaḥ'; ityapasiddhāntādernigrahasthānatvaṃ sūcitam । tadapi vādasyānyatarapakṣaniṇaryāvasānatvavirodhādanupapannam ।
yadi ca vāde apasiddhāntādīni kānicinnigrahasthānāni syustadāparaṇyapi kasmānna syuḥ । tattvanirṇayāvasānatvaviro dhasyobhayatra sāmyāt । pratijñāhānyādinā nigrahe vītarāgatvahā niḥ syāditi cet । samamapasiddhāntadāvapīti ।
ato vāde nigrahasthānābhāvātkathaṃ praśnadoṣodbhavanamityata āha- na tairiti । na taiḥ syāt tattvanirṇayaḥ । taiḥ svavyāhatādipraśnaiḥ । svavyāhatādipraśnāstattvanirṇayavirodhina ityarthaḥ ।
nahi siddhe apyarthe sandihānaḥ śatenāpi pramāṇānāṃ tattvaṃ pratipādayituṃ śakyate । tatrāpi sandehānivāraṇāt । tataḥ kimityata āha- tattveti । tattvanirṇayavailomyaṃ syād vāde api hi nigrahaḥ ।
na kevalaṃ jalpavitaṇḍayoreva nigrahasthānasadbhāvaḥ kintu vāde api । nigṛhyate aneneti nigraho nigrahasthānaṃ syādeva । ayaṃ tu viśeṣaḥ । na jalpavitaṇḍayoriva samastam ।
api tu yāvattattvanirṇayavirodhi tāvadeva । siddhapraśnādikaṃ ca tattvanirṇayavirodhītyuktam, tatkuto vāde na nigrahasthānamiti । yo hi yadarthaṃ pravartate sa tadviruddhamācarankathaṃ nāparādhī syāditi hiśabdārthaḥ । nigrahanimittaniṣkarṣārthaṃ vailomyamiti bhāvapratyayaḥ ।
nanvevaṃ tarhi vādasya tattvanirṇayārthatvaṃ vyāha nyate । tathāca vijayārthatvena jalpādito vyāvṛttiśca na syāt । tadvadeva savarnigrahasthānasadbhāvo api syādityata āha- udbhāvanīyameveti । udbhāvanīyameva syānna kathāvasitirbhavet ।
vijigīṣukathāyāṃ tu kathāvasitikāraṇam । tattvanirṇayavailomyaṃ vāda ityanuvartate । avasītayate anenetyavasitiḥ । vijigīṣukathāyāṃ jalpavitaṇḍālakṣaṇāyām ।
kathāvasitikāraṇaṃ sarvamapi nigrahasthānamiti śeṣaḥ । etaduktaṃ bhavati । vāde kiñcidasambhāvitameva । yathā vikṣepādi ।
tasyājñānasaṃgūhanādyarthatvāt । tattvanirṇinīṣośca tatrānarthitvāt । kiñcitsambhāvitamapyanudbhāvyam । yathānanubhāṣaṇādi ।
tasyobhayābhilaṣitattvanirṇayāvirodhitvena tadudbhāvanasya vyarthatvāt । kiñcidudbhāvyamātraṃ yathā pratijñāvirodhādikaṃ prakṛtam । tasya tattvanirṇayavirodhitvena tadudbhāvanasya tyājanena tattvanirṇayāṅgatvāt । vādāvasānaṃ tvanyatarasya sādhanadūṣaṇayoḥ sthitayoranya smiṃśca nissādhadūṣaṇe sati bhavati ।
sa eva hi tattvanirṇaya iti । jalpavitaṇḍayostu sarvamapi nigrahasthānaṃ sambhāvitaṃ codbhāvyaṃ ca । udbhāvitaṃ ca kathāṃ cāvasāyayati । tayorvijayārthatvāt ।
sarvasya vijayasādhanatvāt । ato na kaściddoṣa iti । evaṃ siddhārthaviṣayatvaṃ praśnasya dūṣaṇamudbhāvyaṃ cetyupapādya taddūṣaṇatvānabhyupagame atiprasaṅgaṃ sūcayitumāha- parihāre apīti । parihāre api siddhatvaṃ dūṣaṇaṃ prativādinaḥ ।
pratijñāyāṃ । na kevalaṃ siddhaviṣayatvaṃ praśnadūṣaṇaṃ kinnāma parihare apyuttare apyarthasya siddhatvaṃ dūṣaṇam । iyāṃstu viśeṣaḥ । praśne tu pṛcchyamānārthasya praṣṭuḥ siddhatvaṃ dūṣaṇam ।
pratiyoginastu siddhatvaṃ nyāyyameva । anyathā pratipādakatvānupapatteriti । tatkimuttaravākyārthasya sarvasyāpi prativādisiddhatvaṃ dūṣaṇam । neti brūmaḥ ।
kintu pratijñārthasyaiva, parihāre api pratijñāyāmarthasya prativādinaḥ siddhatvaṃ dūṣaṇamiti sambandhaḥ । idamuktaṃ bhavati । yadi svasiddhār thapraśnakaraṇaṃ na dūṣaṇaṃ syāt । tadā prativādisiddhārthapratijñāpi na dūṣaṇaṃ syādaviśeṣāt ।
nanu paraṃ prati sādhanāya pakṣavacanaṃ pratijñā । naca siddhaṃ sādhanamarhati । ataḥ pratijñātvavyāghātāt । prativādisiddhārthatvaṃ dūṣaṇameveti ।
evaṃ tarhi jñīpsāpūrvakaṃ vākyaṃ praśnaḥ । naca jñāte jñīpsā sambhavati । ataḥ praśnatvavyāghātātsvasiddhārthaviṣayatvaṃ kathaṃ na dūṣaṇamiti । atha kimarthaṃ pratijñāyāmityucyata ityata āha- tadanyasyeti ।
tadanyasya siddhataiva hi sādhakā । vyāpakadharmasya sādhyadharmiṇā sambandhastadaparyavasānalabhyaścārthaḥ pratijñār thaḥ । tadanyasya hetvādyarthasya siddhataiva hi sādhyasādhikā bhavati । asiddhasya liṅgādeḥ sādhyasādhakatve atiprasaṅgāt ।
ataḥ pratijñāyāmityaktam । pratijñātārthavyatiriktasyottaravākyārthasya siddhataiva sādhiketyanena tadasiddherdūṣaṇvaṃ labdham । sā cānekaprakārā । tathāhi ।
sādhyadharmiṇo asiddhirāśrayāsiddhiḥ । yathā nṛ śṛṅgamasti śṛṅgatvādgośṛṅgavaditi । sādhyadharmāsiddhiraprasiddhaviśeṣaṇatāparasaṃjñā । yathā śuktirajatādikaṃ sadasadvilakṣaṇaṃ bādhyatvāditi ।
liṅgāsiddhiḥ । yathā vimatamacetanaṃ sadasadvilakṣaṇatvāditi । liṅgasya pakṣadharmatāsiddhiḥ । yathā śabdo nityaścākṣuṣatvāditi ।
vyadhikaraṇāsiddhiḥ । yathā śabdo anityo ghaṭasya kṛtakatvāditi । vyāptyasiddhiḥ । yathā yatsattatkṣaṇikaṃ yathā pradīpaḥ, saṃśca prapañca iti ।
evaṃ viśeṣaṇāsiddhayādayo api draṣṭavyāḥ । tatra sarvāsāmapyasiddhīnāṃ dūṣaṇatve prāpte apavādamāha- āśrayeti । āśrayavyāśrayāsiddhī sādhyasiddhiśca dūṣaṇam । keṣāñcin ।
āśrayāsiddhirvyadhikaraṇāsiddhiḥ sādhyāsiddhiśca yadyapi keṣāñcinnaiyyāyikādīnāṃ mate dūṣaṇam । tathāpi tattvato na ca te doṣāḥ । āśrayāsiddhiranekaprakārā । asadāśrayatvamabhāvāśrayatvamapratītāśrayatvaṃ pakṣīkṛtākāreṇāsattvaṃ siddhasādha natvaṃ ceti ।
tatrādyayordvayoradoṣatvaṃ pratijānīte- naceti । na ca te doṣā vyāptau satyāṃ kathañcana । apratītāśrayatvāderdeṣatvasya siddhatvāt । ata evoktamanyatra"asadāśrayasya'; ityādi ।
"na cātyantābhāvo api'; iti । evamuttaratrāpi jñātavyam । āśrayāsiddhiśabdena dṛṣṭāntasyāśrayahīnatāpi saṅgrāhyā । kutaste na doṣā iti cet ।
kiṃ vyāptyādibhaṅgahetutvena doṣatvamuta satyeva vyāptyādau prakārāntareṇa । nādyaḥ । āśrayāsiddhayādāvapi vyāptyādeḥ sattvāt । dvitīye tvidamupatiṣṭhate ।
vyāptau satyāṃ kathañcana kenāpi prakāreṇa na doṣā iti । vyāptigrahaṇamabādhitaviṣayatvādyupalakṣaṇam । vastuto vyāptāveva tasyopayogānna pṛthaguktam । asyaivārthasya prapañcārthamuttaraḥ prabandhaḥ ।
tatra bhagavadabhāvasyāpi prāmāṇikatvaṃ sadharmakatvaṃ ca prāgeva sādhitam । asadāśrayasya tu kuto duṣṭatvamiti vācyam । kinnaraviṣāṇamasti viṣāṇatvādityāderapi sādhanatvaprasaṅgāt । utāsato nirdharmakatvena sādhyadharmāśrayatvānupapattyā bādhitaviṣayatvena ।
atha sādhanadharmāśrayatvānupapattyā svarūpāsiddhatvena । yadvāsataḥ sakalavyavahārābhājanatvena । yadi vāprāmāṇikasya pramāṇāṅgatāsambhavena । athavāsadāśrayasya vyāptyanupapattyeti ।
ādyaṃ nirākaroti- doṣa iti । doṣo vyāhatirevāsti nṛśṛṅgāstitvasādhane । vyāhatiḥ pramāṇavirodhaḥ । śṛṅgaśabdo hi mahataḥ śissaṃyuktasya rūpavato avayavaviśeṣasya vācako abhipretaḥ syāt ।
atīndriyasya vā kasyacit । ādye pratyakṣeṇa tasya nāstitāvadhāraṇāt । pramāṇabādhitatvenaiva viṣāṇatvasyāsādhanatvānnātiprasaṅgaḥ । dvitīye tviṣyāpādanamiti ।
syādetat । śṛṅgatvaṃ tāvadasādhanamityavivādam । asti ca tatra bādhitaviṣayatvamasadāśrayatvaṃ ca । tatra bādhitaviṣayatvameva tadīyāsādhanatve prayojakaṃ nāsadāśrayatvamiti kuto niyamyata ityata āha- yatreti ।
yatra vyāhatatā nāsti ko atisaṅgo asya sādhane । yasminsādhye vyāhatatā pramāṇabādho nāsti । asya sādhane asadāśrayeṇāpi hetunā kriyamāṇe ko atiprasaṅgaḥ । na ko api doṣaḥ ।
vyāhatatetyupalakṣaṇam । vyabhicārādikaṃ cetyapi draṣṭavyam । etaduktaṃ bhavati । asti tāvadbādhitaviṣayatvasya dūṣaṇatve kṛśānuśaityādisādhanaṃ kṛtakatvādikaṃ doṣāntarāsaṅkīrṇamudāharaṇam ।
tena । tasya dūṣaṇatvaṃ niśninumaḥ । na cāsādāśrayatvasya doṣatve abādhitaviṣayatvādyasaṅkīrṇamudāharaṇamasti । yena tasya doṣatvaṃ pratīmaḥ ।
bādhitaviṣayatvādidoṣāntarābhāve kevalāsadāśrayasya hetutve bādhakābhāvāt । dṛśyate ca tathāvidhasya hetutvam । yathā vandhyāsuto na vaktācetanatvātpāṣāṇavaditi । ato bādhitaviṣayatvenaiva śṛṅgatvamasādhanaṃ nāsadāśrayatveneti niścīyate ।
atha matam । vandhyāsuto vaktā sutatvātsammatavaditi satpratipakṣametatkinna syāt । asadāśrayatābhayasya bhavataiva tyājitatvāditi । maivam ।
tadīyavaktṛtākāryasya kadāpi kenāpyanupalabdhatvena bādhitaviṣayatayā durbalasyāpratipakṣatvāt । nahi bhavati tarakṣoḥ pratipakṣo hariṇaśāvaḥ । avaktṛtvamapi vacanetarakriyākartṛtvamityato acetanatvamapi bādhitaviṣayamiti cenna । vaktṛtvābhāvamātrasya sādhyatvāt ।
nanvabhāvo apyasati kathaṃ, tasya dharmābhāvāditi cenna । dharmāṇāmanekavidhatvāt । keciddhi dharmisamavetā bhavanti । yathā rūpādayaḥ ।
kecidanyasamavetā apyanyamuparañjanīyam । yathā jñānādayo ghaṭādīnām । kecidāśrayasamavāyamapi nāpekṣante kevalaṃ kenacinnirūpyante । yathābhāvaḥ ।
naca vācyamabhāvo api sadbhayāṃ nirūpaṇīya iti । prāgabhāvādyanirūpaṇaprasaṅgāt । ghaṭādeḥ kadācitsattvānnaivamiti cenna । tasya nirūpaṇasamaye anupayogāt ।
pratītyā nirūpakatvamiti cet । samaṃ prakṛte api । śabdābhāsādinā vandhyāsutasyāpi pratītisambhavāt । asiddhaṃ ca sutatvaṃ vandhyāsutasya ।
nacaivaṃ svavacanavyāghātaḥ । kālpanikānuvādena vāstavanirākaraṇāt । kālpanikasya kathaṃ pakṣatvamiti cenna । niṣedhaṃ prati pakṣatve bādhakābhāvāt ।
anyathā parapakṣapratikṣepāyogāt । athācetanatvamapyasiddham । tasya cetanātiriktasvabhāvatvāditi cenna । caitanyavyāvṛttimātrasya hetutvāt ।
abhāvasya cāsato api nirūpaṇamupapadyata ityuktam । mūke anaikāntikaśca satatvahetuḥ । amūkatvena viśeṣaṇe tasya vaktṛtvānatiriktatvena sādhyaviśiṣyatā syāt । etena vikalpitāḥ pakṣāḥ samastā api nirastā bhavantītyāstāṃ vistaraḥ ।
pramāṇa virodhena śṛṅgatvaheturābhāsa ityuktam । atha pramāṇavirodhasyāpi kuto dūṣaṇatvam । vyāptyādyaṅgasākalye sādhyasiddherāvaśyakatvāt । tadabhāve tata evābhāsatvam ।
kiṃ pramāṇabādhenetyata āha- pratyakṣeti । pratyakṣāgamamūlāstu nyāyāḥ sarve bhavanti hi । nyāyābhāsā amūlāḥ syur । tuśabdo avadhāraṇe hiśabdaḥ prasiddhau ।
yasmādityarthe ca । yadyapi niṣedhakahetorniṣedhātmano aprāmāṇikamapyāśrayo dṛṣṭāntadharmī ca kvacidbhavatītyuktam । tathāpi vidhāyakānāṃ vidhirūpāṇāṃ cāśrayeṇāvaśyaṃ pratyakṣāgamagṛhītena bhāvyam । kvacinniṣedhakasya niṣedhātmanaśca niṣedhe, sādhye, kvacitpratiyoginā pratyakṣādigṛhītena bhavitavyam ।
liṅgaṃ ca na svarūpeṇa sādhyapramitimupajanayitumalam । kintu pratyakṣāgamābhyāṃ niścitasvarūpavyāptikam । ityevamanekadhā sarve api nyāyāḥ pratyakṣāgamamūlā eva bhavantīti tāvatprasiddham । yata evaṃ, tasmādamūlāḥ svamūlabhūtapratyakṣāgamaviruddhā nyāyābhāsā eva syuḥ ।
yathā naiśatyādisampanno api paraśuraviṣaye gaganādau na chidāṃ janayati evamanumānānyapyupajīvyatvādinā prabalābhyāṃ pratyakṣāgamābhyāṃ bādhitatvenāviṣaye na pramāmupajanayitumalamityābhāsabhūtānyeveti । nanvanumānamūlo api nyāyo asti । yathā cakṣurādipakṣīkāreṇa pravṛttaḥ । tatkathaṃ pratyakṣāgamamūlāḥ syurityuktamityata āha- nyāyasyeti ।
nyāyasyānyasya tau punaḥ । pratyakṣāgamamūlānnyāyādanyasyāpi nyāyasya tau pratyakṣāgamāveve mūlam । katham । yato mūlabhūtasyāpyanyasya nyāyasya tau punarmūlamityantataḥ sarvathā pratyakṣāgamānatikramāttathoktamiti ।
yadyapyāgamo api pratyakṣamūlastathāpi kvacitpratyakṣasyāpi mūlaṃ bhavatītyato dvayorgrahaṇam । anumānasyāpi kvacittanmūlatve api na svatantrasyetyatastatparityāgaḥ । evaṃ vyāptibhaṅgādyanapekṣamevāviṣayavṛttitvena bādhitasya duṣṭatvamupapāditam । prakārāntaramapyāha- adṛṣṭa iti ।
adṛṣṭe vyabhicāre tu sādhakaṃ taditi sphuṭam । jñāyate sākṣiṇaivādvā । tuśabdo avadhāraṇe । talliṅgaṃ dhūmādikaṃ dahanādisādhyavyabhicāre addhā sarvathāpyadṛṣṭa eva sati tasya sādhakaṃ na tu vyabhicāradarśana iti tāvatsākṣiṇaiva sphuṭaṃ jñāyate ।
kimate yadyadṛṣṭavyabhicārasyaiva liṅgasya sādhyasādhakatvaṃ sākṣisiddhamityata āha- māneti । mānabādhe na tad bhavet । yat sākṣiṇaiva mānatvaṃ mānānāmavasīyate । pramāṇabādhe sati taddṛṣṭāntavyabhicāritvaṃ na bhavet ।
pramāṇabādhenāgnyādeḥ śaityādyapahāre sati tatraiva liṅgasya kṛtakatvādeḥ sādhyavyabhicāradarśanāt । tadanena vyāptibhaṅgahetutayā bādhasya dūṣaṇatvamityuktaṃ bhavati । tatrāyaṃ vivekaḥ । parārthaprayogottarakālamaviṣayavṛttitvamevodbhāvyam ।
na vyāptibhaṅgaḥ । vyāptibhaṅgopapādanāyopajīvyenāviṣayavṛttitvenaivānumānasya duṣṭatve jaghanyapratipattikasya vyāptibhaṅgasyānusaraṇasyānyāyyatvāt । vyāptigrahaṇasamaye tu tadbhaṅgahetutvenaiva । tadānīṃ viṣayasya buddhāvanārūḍhatvāt ।
vyāptibhaṅgasyaiva purasphūtirkatvācceti sākṣiṇaivetyuktam । tatprasaṅgādupapādayati- yaditi । yasmātsarveṣāṃ mānānāṃ jñānānāṃ mānatvaṃ sākṣiṇaivāvasīyate । anyatānavasthādiprasaṅgāt ।
tasmādanumānasyāpi prāmāṇyaṃ tenaiva jñāyata ityuktameva । yadi tarhi prāmāṇyaṃ sākṣivedyaṃ sākṣiṇaḥ prāgupapādito yāthārthyaniyamo bhajyeta । kadācidamānasyāpi hi mānatvaṃ gṛhyate । anyathā viparyayādiśaṅkā pravṛttirna syāt ।
tasya cāyathārthatvaṃ bādhenāvedyate ityata āha- amānasyeti । amānasya tu mānatvaṃ mānasatvāccalaṃ bhavet । mānatvaṃ mānatvagrahaṇaṃ calaṃ bādhitam । amānasya tu yanmānatvaṃ gṛhyate tanmanasaiva ।
na sākṣiṇā । atastasya bādhyatvaṃ na doṣamāvahatīti । atraiṣā prakriyā । sarvamapi jñānaṃ sākṣī gṛhṇāti ।
yadyasya bādho bhaviṣyati tadāpramāṇaṃ na cetpramāṇameveti tatprāmāṇyamapi gṛhṇāti । sati prayojane prāmāṇyādijijñāsāyāṃ parīkṣāmanusṛtya prāmāṇyamaprāmāṇyaṃ vā vyavasthāpayati । alābhe tu parīkṣāyā viśeṣāvadhāraṇādudāste । asyāmavasthāyāṃ rāgādikaluṣitaṃ manaḥ parīkṣā'bhāsasahāyaṃ prāmāṇyādikamavadhārayati ।
tacca kadācidbādhyate kadācinneti । kuta eṣā kalpaneti cetsākṣiṇo yāthārthyaniyamasyaivopāpaditatvāt । vakṣyate caitaditi । adṛṣṭe vyabhicāra iti sādhyavyabhicāriliṅgamapramāṇamityuktam ।
tatra dṛṣṭavyabhicāriliṅgamapramāṇamityuktaṃ । tatra viśeṣamāha- utsargato apīti । utsargato api yat prāptamapavādavivarjitam । vyabhicāryapavādena mānameva bhaviṣyati ।
yalliṅgamutsargataḥ svabhāvenāpavādavivarjitaṃ sādhyavyabhicāravarjitaṃ prāptaṃ niścitamapyapavādena kāraṇaviśeṣeṇaiva vyabhicāri tanmānameva bhaviṣyati । etaduktaṃ bhavati । yathā sādhanasya sādhyasāhityamātraṃ na prāmāṇyayopayogi । kintu nirupādhikameva ।
anyathā sopādhikasādhyasambandhasya, maitrītanayatvāderapi śyamatāsādhanatvaprasaṅgāt । tathā vyabhicāro api nirupādhika evāsā dhanatve hetuḥ । yathā prameyatvasya nityatvena । nahi prameyatvaṃ svabhāvena nityatvāvyabhicāri, vyabhicāri tu nimittāntareṇetyatra niyāmakaṃ paśyāmaḥ yastu svabhāvena nityatvāvyabhicāri, vyabhicāri tu nimittāntareṇetyatra paśyāmaḥ yastu svabhāvena sādhyavyabhicāriṇo api sādhanasyaupādhiko vyabhicāro nāsāvaprāmāṇyakāraṇamiti ।
kuta etadityata āha- ato hīti । ato hi bhojanādīnāmiṣṭasādhanatānumā । mānaṃ vyavahṛtau nityaṃ । evaśabdo atrādhyāhāryaḥ ।
sopādhika vyabhicārasyāprāmāṇyakāraṇatvābhāvādeva hyāgāmibhojanādīnāmiṣyasādhanatānumānam yadi sopādhiko api vyabhicāro aprāmāṇyahetuḥ । syāttadā vimataṃ bhojanamiṣyasādhanaṃ bhojanatvāt hyastanabhojanavadityanumānamamānaṃ prasajyeteti । aprāmāṇyameva tadastvityata āha- vyavahṛtāviti । kāraṇamiti śeṣaḥ ।
yadi vyabhicāreṇedamamānaṃ syāttadā prameyatvamiva vyavahartṛbhiramānatayā niścīyetāpi । tathā ca tato bhojane prekṣāvatāṃ pravṛttirna syāt । nanu vyabhicārisādhanaṃ sandehamāvahati । sandeho api bhavati pravṛttiheturiti ।
satyam । sandehaḥ sāśaṅkāṃ pravṛttimupajanayati na niraṅkuśām । iyaṃ tu niraṅkuśā sarvānubhavasiddheti । tadidamuktam- nityamiti ।
pūrveṇaiva sambandhaḥ । bhavatīdamanumānaṃ pramāṇaṃ kintu vyabhicārābhāvādevetyata āha- vyabhicāro hīti । vyabhicāro hi tatra ca । tatra bhojanatvādau sādhane sādhyeṣyasādhanatvavyabhicāraḥ sphuṭa eva ।
kvacidaniṣyasādhanatvasyāpyupalambhāt । kintvapathyatvādyupādhinibandhana eva । naca pathyatvādiviśiṣyameva bhojanatvādikaṃ sādhanamiti vācyam । tasya pravṛttyuttarakāle, phalānumeyasya prāgasiddheḥ ।
na khalu phalamūlādīnāṃ viṣapatrikādyanupahatatvamasmadādibhiravadhārayituṃ śakyate । tasmānnirupādhika eva vyabhicāro asādhanatvaheturiti । tadevaṃ pramāṇabādhasya dūṣaṇatve prakārasambhavānnāsadāśrayatvasyādūṣaṇatve tatpratibandī yukteti । evamasadāśrayatvasya hetudūṣaṇatvaṃ nirākṛtya vyadhikaraṇatvasyāpi tannirākurvāṇo yadi vyadhikaraṇo api hetuḥ syāttadā'tmā nityaḥ kākasya kārṣyādityayamapi hetuḥ syādityatiprasaṅgādvā vyadhikaraṇatvasya hetudūṣaṇatvamaṅgīkatarvyam vyāptyabhāvādvā pakṣadharmatābhāvādveti vikalpaṃ manasi nidhāyādyaṃ nirācaṣṭe- vyāptatva iti ।
vyāptatve vyāśrayatvaṃ tu kathameva hi dūṣaṇam । sādhanasya sādhyena vyāptatve sati tena vibhinnāśrayatvaṃ kathameva hi dūṣaṇam । na kathañcit । idamuktaṃ bhavati ।
kākasya kārṣṇyaṃ vyāptyabhāvādeva hi nityatvāsādhakaṃ na punarvyadhikaraṇatvam । ato nātiprasaṅgaḥ । kuta etat । vyāptyādyaṅgasākalye vyadhikaraṇatvamātreṇāsādhakatvasya kvāpyanupalambhāt ।
ghaṭasya kṛtakatvāt śabdo anityata ityādau dṛṣṭamiti cet । ghaṭasyetyetaddhetuviśeṣaṇaṃ na vā । ādye vaiyarthyam । dvitīye kathamasādhakatvam ।
anityatvavyāptamapi kṛtakatvaṃ ghaṭavṛtti na śabde anityatvaṃ sādhayatīti cenna । vyāptyabhāvāt । tathāca vakṣyāmaḥ । na kevalaṃ vyāptyādyaṅgasākalye vyadhikaraṇatvamātreṇa duṣṭatvaṃ na dṛṣṭam ।
kintu dṛṣṭaṃ ca vyadhikaraṇasyāpi vyāptyādisampattimataḥ sādhakatvamityāha- rohiṇīti । rohiṇyudaya āsannaḥ kṛttikābhyuditā yataḥ । ityukte sādhanaṃ no kiṃ । nadīpūradarśanenottaradeśe vṛṣṭayanumānaṃ, pratyagraśarāvacakrabhramadarśanena kulālāsattyanumānaṃ cāśaṅkaya kenaciduktaṃ nottaradeśo atra pakṣaḥ kinnāma nadī ।
taddharmeṇaiva pūreṇa, taddharmasya vṛṣṭimaduttaradeśasambandhasya sādhyatvam । evaṃ śarāvacakradharmābhyāṃ pratyagratvabhramābhyāṃ taddharmasyaiva kulālāsatteranumānamiti । ata idamudāharaṇāntaramuditam । nahi ta treveha rohiṇyāḥ kṛttikāyā vā dvau dharmau sampādayituṃ śakyau ।
nanvihāpi kālaṃ pakṣīkṛtya prayoktavyam । vimataḥ kālo rohiṇyudayāsattimānkṛttikodayavatkālatvādatītakālavaditi । evaṃ sati deśaṃ kālaṃ vā'dāya sāmānādhikaraṇyasya sarvatra sattvādvayadhikaraṇāsiddha eva na syāditi vyarthaṃ tatparisaṅkhayānam । evamaprayoge vyadhikaraṇatvaṃ sāvakāśamiti cenna ।
tathā satyasiddheruktidoṣatvābhāvaprasaṅgāt । nacoktidoṣatvamapi । vyadhikaraṇatayokterapi sādhyasiddhayaṅgatvānubhavāt । evameva hi laukikānāmuktayaḥ ।
parīkṣakā api hi"tatprāmāṇyamapātaprāmāṇyāt'; ityādi prayujyate । tadidamuktam iti vyadhikaraṇatayā ukte apyetadvākyaṃ, sādhanaṃ sādhyasidhyaṅgaṃ no kiṃ bhavatyeveti । kiñca kālādikamādāya prayogavipariṇāmaḥ kārya ityatra naiyāyikādisamayo niyāmakaḥ, kiṃvā pramāṇamasti । ādyaṃ dūṣayati- na hīti ।
na hyājñaivātra sādhakā । atra upapatti sādhye arthe । ājñaiva samayamātram । tathā sati sarvaṃ vāṅmātreṇaivopadeṣyavyam ।
na punaḥ kvāpi pramāṇaṃ vācyam । viparītājñayā satpratipakṣatā ca syāditi hi śabdārthaḥ । ājñā khalu pramāṇātparaviṣaye dharmādau bhavati । sā cāvagatāptabhāvānām ।
nāpi dvitīyaḥ । tadanupalambhāt । syādetat । vyāptistāvadanumānāṅgam ।
sambandhaviśeṣaśca vyāptiḥ । naca vyāśrayayoḥ sambandho yujyate । ato vyāśrayatvasya doṣatvātsambha te viṣaye vipariṇāma iti । maivam ।
avinābhāvamātrasya vyāptitvāt । avinābhāvaśca kvacidekāśrayatāmantarbhāvya bhavati । yathā kṛtakatvasyānityatvena । ata evānyagatena tena nānyatrānityatāsiddhiḥ ।
kvacidvibhinnāśrayayoreva । yathā dhūmasyāgninā । dhūmāgnī khalu na samavāyavṛttyā samānāśrayau । nāpi saṃyogavṛttyā ।
ūrdhvādhodeśasaṃyogitvāt । । tathāpyekaparvatasaṃyogitā dvayorastīti cenna । tathā satyagnyarthino niyamena pradeśaviśeṣe pravṛttyanupapatteḥ ।
dhūma eva dhūmatvena mūle agnimānsādhyata iti cet । kimeṣā laukikī pratītiḥ । āhosvitsamayasiddhaye vipariṇāmaḥ kriyate । na prathamaḥ ।
laukikā hyūrdhvadeśaṃ dhūmavantamavalokyādhodeśaṃ vahnimantamavagacchanti । na dvitīyaḥ । nirmūlatvāt । api ca dehādīnāṃ tāvatpareṇa kṣaṇikatā svīkriya te ।
tatra patanakamarṇā gurutvānumānaṃ durghaṭaṃ syāt । nahi tayoḥ kālataḥ sāmānādhikaraṇyam । kāryakāraṇabhāvāt । nāpi deśataḥ ।
vibhinnadravyāśrayatvāt । ataḥ kasyacidvibhinnāśrayeṇaivāvinābhāvaḥ । nanu vyadhikaraṇasya pakṣadharmatā nāstīti cenmā bhūt । tanniyamasya nirnibandhanatvāt ।
tathā sati sādhya niyatadeśatā kathaṃ siddhayediti cedvayāptisvabhāvāditi brūmaḥ । yathā hi । yatkṛtakaṃ tadanityamiti sāmānādhikaraṇyamantarbhāvya vyāpteḥ kṛtakatvaṃ svāśraya evānityatvaṃ gamayati । tathā kṛttikodayo vyadhikaraṇayaiva rohiṇyudayāsattyā vyāpta iti tau tathaiva gamayati ।
yathā ca sāmānādhikaraṇye apyasti pradeśādiniyamastathā vaiyadhikaraṇye apīti ko doṣaḥ । tasmādyatredaṃ tatredamitivadyadedaṃ tadedamitivat yadevaṃ tadevamitivacca yadīdaṃ tarhīdamiti vyāptisambhavāt । vyāptyanurodhenaiva hetusiddherāvaśyakatayā pakṣadharmatānāvaśyakatvādyuktaṃ vyadhikaraṇasyāpi hetutvamiti । tathā sādhyaviśeṣaṇasyāprasiddhāvapi ।
tathāhi । sādhyaviśeṣaṇaśaprasiddheḥ kuto dūṣaṇatvāt । kiṃ viśvaṃ sadasadvilakṣaṇaṃ bādhyatvādityāderapi prāmāṇyaprasaṅgāt । uta sādhyaviśeṣaṇāprasiddhau tatsandehānupapattau pakṣatvānupapatterhetoḥ pakṣadharmatvānupapattiprasakteḥ ।
athavā sādhyaviśeṣaṇāprasiddhau tena sādhanasya vyāptipratītyanupapattiprasaṅgāt । yadvā pratijñāvākyasyāpratītapadārthakatvenābodhakatvāpatteḥ । ādyaṃ dūṣayati- anyaditi । anyat sadasatorviśvamiti ca vyāhateramā ।
sanna bhavatītyukte asattvamuktaṃ bhavet sattvapratikṣeparūpatvādasattvasya । punarasanna bhavatītyukte svavacanavyāhatiḥ । evamasanna bhavatītyuktyā dvau nañau prakṛtamarthaṃ sātiśayaṃ gamayata iti sattvaṃ labhyate । punaḥ sanna bhavatītyukte svavyāhatireva ।
tadevaṃ viśvaṃ sadasatoḥ sakāśādanyat sadasacca na bhavatītyeṣā pratijñā svavyāhatereva amā sādhanāṅgaṃ na bhavati । natu viśeṣaṇasya sadasadvailakṣaṇyalakṣaṇasyāprasiddhatvena । kutaḥ । svavyāhatirhi me mātā vandhyetyādau dūṣaṇatvena sampratipannā ।
svavacanasvanyāyasvakriyāsvasiddhāntapramāṇāntarāpratihatāyā evokteḥ sādhanadūṣaṇāṅgatvāt । nahi svaviṣavimūrchitā bhujaṅgī paraṃ daśati । naca doṣāntarāsaṅkīrṇaṃ sādhyaviśeṣaṇāsiddherudāharaṇaṃ paśyāmo yena doṣatvaṃ pratīmaḥ । kasyacidasādhāraṇadharmeṇa śaśaviṣāṇādimattvasādhanamapi pramāṇaṃ kinna syāditi cenna ।
tatrāpi dṛśyānupalambhabādhasya vidyamānatvāt । atīndriyasaṃsagarsādhane na ko api doṣa iti cenna । īśvarādisaṃsargeṇa siddhasādhanatvāt । evamanyatrāpi sampratipannāprāmāṇye doṣāntaramanveṣaṇīyam ।
tadidamuktaṃ caśabdena । ata eva vyāhaterityupalakṣaṇam । dvitīyaṃ parācaṣṭe- asiddheti । asiddhasādhane doṣaḥ ko vyāptiryadi vidyate ।
sādhyāprasiddhayā yatra pakṣadharmatvāsiddhirucyate tatra vyāptyādītarāṅgasākalyamasti na vā । na cettata evānumānaṃ duṣyaṃ kiṃ sādhyaviśeṣaṇāprasiddhayā । yadi vyāptyādikaṃ vidyate tadāsiddhasādhane ko doṣaḥ । na ko api ।
ayamabhisandhiḥ । hetorhi pakṣadharmatvāsiddhistadā syāt । yadi dharmī vā hetostaddharmatvaṃ vā na syāt । sandehābhāvena pakṣadharmatvāsiddhistadā syāt ।
yadi dharmī vā hetostaddharmatvaṃ vā na syāt । sandehābhāvena pakṣatvānupapattyā pakṣadharma tābhāve tu svārthānumānaviśeṣavilopaḥ syāt । yadā hi yo dhūmavānasāvagnimāniti gṛhītavyāptiko giriśekhare dhūmaṃ paśyanvyāptiṃ smarati । tadotpadyata evāsyānumitiḥ ।
naca tasyāgnisandeho asti । yadā cāptavacanādviniścitaparvatāgnisambandhaḥ parvataṃ pratyāsīdandhūmamavalokayati । tadāpi tasya vinā sandehenāgnyanumitirbhavatyeva । nahi sāmagrī buddhimatī ।
yena yanmayā kartavyaṃ tadanyena kṛtamiti paryālocyodāsīta । nāpi chinne chidāyā iva paricchinne paricchedāntarotpādo ayuktaḥ । nāpi parārthānumāne sandehaniyamaḥ । viparyastasyāpi prativāditvopapatteḥ ।
ata eva siddhasādhako asaṅgata eva nāśrayāsiddha ityuktam । kiñca viditatattvo api yadā paraparīkṣārthaṃ tatra pramāṇaṃ pṛcchati । tadā prayuktamanumānamamānaṃ syāt । sandehābhāvāt ।
tasmātsandigdhasādhyaḥ pakṣa ityādyāḥ prācāṃ vācaḥ sambhāvanābhiprāyāḥ । paramārthatastvanumitiviṣaya eva pakṣaḥ । ataḥ sandehābhāve pakṣatvānupapattyabhāvānnāprasiddhasādhane pakṣadharmatvāsiddhirūpo doṣa iti । tṛtīyaṃ nirākaroti- vyāptiśceti ।
vyāptiśca vyatirekeṇa tatra taiścaiva gamyate । tatra jīvāccharīrajātaṃ sātmakaṃ prāṇādimattvāt, bhūritarebhyo bhidyate gandhavattvāt, īśvaraḥ sarvajñaḥ savarkartṛtvādityādau kevalavyatirekiṇi sādhanasamūhe । taiḥ aprasiddhairapi sātmakatvādibhiḥ sādhyaiḥ । vyāptiścāsti ।
na kevalaṃ pakṣadharmatā । vyatirekeṇa sādhyābhāvasya sādhanābhāvavyāptatvena liṅgenāvagamyate ca sā । idamuktaṃ bhavati । sādhyaviśeṣaṇāprasiddhayā vyāptipratītyabhāvaṃ prasajjayato vyāptyabhāvaḥ ।
tathāhi । kevalavyatirekyanumānaṃ pramāṇaṃ na vā । neti pakṣe vakṣyāmaḥ । ādye tasya vyāptisadbhāvo vyāptyavagama ścāṅgīkāryaḥ ।
anyathānumānatvavyāghātāt । naca kevalavyatirekiṇi sādhyaṃ prasiddham । pakṣe prasiddhau siddhasādhanatvāt । anyatra prasiddhau kevalavyatirekiṇi sādhyaṃ prasiddham ।
pakṣe prasiddhau siddhasādhanatvāt । anyatra prasiddhau kevalavyatirekiṇi sādhyaṃ prasiddham । pakṣe prasiddhau siddhasādhanatvāt । anyatra prasiddhau tatra hetorvṛttau kevalavyatirekitvānupapatteḥ ।
avṛttāvasādhāraṇyaprasaṅgāt । ataḥ śithilamūlaḥ prasaṅgaḥ vyatirekiṇaḥ kva vyāptiḥ kena cāvagamyata iti cet । pakṣa eva vyatirekeṇāvagamyata iti brūmaḥ । pakṣādipravibhāgātprāgavagatā tatraiva vipratipattyopadarśayitumaśakyā vyatirekeṇopapādyata iti ।
tairiti bahuvacanenātiprasiddhatāṃ prasaṅgavyāptibhaṅgasya sūcayati । na kevalaṃ kevalavyatirekisādhanasya sādhyena vyāptirvyatirekeṇa tadavagamaścāsmābhirevāṅgīkriyate । kintvaprasiddhaviśeṣaṇatvadūṣaṇatvavādibhirapi kaiścidityāha- taiśceti । avagamyate abhyupagamyate ।
yathā'huḥ । yadi sādhyenāsya kvacidapyanvayo nāsti tadā viruddha evāyamityāśaṅkaya nopeyatvamanvayasya vyāsedhāmo api tūpā yatvamityādi । tathā, yathā ca vyatirekabalādanvayasiddhistathā vaiśeṣikairapyupapādanīyam । anyathā sādhyasādhanayoravyāptau vyatirekiṇo gamakatvabhaṅgādityādi ।
tathā cāprasiddhaviśeṣaṇasyāpi kevalavyatirekiṇo vyāptyupapādanamaprasiddhaviśeṣaṇatve vyāptyapratītiprasañjanaṃ ca kathaṃ na vyāhatamiti bhāvaḥ । yaduktaṃ kevalavyatirekiṇo vyāptyavagamātparairabhyupagamācca nāprasiddhaviśeṣaṇatve api vyāptyavagamātparairabhyupagamācca nāprasiddhaviśeṣaṇatve api vyāptyanavagatiriti । tadayuktam । yataḥ kevalavyatirekiṇyanyaiva gatiḥ ।
ye hi sampratipannapramāṇabhāvāḥ kevalavyatirekiṇasteṣu sāmānyato anvayavyāptirevābhidhātavyā । tathā hi । prāṇādimattvena jīvaccharīrasya sātmakatve sādhye yadyatkāryavattattatkāraṇavadyathāhaṅkuravatī bhūmirbījagarbheti । tathā gandhavattvena bhuvo anyabhedasādhane yadyadasādhāraṇadharmavattattato bhidyate yathā abādīti ।
evamīśvarasya sarvakartṛtvena sārvajñasādhane yo yasya kartā sa tasya kāraṇaṃ prayojanaṃ ca jānāti । yathā kulāla iti । evaṃ śabdaḥ pṛthivyādyaṣṭadravyātiriktadravyāśritaḥ pṛthivyādivṛttau bādhakopapannatve sati guṇatvādityādau yo yadvṛttau bādhakopapannatve sati guṇaḥ sa tato anyadravyavṛttiryathā gandha ityādirūpeṇa sāmānyato vyāptirabhidhātavyā । yadvā sāmānyato viśeṣaṇaprasiddhiṃ vidhāya kevalavyatirekī prayoktavyaḥ ।
yathā jñānatāratamyaṃ kvacidviśrāntaṃ tāratamyatvādityanena sāmānyataḥ sārvajñasiddhau tasyeśvarasambandhaḥ kevalavyatirekiṇā sādhyate । tathecchādayaḥ kvacidāśritā guṇatvādrūpavat । yaścecchādīnāmāśrayaḥ sa evātmeti sāmānyenātmasiddhau tatsambandho jīvaccharīrasya kevalavyatirekiṇā sādhyate । evamanyatrāpi yathāsambhavamūhyam ।
kvacitpakṣaikadeśa eva viśeṣaṇaprasiddhimāśritya kevalavyatirekī pravartate । yathā pṛthivī itarebhyo bhidyate pṛthivītvānna yadevaṃ na tadevaṃ yathā jalādītyatra ghaṭādāveva viśeṣaṇaprasiddhernāprasiddhaviśeṣaṇatā । nacaivaṃ sapakṣasambhavena kevalavyatirekitvabhaṅgaḥ । ghaṭādeḥ pakṣaikadeśatvāt ।
nacāṃśe siddhasādhanatā । ekaikatra prasiddhāvapyāparamāṇaroḥ ā ca bhūgolakādasiddheriti । abhāvo vā kevalavyatirekiṇā sādhyaḥ । bhāve hi pratipādye vyatirekavyāptau tadabhāvasya pratiyogipratītisāpekṣatayā viśeṣaṇaprasiddhayapekṣā ।
abhāve tu sādhye nāyaṃ doṣaḥ । abhāvābhāvasya bhāvatvena pratiyoginirapekṣatvāt । evamanye apyuktiviśeṣaprakārā draṣṭavyāḥ । teṣvanyatamasyāpyabhāve aprasiddhaviśeṣaṇatā dūṣaṇameva ।
ato na kevalavyatirekiprāmāṇyamavalambyāprasiddhaviśeṣaṇatādūṣaṇatvaṃ nirasanīyamityata āha- aprasiddhasyeti । aprasiddhasya sādhyasya sādhakatvaṃ yadeṣyate । liṅgasyoktau viśeṣo ayaṃ kena mānena gamyate । sādhyasyeti karmaṇi ṣaṣṭhī liṅgasyeti kartari ।
ayamiti buddhisthaparāmarśaḥ । bhavedetadyadyayaṃ kevalavyatirekiṇyuktiviśeṣaḥ kārya ityatra niyāmakaṃ syāt । na caitadasti । tathāhi ।
kimanenoktiviśeṣeṇa kevalavyatirekisādhyamanvayitāṃ nīyata uta neti vaktavyam । nādyaḥ । ukterarthatathātvaparivartakatvāsambhavāt । nahi sahasreṇāpyuktīnāṃ naro vānarīkartuṃ śakyate ।
śakyatve vā kevalavyatirekiprāmāṇyaṃ tyaktaṃ syāt । dvitīyasyedamuktam । yadā liṅgasyāprasiddhasya sādhyasya sādhakatvamiṣyate । yadyuktiviśeṣaṇāpi liṅgaṃ kevalavyatirekisādhyasādhakameva nānvayitāmāpadyata itīṣyata iti yāvat ।
tadāyamuktau viśeṣaḥ kena mānena kartavyatayā jñāyate na kenāpi । ato aprasiddhaviśeṣaṇa eva kevalavyatirekī sādhakaśceti nāprasiddhaviśeṣaṇatvasya doṣatvamiti । astyevoktiviśeṣasya kartavyatāyāṃ niyāmakam । tathāhi ।
yadyapyuktiviśeṣo na vyatirekiṇamanvayinaṃ karoti । tathāpi liṅgasya sādhyena vyāptistāvadaśyambhāvinī । naca sā kevalavyatirekiṇi sākṣāduparśayituṃ śakyā । anvayagrahaṇasthalasya vipratipattyā pratiruddhatvāt ।
ataḥ sādhyavyatirekasya sādhanavyatirekeṇa vipakṣe vyāptiṃ pradarśyopapādanīyā । yadi vā vyatirekavyāptireva sādhyasiddheraṅgam । tathāpi tadgraho avaśyambhāvī । vyatirekaśca pratiyogipratītyadhīnapratītika eva ।
pratiyoginau ca liṅgasādhyadharmau । tatra liṅgaṃ pakṣe pratītameva । sādhyadharmaśca na pakṣe pratīto nāpyanyatra । tatkathaṃ vyatirekayorapi vyāptirgṛhyatām ।
etaistūktiviśeṣaiḥ kathañcitpratiyoginaḥ sādhyadharmasya buddhisthatāyāṃ sukaro vyāptigrahaḥ syāt । pratijñāvākyaṃ caivamaviditapadārthakaṃ na prasajyata ityata āha- sādhanamiti । sādhanaṃ paramāṇvāderyadāsiddhasya ceṣyate । yathānubhavamevaitannāṅgīkāryaṃ kutastadā ।
paramāṇukārakatāṃ kāryāṇāmabhyupagacchatā vaiśeṣikādinā paramāṇusadbhāvaḥ sādhyate । tathā pradhānopādānatāṃ vadatā sāṅkhayena pradhānasadbhāvaḥ । evamanyadapi samavāyādikaṃ tadaṅgīkāribhiḥ samarthyate । tatra pṛcchāmaḥ ।
yaḥ paramāṇvādikamabhyupaiti taṃ prati tatsadbhāvaḥ sādhyate, uta na santi paramāṇava iti tadabhāvamabhyupagacchantaṃ prati । nādyaḥ । siddhasya sādhanāyogāt । dvitīye tvabuddhayārūḍhasya paramāṇvādeḥ sādhanāya kathaṃ vādinaḥ prayatnaḥ kathaṃ ca tadabhāvaṃ paro manyeta ।
pratiyogino aviditatvāt । atha manyase kaṇādādyupadeśena, sāmānyato dṛṣṭasvārthānumānena vā svayamavagataṃ paramāṇvādikaṃ vādinā śakyata eva sādhayitum । vādivākyena ca pratiyoginaḥ paramāṇvāderavagame tadabhāvā bhimatiḥ prativādino yuktaiva । nahi pramāṇenaiva pratiyogī jñātavya iti niyamo asti śaśaviṣāṇādyabhāvapratītyānupapattiprasaṅgāditi ।
yadyevamatyantāprasiddhasyāpi paramāṇvāderanubhavamārgamanatikramya sādhanamiṣyate । tadaitadvayatirekisādhyasādhanamapyanubhavānusāreṇaiva kuto nāṅgīkāryam । tathāhi । pratyakṣeṇopadeśena vāsādhāra ṇau dharmāvekatropalabdhavatastato anyatra savartrāpi tadabhāvopalambhasambhave vyatirekavyāptigrahastāvadvādinaḥ sukara eva ।
prativādino api vādivākyāvagatapratiyoginastadabhāvāvagamasambhavāt । vyatirekavyāptigrahaḥ sambhavatyeva । tathāca prāguktarītyānvayasamarthanena aprasiddhasādhyasādhane sambhavati kimetābhiḥ kliṣyakalpanābhiḥ । evaṃca na pratijñāvākyasyāviditapadārthakatvaprasaṅgaḥ ।
vādinā tadarthasya vyutpāditatvā diti । upasaṃharati- yatreti । yatra nātiprasaṅgo asti mānaṃ naca viparyate । kliṣṭakalpanayaivātra sādhyamityatidurvacaḥ ।
viṣaye kevalavyatirekiṇi । evaṃ sāmānyānva yābhidhānādinā sādhanaṃ kāryamiti niyāmakaṃ nāsti । vyāptipratītyāderanyathāsiddhatvāt । ṛjunānubhavānusāriṇā mārgeṇa siddhayato arthasya vakreṇānānubhāvikena sādhanāyogāt ।
viparyaye tathā sādhanākaraṇe, atiprasaṅgaśca nāsti । svavyāhatyādinaivāparasyābhāsatvāt । atra kliṣyakalpanayaiva sādhyasādhanaṃ kāryamityatiduṣyaṃ vākyamiti । anena viśiṣyavyatirekamāśritya yā mahāvidyādivakrarītiḥ sāpyapāstā veditavyā ।
bhavedetadyadi kevalavyatirekyanumānaṃ bhavet । nacaivam । pakṣadharmatvaṃ sapakṣe sattvaṃ vipakṣādvayāvṛttirabādhitaviṣayatvamasatpratipakṣatvaṃ ceti pañcarūpopapannaṃ khalvanumānaṃ bhavati । naca kevalavyatirekiṇastadasti ।
sapakṣābhāvena sapakṣe sattvābhāvāt । nacaivaṃ kevalānvayino api vipakṣābhāvena vipakṣādvayāvṛtterabhāvādananumānatvaprasaṅga iti vācyam । anvayavyatirekavata evānumānatvenāniṣyābhāvāditi । dvitīyamāśaṅkayāha- pariśeṣa iti ।
pariśeṣo mithaḥsiddhiḥ cakrakasvāśrayādayaḥ । asiddhasādhakatvena pañcāvayavatāṃ vinā । aṅgīkāryāḥ samastais । prasaktapratiṣedhe pariśiṣyamāṇe buddhiḥ pariśeṣaḥ ।
dvayoḥ parasparāpekṣayotpattirjñaptirvā mithaḥsiddhiḥ । bahūnāṃ cakravaditaretarāpekṣayotpattyādikaṃ cakrakam । svāpekṣaṃ svotpattyādi svāśrayaḥ । ādipadenānavasthā ।
sā cānavasthitāsiddhotpādakādiparamparāpekṣā । asiddhasādhakatvena hetunā । pañcāvayavatāṃ pañcarūpopapannatām । aṅgīkāryāḥ anumānatvena samastairvādibhiḥ ।
na khalu ko api vādī pariśeṣādīnanādṛtya parīkṣāyāṃ pravṛtto asti । etaduktaṃ bhavati । pariśeṣādīni tāvadanumānāni, vyāpyajñānādvayāpakajñānamiti tallakṣaṇākrāntatvāt । pramāṇaprapañcarucibhirapyanumānādbahirbhāvena tatprāmāṇyasyānabhyupagatatvācca ।
tāni cāsiddhasyaiva sādhyasya sādhakāni । śabdasya hi pṛthivyādyaṣṭasaṃsarge pratiṣiddhe pariśeṣāttadatiriktadravyāśritatvaṃ siddhayati । naca prāgākāśasiddheḥ pṛthivyādyatiriktaṃ dravyaṃ siddham । yena tadāśritatva kvacitprasiddhaṃ syāt ।
yat yasya kāryaṃ pramitaṃ pareṇāṅgīkṛtaṃ vā tasya tatkāryatāmaṅgīkurvāṇaṃ prati mithaḥsiddhirucyate । naca sā kvacitprasiddhā । dvayorapi parasparāpekṣayā pūrvabhāvitvaṃ seti pakṣe api tathā । etena cakrakaṃ vyākhyātam ।
asyaiva ghaṭasyaitatkāryatvamyupa gacchantaṃ prati svāśrayatvamabhidhīyate । svasyaiva svāpekṣayā pūrvabhāvitvaṃ paścādbhāvitvaṃ cāprasiddhameva । asiddhasyaiva kāraṇatāṃ bruvāṇaṃ pratyanavasthocyate । naca kvacitkārye anavasthitāsiddhakāraṇaparamparā siddhā ।
sāmānyataḥ prasiddhistu kevalavyatirekiṇyapi samānā । asiddhasādhakatvena caiṣāṃ pañcarūpopapannatā nāsti । tathā cānumānānāmapyeṣāṃ pañcarūpopapannatvābhāvāt । vyatireki nānumānaṃ pañcarū patāvaidhuryādityanaikāntikamiti ।
dūṣaṇāntaramāha- tanniyama iti । tanniyamaḥ kiṃnibandhanaḥ । anumāne pañcarūpopapannatāniyamasya nirnibandhanatvādatādṛśasyāpyanumānatve bādhakābhāvāccāprayojako ayaṃ hetvābhāsaḥ । nanvepāṃ rūpāṇāṃ vyāptipakṣadharmataupāyikatvādasiddhayādihetvābhāsapañcaka vyudāsārthatvācca kathaṃ nirnibandhana tā ।
kathaṃ ca vipakṣe bādhakābhāvaḥ । uktaprayojanāsiddhereva bādhakatvāt । sapakṣe sattvaṃ vināpyanumānatve bhūrnityā gandhavattvādityāderasādhāraṇasyāpyanumānatvaṃ syāditi cenna । sapakṣasadbhāvāsadbhāvābhyāṃ bhedasiddheriti ।
evamāśrayāsiddhayāderadūṣaṇatvamupapādya yaduktaṃ"parihare api siddhatvaṃ dūṣaṇam'; iti tadayuktam । vāde nigrahasthānābhāvasyoktatvādityāśaṅkāṃ pariharati- siddheti । siddasādhanatāyāṃ ca na kathāvasitirbhavet । yathā siddhapraśnādau na vādakathāvasitirbhavet kintu tattvanirṇayavirodhitvādudbhāvya tyājanīyameva ।
evaṃ siddhasādhanatāyāṃ cetyarthaḥ । "tadanyasya siddhataiva hi sādhikā'; ityanena hetorvyāptyasiddhiḥ svarūpāsiddhiśca dūṣaṇamiti sūcitam । tatra kecidācakṣate । dvividhaṃ vyāptyabhāvādikam ।
vādiprativādinoranyataramatenobhayamatena ceti । anye tu manyante । anyatarāvyāptyādikaṃ nāma nāstyeva । vastuvikalpāsambhavāditi ।
tatra kintattvamityākāṅkṣāyāmāha- vyabhicāra iti । vyabhicāro hetvasiddhirekapakṣe api dūṣaṇam । atra vyabhicāra ityavyāptimātropalakṣaṇam । na kevalamubhayapakṣe kintu vādiprativādinorekasya pakṣe api vyabhicāro hetvasiddhiśca hetordūṣaṇameva ।
yadyapi vastuto anyataravyabhicārādikaṃ na sambhavati tathāpi prāgvastutattvāvadhāraṇādābhimānikaṃ sambhavatyeva । tathāca hetusāmarthyasandehe apyahetutvamāvaśyakameva । vyāptyādinimittayā niścitasyaiva hetutvāditi । tadanyasyetyanena dṛṣṭāntasyāpi sādhyādimattvenāsiddhirdūṣaṇamiti sūcitam ।
kecidācakṣate । dṛṣṭāntadoṣā nāma na santi teṣāṃ yathāyogaṃ hetudoṣeṣvevāntarbhūtatvāditi । tānpratyāha- sādhyeti । sādhyasādhanavaikalyaṃ dṛṣṭāntasya ।
dūṣaṇamiti vartate । sādhyavaikalyāderhetvābhāsāntarbhāve api dṛṣṭāntāśrayatayā spaṣṭapratibhāsatvāt । pratibhāsānusāreṇaivodbhāvyatvādudbhāvanārthatvācca vyutpādanasya dṛṣṭāntadoṣatvaṃ yuktamiti bhāvaḥ । dṛṣṭāntadoṣāṃśca kecidaṣṭāvācakṣate ।
sādhyavaikalyaṃ sādhanavaikalyamubhayavaikalyamāśrayahīnatvamiti catvāraḥ sādharmyadṛṣṭāntadoṣāḥ । sādhyāvyāvṛttiḥ sādhanāvyāvṛttirubhayāvyāvṛttirāśrayahīnatvamiti catvāro vaidhamyardṛṣṭāntadoṣā iti । tannetyāha- sādhyeti । siddhe satyārambho niyamārthaḥ ।
sādhyasādhanavaikalyameva dṛṣṭāntasya dūṣaṇaṃ nāparamityarthaḥ । tathāhi । ubhayavaikalyaṃ tāvatpṛthaṅ na vācyam । ekaikavaikalyenaiva dṛṣṭāntasya duṣṭatve samuditakalpanāvaiyarthyāt ।
anyathaikaikavaikalyasya dūṣaṇatvāṅgīkārabhaṅgāt । sambhavamātreṇa pṛthagvacane anaikāntikakālatītatvaṃ nāma hetvābhāsāntaraṃ vācyaṃ syāt । āśrayahīnatvaṃ cāśrayasiddhisamānam । vaidharmyadṛṣṭānto nāma nāstyeveti prāgeva prapañcitamiti ।
yadvā dṛṣṭāntasya sādhyasādhanavaikalyamapi vyabhicārāsivadubhayānyatararītyā dvividhaṃ pratipattavya na punarekavidhameva । abhimānato dvaividhyasyāpi sambhavādityāha- sādhyeti । ekapakṣe api dūṣaṇamityanuvartate । hetorvyarthaviśeṣaṇatvaṃ vyarthaviśeṣyatvaṃ ca na dūṣaṇam ।
vyāptipakṣadharmatayorapratihateriti kecit । tānpratyāha- viśeṣaṇa iti । viśeṣaṇe datte sati yadvaiyarthyaṃ viśeṣyasya viśeṣaṇasya vā tadapi hetordūṣaṇameva । vyāptyupayogitayā hi hetau viśeṣaṇamupadīyate ।
vaiyarthye tu viśiṣyasya vyāpyatvābhāvādyuktaṃ hetudoṣatvamiti । yadvā siddhapraśnādikamiti vakṣyamāṇatvādādhikyāntargatametat । sarvathā hetudoṣatvaṃ si ddham । vyarthaviśeṣaṇatvādikamapyubhayānyatararītyā dvividhaṃ pratipattavyam ।
na punarekavidhamevetyāha- viśeṣaṇa iti । viśeṣaṇe । vaiyathyarm । ekapakṣe api dūṣaṇamiti vartate ।
viśeṣaṇāsiddhirviśeṣyāsiddhiśca hetudoṣo na bhavati । nahi viśeṣaṇamātraṃ viśeṣyamātraṃ vā heturyena tadasiddhirhetordūṣaṇaṃ syādityeke । tānpratyāha- ekasiddhau ceti । ekāsiddhau ca viśiṣṭāsiddhireva hi ।
viśiṣyo heturna viśeṣaṇādimātram । viśeṣaṇaviśeṣyayorekasyāsiddhāvapi viśiṣyasyāsiddhireva prasiddhā । daṇḍamātrābhāve puruṣamātrābhāve vā daṇḍino abhāvadarśanāt । ato viśeṣaṇāsiddhayādāvapi viśiṣyahetvasiddheravarjanīyatvādyuktaṃ tasya hetudoṣatvam ।
taccobhayānyatararītyā dvividhamiti pūrvavatsiddhameveti । ekābhāve cetyādyanuktvaikāsiddhau ceti vacanamasiddhiśca dvividhā svarūpatājñānataśceti sūcanārtham । tadevaṃ vyarthaviśeṣaṇāsiddhayāderhetudoṣatvadyuktaṃ paraparigaṇitāsiddhibhedeṣvāśrayāsiddhayāditrayasyaivādoṣatvakathanamiti । yaduktaṃ praśnadoṣāścatvāra iti tatra vaiphalyasyāsaṅgateśca doṣatvamayuktam ।
aśakyodbhāvanatvāt । tathāhi śabdo anityo asmadādibāhyendriyagrāhyatvāditi prayukte paraḥ pṛcchati sāmānyaṃ nityamanityaṃ veti । tatra vaiphalyodbhāvane niranuyojyānuyogena paro nigṛhṇīyāt । sāmānyanityatvamubhayasammataṃ kṛtvā tatrānaikāntikatvodbhāvanasya prayojanasya pareṇābhisandhātumapyucitatvāt ।
tatraiva prayoge paraḥ pṛcchati sāmānyamanugatadaṃ na veti । tatrāsaṅgatyudbhāvane niranuyogajyānuyogaḥ syāt । anugatatvena nityatvaṃ prasādhya tatrānaikāntikatvaṃ vakṣyāmītyevamupodghātalakṣaṇāyāḥ saṅgaterapi pareṇābhipretamucitatvāt । nacāśakyodbhāvanaṃ dūṣaṇaṃ nāmetyata āha- aprayojanateti ।
aprayojakatā tatra prathamapraśnadūṣaṇam । tatra praśnadoṣeṣvaprayojanatā yadyapyu ttarapraśneṣvavadhārayitumaśakyā । tathāpi prathamapraśne sambhāvitā dūṣaṇatvenodbhāvayituṃ śakyata eva । nahi kathopakrame pradhānaprameyapraśnamapahāyaivaṃvidhaḥ praśnaḥ sambhavatīti ।
anenaiva nyāyenāsaṅgatirapi sarvathā saṅgatyanupalambha evodbhāvyeti draṣṭavyam । nanvevaṃ sati ṣaḍeva nigrahasthānānīti bhajyeta । svavyāhatyasaṅgatyorvirodhāsaṅgatyantarbhāve api siddhārthatāvaiphalyayoratiriktatvādityata āha- siddheti । siddhapraśnādikaṃ yat tadādhikyāntagartaṃ bhavet ।
dūṣaṇāntarbhāvakathanaprasaṅgena prāguktapramāṇatritvaniyamasiddhaye paraiḥ pṛthakpramāṇatvenāṅgīkṛtānāmarthāpattyādīnāmuktāntarbhāvamāha- arthāpattīti । arthāpattyupamābhāvā anumāntargatāḥ । anupapadyamānadarśanādupapādake buddhirarthāpattiḥ । yathā jīvato gṛhābhāvadarśanādbahirbhāvabuddhiḥ ।
tatra jīvato gṛhābhāvasyānupapadyamānatā nāma kiṃ sarvathāsambhavaḥ kiṃ bahirbhāvena vinānavasthānam । ādye dahanaśaityamapyanumānābhāsātpratītaṃ kiṃ kamapyarthaṃ na bodhayet । tatpratītirbhrāntiriti cet । sarvathāsambhavato gṛhābhāvasyāpi pratītiḥ kathaṃ na bhrāntiḥ ।
dahanaśaityasyopapādakaṃ nāstīti cenna । sarvathāpyasambhavato gṛhābhāvasyāpi tadanupapatteḥ । dvitīye vyāptireva seti vyāpyadarśanādvayāpakabuddhirarthāpattiranumānameva । pramāṇadvayavirodho anupapattiriti cenna ।
prakṛtodāharaṇe tadabhāvāt । virodho hi tadā syādyadi jīvatītyasya gṛhe astītyarthaḥ syāt । yadi vā gṛhe nāstītyasya na jīvatītyarthaḥ syāt । naca tadasti ।
svasminnevānyathābhāvādarśanāt । yo hi mātāpitṛbhyāṃ su śikṣito na jātu gṛhānnirgacchati so anyānapi tathā manyamāno jīvanapramāṇasya gṛhe sattvamevārthaṃ pratipādyata iti । evaṃ tarhi sandihāno avatiṣṭheta na tu bahirbhāvaṃ niścinuyāt । anyathā prakaraṇasamenāpi kiñcidavadhārayet ।
etenaitadapi nirastam । yadāhuḥ । anumānatvapakṣe kiṃ bahirbhāve jīvanamātraṃ liṅgamuta gṛhābhāvamātram athavā viśiṣyam । na prathamadvitīyau ।
vyabhicārāt । na tṛtīyaḥ । viruddhayorviśeṣaṇaviśeṣyabhāvānupapatteḥ । avirodhapratīteśca bahirbhāvakalpanottarakālīnatvenetaretarāśrayāpatteriti ।
jīvanagrahābhāvayorvirodhasya abhāvāt । bhāve vār'thāpatterapyanupapatteḥ । ato avinābhāvabalenārthapratītihetutvādarthāpattiranumānameva । etena kevalavyatirekī pariśeṣaścārthāpattireva nānumānamityapi nirastam ।
gṛhyamāṇe vastuni smaryamāṇapratiyogikasādṛśyadarśanāt smaryamāṇe gṛhyamāṇapratiyogikasādṛśyapratītirupamānam । yathā gāmanubhūya vanaṃ gato gavaye gosādṛśyamupalabhya gavi gavayasādṛśyaṃ pratyeti । yadyapi naitatsmaraṇam । pratiyogino gavayasya prāgananubhūtatvena gogatasādṛśyasyānanubhūtatvāt ।
nahi sāmagṣabhāve yogyendriyasannikarṣasadbhāvamātreṇānubhavaḥ śakyo aṅgīkartum । pratiyogijñānasyānvayavyatirekābhyāṃ sādṛśyapratītau hetutvamavadhṛtameva । nirvikalpakapratītyabhyupagamastvaprāmāṇika eva । tathāpi yo yatsadṛśaḥ sa tatsadṛśa iti vyāptibalena gamakatvādanumānameva ।
vyadhikaraṇatvānneti cettasyādoṣatāyā nirūpitatvāt । ekādhikaraṇatāyāḥ śakyasampādanatvācca । tasmādvaisādṛśyadarśanavatsādṛśyadarśanamapi na pṛthak pramāṇam । anye tu saṃjñāsaṃjñisambandhapramitiphalamanadhigatasaṅgatisaṃjñāsmaraṇasahāyaṃ tatsamabhivyāhṛtātideśavākyārthapratyabhijñānamupamānam ।
atideśavākyārthaśca kvacitsādharmyaṃ kvacidvaidharmyaṃ kvaciddharmamātramiti trividho bhavati । yathāvyutpannagavayapadārtho gosadṛśo gavaya ityatideśavākyānubhūtamarthaṃ pratyakṣe gavaye pratyabhijñānam gavayapadaṃ smaran gavayapadasya gavaye saṅgatimavagacchati । tadidaṃ sādharmyopamānam । vaidharmyopamānaṃ tu gavādivaddviśapho na bhavatyaśva iti vākyārthapratyabhijñānādaśve aśvapadasaṅgatigrahaṇam । dharmamātropamānamapi dīrghagrīvatvādidharmavānpaśuruṣṣa iti vākyārthapratyabhijñānāduṣṣapadavyutpattiriti manyante ।
tatra yadyapi saṃjñāsaṃjñisambandhapratipattiḥ prāggavayādidarśanādatideśavākyena prayogādinā liṅgena vā bhavituṃ nārhati । sambandhino anavagame sambandhasyāvagantumaśakyatvāt । tathāpi gavayādidarśanottarakālaṃ sādharmyādinā liṅgenaiva bhaviṣyati । etasyāṃ daśāyāmatideśavākyaṃ vyāptigrāhakatvenopayujyate ।
yathā hi pṛthivītvābhisambandhātpṛthivīti vyavahartavyeti śrutavataḥ pṛthivītvābhisambandhaṃ kvaciddravye paśyato anumānenaiva saṃjñāsaṃjñisambandhapratipattirabhyupagatā । tathā prakṛte apīti kathamidaṃ pṛthak pramāṇaṃ syāditi । ghaṭādipratyakṣayogyārthapratiyogikābhāvapratītisādhanaṃ pramāṇamabhāvaḥ । taccānupalabdhilakṣaṇaṃ liṅgamevetyabhāvo api nānumānādbhidyate ।
ato yuktaṃ trīṇyeva pramāṇānīti । tatkimabhāvo niyamenānumānāntargata ityata āha- kvaciditi । kvacit । pratyakṣāntargato abhāvaḥ ।
kadāciddhaṭādyabhāvagrāhakaṃ pratyakṣamapi bhavatītyarthaḥ । kiṃ tarhi pratyakṣayogyārthānāṃ sarveṣāmapyabhāvaḥ pramāṇadvayavedya ityata āha- sukhāderiti । sukhāderniyamena ca । castvarthaḥ ।
sukhāderāntarasya sākṣivedyasyābhāvastu niyamena sākṣipratyakṣeṇaiva grāhya ityarthaḥ । yadvābhāva iti pramāṇamevocyate । tasya sukhāderiti paramparayā sambandhaḥ । niyamena pratyakṣāntargata iti sambandhaḥ ।
anena bāhyānāṃ pratyakṣayogyānāṃ ghaṭādīnāmabhāvaḥ pratyakṣānumānavedya ityuktam । tadayuktam । ekasyaiva jñānasya svatantrakāraṇadvayajanyatvānupapatteḥ । parasparaviruddhaparokṣāparokṣatvalakṣaṇākāradvayaprāpteścetyata uktam- kvaciditi ।
tathāpyanupapattireva, pratyakṣagrāhye arthe'numānānavakāśādityata āha- anyatreti । anyatra khaḍiti prāptaḥ । sukhāderanyatra ghaṭādau pratiyogini sati, yo abhāvo abhāvapramāṇaṃ khaḍiti prāpnoti, tatpratyakṣam । yattu vilambena jāyate tadanumānamiti ।
etaduktaṃ bhavati । ghaṭādyabhāvagrāhakaṃ yogyānupalabdhirūpaṃ pramāṇaṃ pṛthageveti mīmāṃsakāḥ । anupalabdhiliṅgakamanumānameve taditi saugatāḥ । tadubhayamapyanupapannam ।
pratiyogismaraṇavataḥ purovartini bhūtale ghaṭādyabhāvasya pratyakṣeṇaiva gamyamānatvāt । indriyānvayavyatirekānuvidhāyino abhāvapratyayasyāpratyakṣaphalatvānupapatteḥ । aparokṣakāratvasyānubhavasiddhatvāt । bādhakābhāvāccānyatropakṣayakalpanānupapatteḥ ।
anyathā rūpādijñāne api pramāṇāntarakalpanāprasaṅgāt । liṅgadarśanavyāptismaraṇādivilambena vinā khaḍiti jāyamānasyānumānaphalatvānupapatteḥ । liṅgasya jñātasyaiva karaṇatvādanupalabdherapyabhāvatvenānupalabdhyantarāpekṣāyāmanavasthāprasaṅgācca । nanu ca prātaścatvarādau pratiyogismaraṇābhāvena gajādyabhāvaṃmananubhūya deśāntaraṃ gato gajasmṛtimānprātaścatvare gajo nāsīditi pratipadyate ।
na tatra pratyakṣasyāvakāśa ityanupalabdhilakṣaṇaṃ pṛthak pramāṇaṃ tatrāṅgīkāryamiti । maivam । tatrābhāvasyāpratyakṣatve apyanupalabdhiliṅgakānumānavedyatābhyupagamāt । anupalabdheśca smaraṇābhāvaliṅgānumeyatvāt ।
ata eva tatra kṣaṇaṃ dhyātvā nāsīccatvare gaja iti pratipadyate । smaraṇābhāvo apyanupalabdhyantarānumeya ityanavasthetyapi nāsti । sākṣigrāhyāṇāṃ buddhisukhādīnāmavabhāvasya niyamena sākṣi vedyatvāditi । tathāpyupakramopasaṃhārāvabhyāsāpūvartāphalārthavādāḥ pramāṇāni santīti kathaṃ tattritvaniyama ityata āha- prārambhādyāśceti ।
prārambhādyāśca yuktayaḥ । yuktayaḥ anumānāni । kuta ityata āha- āgameti । āgamārthāvasityarthā niyatavyāptayo akhilāḥ ।
yato akhilāḥ prārambhādyā niyatavyāptayo, yo yatra prārabhyate sa tatra pratipādya ityādirūpāṃ vyāptimapekṣamāṇā evāgamārthāvasityarthā bhavantyato yuktaya evetyarthaḥ । etenāgamāntarbhāvo api nirastaḥ । upakramādyā āgamaviṣayā eva na cārthāpattyupamābhāvā iti yogavibhāgaḥ । vākyādīnāmapi pramāṇānamanumānāntarbhāvamāha- vākyamiti ।
vākyaṃ prakaraṇaṃ sthānaṃ samākhyā ca tathāvidhāḥ । yato vākyādayo api tathāvidhā vyāptimapekṣyaivāgamārthāvasityarthāstatastathāvidhā yuktaya evetyarthaḥ । yadyupakramādayo vākyādayaścānumāne antarbhavanti tarhi katham"upakramopasaṃhārāvabhyāso apūrvatā phalam । arthavādopapattī ca liṅgaṃ tātparyanirṇaye'; ityupakramādīnāmanumānāparaparyā yopapatteḥ pṛthaktvenoktiḥ ta ।
tathā"śrutirliṅgaṃ samākhyā ca vākyaṃ prakaraṇaṃ tathā'; iti vākyādīnāṃ liṅgādityata āha- kurupāṇḍavavaditi । kurupāṇḍavavat teṣāmupapatteḥ pṛthag vacaḥ । yathā pāṇḍavānāṃ kuru tve api sāmānyaviśeṣāpekṣayā"santānabījaṃ kurupāṇḍavānām'; ityādau kurubhyaḥ pṛthagvacanaṃ tathā teṣāmupakramādīnāṃ vākyādīnāṃ cānumānatve apyupapatterliṅgācca pṛthagvacanaṃ yuktamityarthaḥ । nanu tathāpi śākunalipyakṣaraceṣyāsambavaitihyapariśeṣāḥ pṛthak pramāṇāni santīti cet ।
śākunalipyakṣaraceṣyānāmantarbhāvasya na vilakṣaṇādhikaraṇe sūcitatvāt । sambhavaitihyayoranumānāgamāntarbhāvasya sarvavādisampratipannatvāt । pariśeṣasya ca"pariśeṣo mithaḥ siddhiḥ'; ityanenaivānumānatvasya sthitatvāt । nanu tathāpi jaināstarkaṃ pṛthak pramāṇamāhuḥ ।
satyam । mithassisiddhirītyādinā so apyanumānāntargata iti sūcitameva । atrāha tarkaḥ pramāṇameva na bhavati । kuto anumānam ।
tathāhi । aniṣyaprasañjanaṃ tarkaḥ । aniṣyaṃ ca dvividhaṃ prāmāṇikaparityāgo aprāmāṇikasvīkāraśceti । sa pañcavidhaḥ ।
ātmāśrayānyonyāśrayacakrakānavasthāpramāṇabādhitārthaprasaṅgabhedāt । tatra prasaṅgo nāma vyāpyāṅgīkāre aniṣyavyāpakaprasañjanam । so ayaṃ tarkaḥ pramāṇānāmanugrāhakaḥ । anugrahaśca pramāṇaviṣayasambhāvanādirūpaḥ ।
tathāhi । bhūtale ghaṭaḥ kinna syāditi viparītaśaṅkayā kuṇṭhitaśaktikaṃ pratyakṣaṃ na tāvadghaṭābhāvaṃ niśninuyādyāvadyadyatra ghaṭo abhaviṣyattadā bhūtalamivādrakṣyata tattulyadarśanasāmagrīkatvāditi tarkeṇa viparītaśaṅkā nāpanīyate । tarko hi durjana iva parābhilaṣitaṃ vi cchidya ghaṭābhāvaṃ sambhāvayati । athedānīṃ pratyakṣaṃ sujana iva svaprameyaṃ niścinoti ।
evaṃ kvacidvayabhicāraśaṅkayopādhiśaṅkayā vā dhūmavānapi parvato agnimānmā bhūditi pakṣe vipakṣaśaṅkayānumāne kuṇṭhite yadi niragnikaḥ syātparvatastadā nirdhūmo api syādityādirūpastarkaḥ pravartate । sa hyupādhikoṭau tadāyattavyabhicārakoṭau vāniṣyamupajanayanviparītecchāṃ vicchinatti । tataśca niścitāvinābhāvamanumānaṃ niṣkammapevāgnimattvaṃ niścāyayati । tathā svargakāmo yajetetyatra liṅgā pratīyamānāyā bhāvanāyā bhāvyapekṣāyāṃ, kiṃ bhāvyo dhātvartho bhavatu, bhavatu vā svarga, iti sandehe samānapadopāttatvāddhātvartha eva bhāvya iti śaṅkayā kuṇṭhitaśaktiḥ śabdo joṣamevāste ।
yadi dhātvartho bhāvyaḥ syāttadā vidheriṣyābhyupāyatvaṃ śāstrasya ca tadbodhakatvaṃ tatpraṇetuścāptatvaṃ prekṣāvatāṃ pravṛttiścetyetatsarvaṃ na syāditi tarkeṇāpanītāyāṃ śaṅkāyāṃ śabdaḥ svargameva bhāvyatayāvadhārayati । evaṃ nānāvidhastarkasādhyo anugrahaḥ svayameva boddhavyaḥ । so ayaṃ pramārūpaṃ vā pramāṇaṃ syālliṅgadaśarnavadapramārūpaṃ vendriyādivat । na tāvadanyaḥ ।
tar syāhāryarūpatvāt । na tatkaraṇamapi pramāṇam । pramāphalatvābhāvāt । na dvitīyaḥ ।
āropitaviṣayatvāt । viparyayaprāmāṇyopagatau tu tenāsya niyāmakaḥ sambandho nāsti । asambaddhasya gamakatve cātiprasaṅgaḥ । anumānatve cāsyāpādakaṃ liṅgamāpādyaṃ sādhyamiti vaktavyam ।
naca tadyuktam । āpādakasyāhāryatvenānyatarāsiddhatvāt । āpādyasya cāniṣṭatvena bādhitatvāt । na hyasiddhaṃ liṅgaṃ bhavati ।
nāpi bādhitaṃ sādhyam । sati cāśraye anumānaṃ bhavati । na ca bhūtale ghaṭo asti yaḥ sādhyasādhanayorāśrayaḥ syāt । vyadhikaraṇatā cāpādyāpādakayorbahulamupalabhyate ।
āpādyasya sādhyatve apasiddhāntaśca syāt । dhūmasadbhāvasya svayamabhyupagantavyatvāt । tasmādviparyayaparatantratvādapramāṇameva pramāṇānāmanugrāhakastarka iti kuto asyānumāne antarbhāva ityata āha- svanyāyairiti । svanyāyaiḥ sādhanaṃ kāryaṃ paranyāyaistu dūṣaṇam ।
svanyāyairdūṣaṇaṃ ca syāt sādhitaiḥ prativādinaḥ । nyāyaśabdena dhamirliṅgavyāptidṛṣṭāntā ucyante । na kevalaṃ parasya kintu svasyāpi ye siddhā nyāyāste svanyāyāḥ । sādhanamiti dūṣaṇasyāpyupalakṣaṇam ।
parasyaiva siddhā nyāyāḥ paranyāyāḥ svasyaiva siddhā nyāyāḥ svanyāyāḥ । caśabdena sādhanaṃ ca prativādinaḥ prati । etaduktaṃ bhavati । dvividhaṃ hi kāryaṃ kathakasya, svapakṣasādhanaṃ parapakṣadūṣaṇaṃ ceti ।
tatra sādhanaṃ svaparasammataireva nyāyaiḥ kāryaṃ nānyataramātrasiddhaiḥ । yathā parvato agnimāndhūmavattvādyo yo dhūmavānasāvagnimānyathā mahānasa iti । kvacitpunaḥ sādhanaṃ svamātrasiddhaireva nyāyaiḥ kriyate । tatra ca pareṇānyatarāsiddhayādāvudāhṛte taṃ prati tatsādhanaṃ kriyate ।
yathā śabdo anityaḥ kāryatvāt । kāryaścāsāvavyañjakaprayatnānantaropalabdherityādi । sarvathā sādhanamubhayasiddhanyāyasādhyam । dūṣaṇaṃ tu dvividham ।
idamitthaṃ na bhavatīti vāniṣyopadarśanena vā । tatrādyamubhayasiddhanyāyaireva kāryam । yathā śabdo na dravyaṃ śrotragrāhyatvātsāmānyavaditi । kvacitpunaḥ svamātrasiddhairnyāyaiḥ sādhanamiva dūṣaṇamapi kṛtvā paraṃ prati tatsādhanaṃ kriyate ।
yathā tatraiva prayoge kālenānaikāntyaudbhāvane tasyātīndriyatvasādhanamityādi । sarvathā'dyaṃ dūṣaṇamubhayasiddhanyāyasampādyameva । dvitīyaṃ tu parasiddhaireva nyāyaiḥ kāryam । yathā yadi parvato niragnikastadā nirdhūmaḥ syāditi ।
atra hyāpādakasya parasiddhatvameva bhāvyaṃ na svasiddhatvam । tadatiriktāṅgānāṃ tu svasiddhaḥ satī asatī vā na vivakṣitā parasiddhirevopayujyate । tadeva ca tarka iti vyavahriyate । tena tatrāśrayāsiddhayanyatarāsiddhī bhūṣaṇe eva na dūṣaṇe ।
vyadhikaraṇatvaṃ tu na kvāpi dūṣaṇamityuktam । śakyasampādanaṃ ca tarke api sāmānādhikaraṇatvam । avaśyaṃ caitadevam । anyathā kevalānvayidharmasya kevalavyatirekiṇyabhāvāt tasyānanumānatvāpatteḥ ।
sāmānyalakṣaṇasadbhāvāt, viśeṣalakṣaṇābhāve api na doṣa iti cetsamaṃ prakṛte api । vyāptyapekṣayā gamakatvasya tarke api vidyamānatvāt । vidyamāna evāśraye vidyamānasyaivetyapi sāmānyalakṣaṇe niveśyata iti cet । tarhi vipakṣābhāvo vā sapa pakṣasadbhāvo api vā niveśyatām ।
prayojanābhāvānneti cenna । prakṛte api samatvāt । tarkanirāsaḥ prayojanamiti cettatrāpi kevalavyatikinirāsaḥ prayojanaṃ bhaviṣyati । nirnibandhano asāviti cet samaṃ prakṛte api ।
sādhane apyasiddhasyānumānatvaṃ syāditi cettarhi vipakṣavataḥ sapakṣe asato api kevalānvayitvaṃ syāt । tadviśeṣalakṣaṇa eva nikṣepyamiti cetsamānamatrāpi । ata eva svanyāyaiḥ sādhanamityādinā vyavasthā darśiteti । mabhūdāśrayāsiddhayanyatarāsiddhayoratra dūṣaṇatvam ।
tathāpi bādhāpasiddhāntasadbhāvānna tarkasyānumānatvamiti cet na । tayorapyasiddhivatsādhanadūṣaṇaviśeṣayoreva dūṣaṇatvena prasaṅgānumāne tadabhāvāditi pūrvavatparihāraḥ siddha eva । tathāpi, sādhane apyavāntarabhedakalpanayā tarhi bādhāderadūṣaṇatvaṃ kalpyatāmityatiprasaṅganirāsāya parihārāntaramāha- prasaṅgeti । prasaṅgārthatayā proktā na siddhāntasya dūṣakāḥ ।
prasaṅgaḥ āpādanaṃ, tadarthatayā tadviṣayatayā prasañjanīyatayeti yāvat । proktāḥ nirdhūmatvādayo arthāḥ । na siddhāntasya dūṣakā ityupalakṣaṇam । na bādhitā ityapi draṣṭavyam ।
etaduktaṃ bhavati । kimāpādyatopetasya nirdhūmatvāderbādhyatvaṃ tatproktau cāpasiddhānta ucyate, uta kevalasya । nādyaḥ । yata āpādanaṃ nāmāṅgīkatarvyatājñāpanam ।
na punaḥ sadbhāvapratipādanam । naca tatpramāṇādiviruddham । yadi viṣaṃ bhakṣayiṣyasi tarhi mariṣyasīti yathā । dvitīye tu syādeva bādhādi ।
naca tadatrocyate । tathā sati syāditi na syāditi । asiddhirapyevameva parihatarvyā । tathāhi ।
kiṃ yadyalaṃkṛtasya niragnikatvāderasiddhatvamucyate । kiṃvā kevalasya । na prathamaḥ । asiddheḥ ।
yadi niragnikaḥ syāditya pi yadi niragnikatvenāṅgīkriyetetyarthaḥ । nacāyamasiddhaḥ । tathāsati tarkasyāpyanutthānāpatteḥ । ata eva bhagavānācāryo"yadi vidyeta'; ityetat"vidyata ityaṅgīkāro bhavedyadi'; iti vyākhyātavān ।
na dvitīyaḥ । tasyātrānupādānāt । tathātve yadīti na syāditi । asminparihāre sati pūrvoktavyavasthāśrayaṇe api na kaścitatiprasaṅgaḥ ।
syādetat । dvividhamevānumānaṃ sādhanaṃ dūṣaṇaṃ ca । tatra tarko na sādhanamiti tāvadbhavatāmapi sammatam । nāpi dūṣaṇam ।
duṣyipramājanakaṃ hi dūṣaṇaṃ nāma । naca tarkasya tatsambhavati । parasiddhena hi nyāyena parasya tatra duṣyirjñāpanīyā । na cāsau sādhuḥ ।
tathātve hi parasiddha ityeva na syāt । asādhunā ca jñāpyamānā duṣyirābhāsabhūtaiveti kathaṃ tarko anumānamityataḥ chalajātyorduṣṭatvamūlavyutpādanenaivaitatsamānayogakṣemamityāśayavāṃstatsvarūpaṃ nirūpayati- chalamiti । chalaṃ jātiriti dvedhā vyāhatyantaramiṣyate । vyāhatyantaraṃ vyāhatiprabhedaḥ ।
iṣyate prāmāṇikaiḥ । yadvā vyāhativirodhaḥ । anyadasaṅgataṃ ceti vyāhatyantaram । chalamasaṅgataṃ jātivirodha ityarthaḥ ।
tatra jāterlakṣaṇamāha- jātiriti । jātiḥ svavyāhatirjñeyā । jñeyatyanenottaratvaviśeṣaṇaṃ na kāryam । sādhane api svavyāhateḥ sambhavāt ।
vṛthā prabhedakalpanasyāprāmāṇikatvāt । svavyāhatiśca svavacanavirodhasvakriyāvirodhasvanyāyavirodhabhedena trividheti । chalalakṣaṇamāha- chalamiti । chalamarthāntarottaram ।
paroktasyārthāntaraṃ parikalpya tasyārthāntarasyottaramityarthaḥ । ayaṃ bhāvaḥ । asti tāvatsvavyāhatilakṣaṇā jātiḥ, arthāntarottaralakṣaṇaṃ chalaṃ ceti dvividhaṃ nigrahasthānam । naca tadaṅgīkāre ṣaḍeva nigrahasthānānīti niyamabhaṅgaḥ ।
jātervirodhabhedatvācchalasyāsaṅgatiprabhedatvāddvayorapi vā virodha evāntarbhāvayituṃ śakyatvāt । tatra jātiṃ vā chalaṃ vā prayuñjāno duṣyametaditi kathaṃ pratipādanīya iti vācyam । jātau tāvadyuktāṅgahīnatvādayuktāṅgādhikatvādaviṣayavṛttitvā dduṣyametaditi । chale ca madavivakṣitadūṣaṇenāsaṅgatatvādityevamiti cet । tatra jātivādī nedamayuktāṅgamiti vā nedamayuktamiti vā nāyamaviṣaya iti vā nedamayuktamiti vā brūyādeva ।
chalavādī ca kiṃ tvadvivakṣayā, tvadvacanena pratīto artho mayā dūṣaṇīya iti । tau kathaṃ pratibodhanīyau । atha manyase । dvividhaṃ duṣṭatvamūlaṃ sādhāraṇamasādhāraṇaṃ ca ।
tatrāsādhāraṇaṃ yuktāṅgatyāgādikam । sādhāraṇaṃ tu svavyāhatiḥ । tatrāsādhāraṇadūṣaṇopanyāse api punaśśaṅkamānaḥ svavyāhatyā bodhanīyaḥ । yadi vyāptyādyaṅgamanape kṣya prasaṅgastadā jātivākyārtho api tathā dūṣayituṃ śakyata ityādi ।
yadi vakturvivakṣāmanapekṣyaiva śabdapratītatvamātreṇa dūṣaṇaṃ tadā chalavākye api tathā śakyamiti । evaṃ tarhi parasiddhenaiva nyāyena paraśchalajātyorduṣyiṃ bodhanīyaḥ । tataḥ paraṃ tu na śaṅkayata eva । vyāghātāvadhitvādāśaṅkāyā ityuktaṃ bhavati ।
tathāca paranyāyastāvadasādhuḥ । tena bodhyamānā duṣyirābhāsabhūtaiveti chalādervāstavamaduṣṭatvaṃ syāt । na syāt । na hyatra paranyāyaḥ pramāṇatvenopanyasyate kintvasādhurayaṃ tvadīyo nyāyo yataḥ svātmānamapi vyāhantītyabhiprāya iti cettulyametatprakṛte api ।
na hyatrāpi niragnikatvaṃ pramāṇatayopanyasyate api tu asādhurayaṃ tvadīyo niragnikatvāṅgīkāro yataḥ pramāṇaviruddhaṃ nirdhūmatvamapyaṅgīkārayatītyabhiprāyaiti । jātyādau svaviru ddhāpattistarke tu pramāṇaviruddhāpattiriti vailakṣaṇyamātram । asti ca svaviruddhāpattirantatastarke api । yathoktam ।
"vyāghātāvadhirāśaṅkā tarkaḥ śaṅkāvadhirmataḥ'; iti । tadevaṃ tarkasya dūṣaṇānumāne antarbhāvādyuktamuktamiti । tadanena prabandhenoktārthasya prakṛtopayogaṃ darśayannapavyākhyānasya dūṣaṇāntaramāha- evamiti । evaṃ saṃśodhitanyāyasadāgamavirodhataḥ ।
nānirvācyamiha proktaṃ māyāmātrapadena hi । saṃśodhitaḥ ābhāsātsamyagvivecitaḥ । nyāyo anumānam । nirdeṣatvasyāgamapadenaiva labdhatvātsacchabdena niravakāśatvamucyate ।
iha sūtre । proktaṃ sandhyamiti śeṣaḥ । tatra nyāyavirodho anupadameva pradarśayiṣyate । svapnasya satyatāṃ pratipādayansadāgamastu bhāṣyādāvudāhṛtaḥ prasiddha eveti hiśabdenāha ।
na kevalaṃ pramāṇābhāvānmāyāmātramitīyaṃ na svapnasyānirvācyatāpratijñā kinnāma pramāṇavirodhādapītyarthaḥ । na kevalaṃ pramāṇavyāhateyaṃ pratijñāpi tarhi svavyāhatāpītyāha- vilakṣaṇamiti । vilakṣaṇaṃ sadasatoriti hi vyāhataṃ svataḥ । anirvācyamiti na vācyatāvirahaḥ parasyābhimataḥ svakriyāvirodhāpatteḥ ।
kintu sadasatoḥ sakāśādvilakṣaṇamiti pratijñānaṃ ca svavyāhatam । sanna bhavatītyukte asattvameva labdham । punarasanna bhavatītyabhidhāne kathaṃ na svavyāhatiḥ । evamasanna bhavatītyabhihite sati sattvamevābhihitam ।
punaḥ sanna bhavatītyuktau kuto na svavyāhatiriti hiśabdārthaḥ । tṛtīyaprakārāṅgīkāriṇāṃ na svavyāhatiriti cenna । asyāṃ pratijñāyāṃ siddhāyāṃ tṛtīyaprakārasiddhistatsiddhau ca pratijñāsiddhiriti parasparāśrayadoṣāt । sadādiprakā raiḥdurnirūpatāmātraṃ pratijñāyate na punarasadādiprakāro vidhīyate ato na svavyāhatiriti cenna ।
sadādiprakārapratiṣedho asadādiprakāravidhirityetayoranarthāntarabhāvasyoktatvāt । anyathaivaṃ mama mātā vandhyetyādāvapi svavyāhatiḥ samāhitā syāt । kiñca sadasadvilakṣaṇamityatra sacchabdena kimabādhyamabhidhīyate uta brahmasvarūpam । vailakṣaṇyamapi taddhamarviparītadharma ttvaṃ vā tatpratiyogikānyonyābhāvo vā tattvānadhikaraṇatvaṃ vā ।
sarveṣvapi dūṣaṇānyāha- pratiyogitvamapīti । pratiyogitvamapyasya brahmaṇo aṅgīkṛtaṃ bhavet । asya svāpnaprapañcasya । svāpnaprapañcaṃ pratīti yāvat ।
apipadaṃ doṣāntarasamuccayārtham । asya nirākāratayāṅgīkṛtasyāpi brahmaṇa iti vā । sadasadvilakṣaṇaṃ sandhyamiti pratijānateti vākyaśeṣaḥ । tataścāyamarthaḥ ।
sacchabdenābādhyamaṅgīkṛtya vailakṣaṇyamapi taddharmaviparītadharmatvamaṅgīkriyate cettadābādhyasyāpi dharmavattvamaṅgīkṛtaṃ syāt । abādhyaṃ ca na brahmaṇo anyadastīti brahmaiva sadharmakamu ktaṃ syāt । tathā cāpasiddhāntaḥ । etena sacchabdasya brahmārtho, vailakṣaṇyaṃ ca taddharmaviparyaya iti pakṣo apyapāstaḥ ।
athābādhyaṃ sat, vailakṣaṇyaṃ ca tatpratiyogiko anyonyābhāva iti matam । tadā brahmātiriktasyābādhyasyābhāvādbrahmaṇaḥ prapañcaṃ prati pratiyogitvalakṣaṇo dharmaḥ svīkṛto bhavet । anena sacchabdo brahmārtha iti pratyuktam । atha sacchabdo abādhyārtho, vailakṣaṇyaṃ ca tattvānadhikaraṇatvaṃ tarhi bādhyamiti pratijñārthaḥ syāt ।
kātsnaryenānabhivyaktatvaṃ ca tadeveti sādhyahetvorbhedo na bhavet । abādhyasya dharmitvaṃ cābhyupetaṃ syāt । anyathā tvapratyayavaiyarthyāt । etena brahmapakṣaro apyapoḍhaḥ ।
naca vācyaṃ sakalamapyetadayuktam । yato atra māyāmātratvameva pratijñātaṃ na tu sadasadvailakṣaṇyamiti । māyāmātrapadasya sadasadvailakṣaṇyārthatayaiva parasyābhimatatvāt । tacca"kiṃ svapne pāramārthikī sṛṣṭirāhosvinmayāmayi'; iti saṃśayopapādanena"sandhye tathārūpaiva sṛṣṭiḥ'; iti pūrvapakṣotthāpanena"na paramārthagandho apyasti'; iti siddhāntopakrameṇa cāvagamyate na hyasattvaṃ svīkriyata iti ।
syādetat । brahmaṇaḥ pratiyogitvādyaṅgīkāre api nāpasiddhāntaḥ । paramārthato hi brahma nirdharmakaṃ brūmaḥ । pratiyogitvādikaṃ cāṅgīkriyamāṇaṃ mithyaiva ।
na hyāropitena nīlimnā nabhaso nīrūpatvaṃ vyāhanyata ityāśaṅkayāha- mithyā cediti । mithyā cet pratiyogitvaṃ vailakṣaṇyaṃ tato nahi । pratiyogitvamityupalakṣaṇam । brahmaṇaḥ pratiyogitvādi yadi mithyā syāttarhi tato brahmaṇaḥ svāpnaprapañcasya vailakṣaṇyamuktavidhaṃ na syāt ।
yasya yadapekṣayā na pratiyogitvaṃ na tatastasya vailakṣaṇyamapi । yathā tata eva ghaṭāttasyaiva ghaṭasyeti vyāptisūcanārtho hiśabdaḥ । mithyāśabdo anirvacanīyavacano nāsadvacana iti tu prāganirvacanīyasiddherdurvacanam । nanu ca vailakṣaṇyaṃ na syāditīdamiṣyāpādanam ।
mayā tasyāpi mithyātvāṅgīkārādityata āha- avilakṣaṇatvamiti । avilakṣaṇatvaṃ satyaṃ syān । yadi svāpnaprapañcasya brahmavailakṣaṇyaṃ mṛṣā tadavilakṣaṇatvaṃ satyaṃ syāt । ghaṭādau tathā darśanāt ।
yadyapyatra na pareṇa tathāstviti vaktuṃ śakyam । apasiddhāntāpatteḥ sphuṭatvāt । tathāpyadhikaṃ vivakṣurāha- mithyātvamiti । mithyātvaṃ brahmaṇastataḥ ।
anirvācyasya sattvaṃ vā । tato brahmasvapnayoravailakṣaṇyasya satyatvāt । anirvācyasya anirvācyatayāṅgīkṛtasya svapnasya । sattvaṃ, bhavedityanuvartate ।
prasaṅgasyāniṣyatā darśanāya svapnasyeti vaktavye anirvācyasyetyuktam । evaṃ brahmaṇaḥ satyasyetyapi grāhyam । brahmasvapnayoravailakṣaṇyasya satyatve api kuto mithyātvādiprasaṅga ityato vedamuditam । upalabdhaṃ hi ghaṭasya ghaṭāntareṇa sālakṣaṇyasadbhāve pārthivatvādisāmyam ।
atra sāmānyena viśeṣāpādanānnāpādyāpādakayorabhedaḥ śaṅkanīyaḥ । bhāvatve dravyādyanyatamatvāpattiriti yathā । brahmapratiyogikaṃ svapnasya sālakṣaṇyaṃ cedbrahmaṇo api mithyātvaṃ syādityasaṅgatam vyadhikaraṇatvāditi na vācyam । yatpratiyogikaṃ yatra sālakṣaṇyaṃ sa taddharmeti vyāpteḥ sugrahatvāt ।
yastu mandamatistaṃ prati samānādhikaraṇamapyaniṣyaṃ suvacanamiti prasaṅgāntaramabhihitam । syādetat । brahmaṇaḥ pratiyogitvābhāve anuyogitvaṃ syāt । tathāca svapnasya tato vailakṣaṇyaṃ na syāt ।
tadabhāve ca sālakṣaṇyāpattyā brahmasvapnayormithyātvādi prasajyetetyuktamayuktam । sadharmake hi vastunyekasya dharmasyābhāvena tadviruddhasya dharmasya bhāvo bhāvena cābhāvo vaktuṃ śakyate । yathā parimāṇavattvāddravyasya mahattvābhāve aṇutvasya aṇutvabhāve vā mahattvābhāvasyāpādanam । yathā vakturmandavacanābhāve tīvravacanam ।
tadbhāve vā tadabhāvaḥ śakyāpādanaḥ । brahma tu sakaladharmavikalamiti kathaṃ tatrāpādanaṃ pratiyogitvāderivāyogitvāderapyabhāvāt । nahi parimāṇarahite guṇādau vaktṛtvaśūnye kāṣṭhe coktaprasaṅgāvakāśo asti । tathā svapane api noktaprasaṅgāvakāśaḥ ।
svayamasatyasya vailakṣaṇyavadavailakṣaṇyasyāpyabhāvāt । nahi bhrāntasarpavisarpaṇādayaḥ satyā bhaveyurityāśaṅkaya brahmaṇo nirdharmakatvaṃ dūṣayati । yadītyādinā īśatajjñānetyataḥ prāktanena prakaraṇena । yadi dharmā na kecana ।
brahmaṇo naiva jijñāsyaṃ । yadi brahmaṇaḥ ke api dharmā na syustarhi tajjijñāsyaṃ naiva syāt । bhavati hi jijñāsyam । athāto brahmajijñāseti vacanāt ।
ato na tannirdhakamiti । nirdharmakatve api brahmaṇaḥ kuto na jijñāsyatetyata āha- jijñāseti । jijñāsā dharmanirṇayaḥ । vicāro hi jijñāsā nāma ।
sa ca dharmasya nirṇayo dharmanirṇayaḥ । vyāpyadharmadarśanamiti yāvat । śaśaviṣāṇavannirdharmake kathamasau syāt । aṅgīkāre ca vyāghātaḥ kathaṃ na syāt ।
ito api na nirdharmakasya jijñāsyatetyāha- idamitthamiti । idamitthamiti jñānaṃ jijñāsāyāḥ prayojanam । na khalvanumānavicārāparaparyāyāyāḥ jijñāsāyā vastusvarūpamātrajñānaṃ prayojanam । tasya prāgeva siddhatvāt ।
asiddhau vā āśrayāsiddhasyānumānasyānutthānāt । kinnāmedamiti svarūpānuvādenetthamiti vyāpakadharmaviśiṣyadharmijñānam । dhūmānumānādau tathā darśanāt । tathā ca kathaṃ nirdharmakasya jijñāsyateti ।
etena svapne api prasaṅgānavakāśo nirastaḥ । tathā sati māyāmātramityanumānāsambhavāt । āropitābhyāṃ vyāpyavyāpakābhyāṃ tatsambhavaṃ iti cenna । svarūpāsiddhibādhaprasaṅgāditi ।
yadyapi na brahmaniṣṭhena kenaciddharmeṇa tatra dharmāntaraṃ vidhitsitaṃ tathāpi kasyaciddharmasya nivṛttyā dharmāntarasya bhrāntiprasaktasyānyatra sato nivṛttirjñāpyate । yathoktam । siddhaṃ tu nivartakatvāditi । evañca nirdharmakasya kathaṃ jijñāsyatānupapattirityata āha- itthambhāvo hīti ।
itthambhāvo hi dharmo asya na cenna pratiyogitā । asya brahmaṇaḥ pratiyogitā virodhitā । prapañcadharmavyāvṛttimatteti yāvat । na khalu nirādhārayā kasyaciddharmasya nivṛttyā nirādhāraiva dharmāntaravyāvṛttiranumātuṃ śakyā ।
evaṃvidhānumānapravṛtteralaukikatvāt । ato brahmaniṣṭhayaiva brahmaniṣṭheti vācyam । yadi cāsya dharmo na syānna tarhi vyāvṛttimattāpi syāditi । itthamiti jñānaṃ jijñāsāphalaṃ cedbrahmaṇītthambhāva eva svīkāryaḥ syāt ।
tat kiṃ dharmeṇeti mandāśaṅkānirāsāya"itthambhāvo hi dharmo asya'; ityanuvādena parihāro abhihitaḥ । yadvāstu vyāvṛttimattā brahmaṇaḥ kiṃ dharmeṇetyata idamuktam । na vidhirūpa eva dharmaḥ kinnāmetthambhāvamātraṃ prakṛtamiti । tadanena brahma na nirdharmakaṃ jijñāsyatvātparvatavadityanumānaṃ sūcitaṃ bhavati ।
ito api na nirdharmakaṃ brahmetyāha- itthambhāvātmakāniti । itthambhāvātmakān dharmānāhuśca śrutayo akhilāḥ । śrutayaśceti sambandhaḥ । bhava nti satyakāma ityādyāḥ śrutayo dharmavādinyo na tvapahatapāpmetyādyāstatkathamakhilā ityucyata ityata uktamitthambhāvātmakāniti ।
akhaṇḍaniṣṭhatā tu prāgeva nirākṛtā nirākariṣyate ceti । na kevalaṃ śrutyanumānaviruddhaṃ brahmaṇo nirdharmakatvaṃ kintu sūtraviruddhaṃ cetyāha- adṛśyatvādayo apīti । adṛśyatvādayo apyasya guṇā hi prabhuṇoditāḥ । prabhuṇāpīti sambandhaḥ ।
"adṛśyatvādiguṇako dharmokteḥ'; ityādineti śeṣaḥ । yadvā na vidhirūpa eva dharmaḥ kinnāmetthambhāvamātramityata prayogamanena pramāṇayati । atracāpiśabdo na bhinnakramaḥ । guṇaśabdaśca dhamarvacano na pāribhāṣikavacanaḥ ।
adṛśyatvādīnāṃ tadabhāvāt । nanvasmābhirbhāvarūpā eva dharmā brahmaṇo nāṅgīkriyante abhāvātmakāstu svīkriyanta eva । ato na sūtravirodha ityata āha- yadīti । yadi syustādṛśā dharmāḥ sarvajñatvādayo na kim ।
tādṛśā abhāvātmakāḥ । yatādṛśyatvādyāḥ pramāṇāvagatāstathā sarvajñatvādayo bhāvarūpā api yaḥ sarvajña ityādiśrutisiddhā iti te apyaṅgīkāryāḥ । atha tadaṅgīkāre neha nānāstītyādiśrutivirodha ityucyate so adṛśyatvādyaṅgīkāre api samānaḥ । ato ardhacara tīyasyāprāmāṇikatvātsarvajñatvādayo api svīkāryāḥ ।
adṛśyatvādayo api vā tyājyā iti । syādetat । sarvajñatvādayaḥ sarvanirūpyatvātsarvāpekṣāḥ । viyadādikaṃ ca sarvaṃ bhrāntisiddhamasatyameva ।
asatyasāpekṣāstu kathaṃ paramātharto brahmadharmatayā svīkartuṃ śakyanta ityata āha- anyeti । anyāpekṣā yadi syuṣṭe । te sarvajñatvādayo anyāpekṣā iti yadi nāṅgīkriyante tarhi te adṛśyatvādayo api na dṛśyamadṛśyamityevamanyāpekṣāssyuriti nāṅgīkāryā eva । tathā ca sūtravirodhastadavastha eva ।
viṣayatayānyāpekṣatvaṃ pratiyogitayānyāpekṣatvamiti vaiṣamyamātram । syuṣya iti suṣāmādiṣu draṣṭavyam । kiñca parāpekṣatayā sarvajñatvādikaṃ brahmaṇo anaṅgīkurvāṇena sattāpi nāṅgīkaraṇīyā । yataḥ sattāpyevaṃ parāpekṣetyāha- sattaivamiti ।
sattaivaṃ । nāstyeva svarūpātiriktā satteti cetsvarūpasattāpi na syāt । nahi mithyābhūtaparāpekṣaṃ satyasvarūpaṃ bhavitumarhatīti tvadīyanyāyaprāptatvāt । tathāca sadeva somyetyādiśrutivirodhaḥ ।
kathaṃ sattā parāpekṣetyata āha- deśeti । deśakālagā । yatastasmātsattaivamiti sambandhaḥ । nanu deśakālageti ko arthaḥ ।
deśakālasambaddheti vā deśakālajanyeti vā । nādyaḥ । tāvatā parāpekṣāsiddheḥ । nahi gaganaṃ ghaṭena saṃyuktamityetāvatā tadapekṣam ।
na dvitīyaḥ । anādinityatvāditi cedevaṃ tarhi sāvarjñāderapi nānyāpe kṣatā । nahi sarveṇa saha viṣayaviṣayibhāvamātreṇa sarvāpekṣatvaṃ sauraprakāśasyāpi ghaṭāpekṣatāprasaṅgāt । na ca sarveṇa janyatvam ।
nityasiddhatvāt । nanūtpattau sārvajñādeḥ sarvāsāpekṣatābhāve api jñaptau sāstyeva । vidita eva sarvasminsārvajñādi vijñāyate nāvidita iti । evaṃ tarhi sattāpi mā bhūdutpattau parāpekṣā ।
jñaptau tu bhavatyevetyāha- deśeti । deśakālānapekṣā hi na sattā kvāpi dṛśyate । deśakālānapekṣā deśakālapratītyanapekṣā । deśakālapratītyapekṣaiva dṛśyata ityanvayo api draṣṭavyaḥ ।
yadi kaścidvaiyātyātkvaciddeśakālapratītyanapekṣāpi sattā dṛśyata iti brūyāttadā vyāghātaḥ syāt । deśakālavyatirekeṇa kiṃśabdārthānirvacanāt । sattāpratītāvavarjanīyatayā deśakālau dṛśyete na tu tadapekṣeti cenna । abhūdbhavati bhaviṣyatītyādipratītimavadhūya sattāyā apratibhāsāt ।
niyataviśiṣyapratītike a napekṣāyāṃ na kutrāpyapekṣā syāt । tadidamuktam- kvāpīti । na kevalaṃ brāhmaṇo nirdhamarkatve mīmāṃsāviṣayatvānupapattiḥ kinnāma śāstrayonitvādityuktaṃ śāstraviṣayatvamapyanupapannaṃ syādityāha- sarveti । sarvadharmojjñitasyāsya kiṃ śāstreṇādhigamyate ।
kimākṣepe । svarūpaṃ tāvatsvaprakāśatvānna śāstrapratipādyam । saṃsargabhedayoreva vākyārthatvācca । dharmāstu na santi ।
yena saṃsargabhedau śāstraviṣayau syātām । tasmādasya brahmaṇaḥ kiṃ śāstreṇādhigamyate na svarūpaṃ nāpi dharmasaṃsargādīti । itthambhāvātmakānīti brahmaṇo nirdharmakatve śrutivirodho abhihitaḥ । sāmprataṃ tu śrutīnāṃ nirviṣayatvāpattyādikamiti mahānbhedaḥ ।
brahmaṇi paramārthato dharmābhāve api mithyābhūtā dharmāḥ śāstrasya viṣayā bhaviṣyantītyata āha- mithyeti । mithyādharmavidhātuśca vedasyaivāpramāṇatā । castvarthaḥ । apramāṇataiveti sambandhaḥ ।
vedāntānāṃ viṣayābhāvena prasaktamabodhakatvalakṣaṇamaprāmāṇyaṃ parihartumaṅgīkṛtaṃ mithyādharmapratipādakatvaṃ viparītabodhakatvalakṣaṇamaprāmāṇyamevāpādayati । iyāṃstu viśeṣaḥ । viparītabodhakānāṃ tu heyatā syāditi । bhavedapramāṇaṃ vedo yadi mithyādharmānpratipādyaivoparamet ।
nacaivaṃ kinnāma neha nānāstītyādinā pratiṣedhati cetyata āha- āprāptamiti । aprāptāṃ bhrāntimāpādya kiṃ vedo mānatāṃ vrajet । āpādyetyataḥparaṃ niṣedhaṃ kurvanniti śeṣaḥ । "yaḥ sarvajñaḥ sarvavit'; ।
"ya ātmāpahatapāpmā'; ityādinā vedo yadi bhrāntiṃ brahmaṇi mithyābhūtasārvajñyādipratītimutpādya svayameva neha nānāstītyādinā tatpratiṣedhaṃ kuryāttadā mānatāṃ vrajetkim । parasparaviruddhatvenonmattavacanavadaprāmāṇya meva syāt । nanvetadanākalitaparābhisandherasadanuvādenoktam । nahi vayaṃ vedo dharmānvidhāya svayameva niṣedhatīti brūmaḥ ।
kintvanūdya niṣedhatīti । tathāca kathamaprāmāṇyāpattirityata uktam- āprāptamiti । anuvādo hyanyataḥ prāptasya bhavati । naca brahmaṇi mithyābhūtadharmapratītiḥ kenacitprāptā ।
tato anuvādāsambhavāt vidhāyaiva pratiṣedhatīti vaktavye pūrvokto doṣa iti । kathamaprāptirbrahmadharmaṇāmityata āha- nahīti । nahi vedaṃ vinā brahma vedyaṃ dharmāśca tadgatāḥ । vedena vinā brahma na vedyamiti tāvatsamarthitaṃ prathamādhyāye ।
tathāca kathaṃ tadgatatvena sārvajñādayo anyato vedyā bhaveyuḥ । vedavidite api brahmaṇyanumānena sārvajñādipratītiriti cenna । tasyā vināpi vaidikena pratiṣedhena pratyanumāne naivāpāstatvāt । anyathātiprasaṅgāt ।
atha matam । mithyādharmavidhātuśca vedasyaivāpramāṇateti yaduktaṃ tannāniṣyam । dvividho vedabhāgaḥ । tattvāvedako atattvāvedakaśca ।
tatra jīveśvarayo raikyaṃ pratipādayaṃstattvāvedako aparo atattvāvedaka ityasmābhiraṅgīkṛtatvādityata āha- vedeti । vedavedyasya mithyātvaṃ yadi naikyasya tat katham । tat tarhi tanmithyātvamiti vā । satyameva tvayāṅgīkṛtamiti ।
naca tadupapadyate । sarvo api hi vedo apauruṣeyaḥ svataḥpramā ṇabhūtaśca । tatra caikasya bhāgasyāprāmāṇye parasyāpi tatsyāt tasya prāmāṇye asyāpi kathaṃ tanna syāt । tātparyaliṅgabhāvābhāvābhyāṃ vyavastheti cāsaṅgatam ।
tathātve hyasya bhāgasyānyatra tātparyaṃ vācyaṃ syāt । naca niṣedhāyānuvāda ityupapāditam । ahiṃsādiśyenādividhivadvidvadavidvadviṣayatayā vyavasthāstviti cenna । vaiṣamyāt ।
dhanatvasya cānabhidhānāt । athaikyaṃ pratipādayituṃ buddhiśuddhaye sārvajñādyavidyāmānamapi pratipādyate । sarvatra prasṛtā hi buddhiḥ saguṇe brahmaṇi dattapadā krameṇaikye praviśatīti cenna । pratikūlatvāt ।
sārvajñādipratipādanena hi bhedavāsanaiva dṛḍhanirūḍhā syādityeṣā dik । yaduktaṃ brahmaṇi dharmāṇāmaprāptiriti tanna । pramāṇato aprāptāvapyāropastatsambhavāt । ātmaiva hi brahma sa ca svaprakāśatayāvabhāsata eveti tasmindharmāropo nānupapannaḥ ।
tataścāropitadharmānuvādena pratiṣedho yujyata iti cet । syādapyevaṃ yadi brahmaṇi dharmāropo yujyeta । nacaivam । tasya sarvadharmarahitatvāt ।
pradhānābhāvācca । atha dharmarahitatvādāvapi kuto nāropa ityato vyatirekavyāptiṃ darśayati- dharmeti । dharmāropo api sāmānyadharmādīnāṃ hi daśarne । na kevalaṃ pramāṇataḥ prāptyabhāvaḥ kintu dharmāropo api nopapadyata ityapiśabdaḥ ।
sāmānyaṃ cāsau dharmaśca sāmānyadharmaḥ । ādipadena pradhānadarśanam । dṛṣṭa iti śeṣaḥ । etadeva prapañcayati- idamiti ।
idantadādidharmitve dharmo anyaḥ kalpyate atra hi । idaṃ taditi bhāvapradhāno nirdeśaḥ । ādipadena sādhāraṇadharmagrahaṇam । dharmitve dṛṣṭa iti śeṣaḥ ।
pradhānajñānamapyatra saṅgrāhyam । atra loke । śuktikāyāṃ rajatatvadharmāropo hi na śuktikāvabhāsamātreṇa bhavati । kinnāma vastuto rajatatvadharmavataḥ pradhānasya, adhiṣṭhāne śuktikāśakale purovartitvādeḥ, pradhānasādhāraṇa sya ca śuklabhāsvaratvāderdharmasya darśana eva ।
tathā sphaṭike lauhityāropo api vastuto lauhityavato japākusumasya, sphaṭike ca dantādeḥ, pradhānasannidhānasya ca darśana eva dṛṣṭa iti । sahadarśanamātreṇa na vyāptiniścaya ityata āha- sarveti । sarvadharmavihīnasya dharmāropaḥ kva dṛśyate । atrāpi pradhānadarśanamupalakṣaṇīyam ।
kva dṛśyate yenoktavyāptervyabhicāraḥ syāditi śeṣaḥ । upādhivyabhicārayoradarśane sāhacaryadarśanaṃ vyāptiniścāyakameveti bhāvaḥ । ayaṃ samudāyārthaḥ । dharmāropasya pradhānadarśanādikaṃ vyāpakamupalabdham ।
naca prakṛte tadasti । sarvājñādīnāmapahatapāpmatvādīnāmanyatrānabhyupagamāt । brahmaṇi ca pradhānasādhāraṇadharmāderanaṅgīkārāt । ato vyāpyasya dharmāropasyābhāva iti ।
nanvatra pradhānādarśanena dharmāropasambhavaḥ śakyānumānaḥ । sārvajñādikaṃ na brahmaṇyāropitaṃ prāganyatrānupalabdhatvāditi prayogasambhavāt । dharmābhāvaliṅgakamanumānaṃ tu katham । bhavatāmasiddhatvāditi ।
maivam । dharmarāhityavādinaivamanumāyopagantavyamityabhiprāyat । nanu dharmāropo adhiṣṭhānadharmāṇāṃ pradhānasya ca pratītāvevāyatate na tu sattāyām । idantvādipratītau hīdaṃ rajatamityādirūpā pratītiḥ syāt ।
sādhāraṇadharmapratītireva ca pradhānaṃ buddhi sthīkaroti । pradhānapratītireva cānvayavyatirekābhyāmāropopayoginī । sattāyā upayogāṅgīkāre atiprasaṅgaḥ । ubhayopayoge tu gauravam ।
asti cāpyatrādhiṣṭhānadharmādipratītirāroparūpā । nahīdaṃpūrvo ayaṃ brahmaṇi dharmāropaḥ । tathāca pūrvāropitadharmapratītyadhīno ayamuttarottarāropo bhaviṣyati । pūrvameva cottarasya pradhānamiti kimanupapannamityata āha- tadarthamiti ।
yadi brahma ṇi dharmāropasiddhayarthamanyā dharmāṇāmāropaḥ kalpyate । tadā so api dharmāropāntarāyatta ityevaṃ prasaktānavasthitiḥ syāt । siddhaviṣayatvānneyamanavasthā dūṣaṇamiti cenna । dharmasadbhāvatatpratītyoḥ pūrvasiddhatve apyāropatvakalpanāyāmanavasthānivāraṇāt ।
asyā dharmapratīterāropatvaṃ pūrvapratīterāropatvakalpanādhīnaṃ tasyā api tatheti । tadevaṃ brahmaṇi dharmāropāsambhavātsvato nirdharmakatve vedāprāmāṇyādiprasaṅgānna nirdharmakaṃ brahmeti siddham । yaduktaṃ sārvajñādermithyātvasiddhaye viśvasya bhrāntikalpitatvaṃ taddūṣayitumīśatajjñānetyādiko granthaḥ । tathāhi ।
viśvasya bhrāntisiddhatvaṃ vadatā tatra pramāṇaṃ vaktavyam । tatkiṃ pratyakṣaṃ syādanumānaṃ vā'gamo vā । na tāvatpratyakṣam । tasya satya tvagrāhitvasya vakṣyamāṇatvāt ।
nāpyanumānam । śūnyasamayanirāse nirastatvāt । adhikaṃ ca dūṣaṇaṃ vaktumāha- īśeti । īśatajjñānavedākṣajānumāmātṛpūrviṇaḥ ।
bhrāntirviśvasya yenaiva mānābhāsena kalpyate atra hi । tanmātrasyānyathā bhāvāt kiṃ na syād viśvasatyatā । yadyapyatra bhrāntirviśvasyetyādinaivālam । tathāpi ye viśvaṃ pramāṇaprameyapramātṛpramitibhedena caturvidhamācakṣate tannirākaraṇaprastāvanāya pramāṇaprameyapramātṛbhedena trividhameva viśvamiti pratijñātumīśetyādyuktam ।
tatreśamātrapadābhyāṃ parāparapramātrorgrahaṇam । yadyapi mātṛpadenaiveśvaro api labhyate । tathāpi tasya niyataṃ pramātṛtvamanyeṣāṃ tu viparyayādisambhavādaniyatamityādiviśeṣadyotanāya pṛthaggrahaṇam । vedākṣajānumāpadaiḥ karaṇaphalarūpapramāṇasvīkāraḥ ।
vedapadamāgamo palakṣaṇam । akṣajatvaṃ jñānasannikarṣayorastyeva । īśvarādi jñānaṃ na vedādipadaiḥ saṅgṛhyate । akaraṇatvādaphalatvācca ।
bhavati ca pramāṇamityatastajjñāneti pṛthaguktam । nityajñānamātropalakṣaṇaṃ caitat । pūrvaśabdena karmadhārayaṃ vidhāya tata inipratyayaḥ । pratyayārthastu vedaśabdaścāpaupuruṣeyavākyavacana eva ।
pūrvaśabdaḥ kāraṇārthaḥ । pramādhyāhāreṇa tatsambandhaḥ । tataśceśavākyeśādijñānavedākṣajānumānānīśvarapramātṛvākyarūpapramāṇavataḥ sarvapramāṇasiddhasyetyuktaṃ bhavati । bhrāntiḥ bhrāntikalpitatvam ।
yenetyato labdhamekatvamevetyavadhāryate mānābhāseneti । svabhāvato durbalenānumānenetyarthaḥ । anyathābhāve aprāmāṇye । kimākṣepe ।
etaduktaṃ bhavati । viśvaṃ tāvatsvabhāvato bahutvena ca prabalairīśavākyādibhiḥ sarvaiḥ pramāṇaiḥ satyatayāvagatam । teṣāṃ"asatyamapratiṣṭhaṃ te'; ityādīnāmanyatra darśitatvāt । vivādapadaṃ mithyā dṛśyatvājjaḍavadityādikaṃ viśvamithyātvānumānaṃ tu svabhāvaikatvābhyāṃ durbalam ।
tathāca prabalapramāṇaviruddhasyānumānasyāprāmāṇyopapatterviśvasya satyatvameva yuktamiti । nāpyabhāvaḥ । sa hi gauḍapādādipuruṣapraṇīto vā vedādirvā । ādyaṃ dūṣayati- yeneti ।
yenedaṃ kalpyate bhrāntaṃ bhrāntistasyaiva kiṃ na sā । yena gauḍapādādinā idaṃ prāguktamīśādikaṃ viśvaṃ, bhrāntaṃ bhrāntisiddhaṃ kalpyate, kalpayitvā ca tathā vākyaṃ praṇīyate । tasyaiva sā kalpanā bhrāntirayathārthā kinna bhavet । etaduktaṃ bhavati ।
īśavākyādipramāṇaistāvadīśādiviśvaṃ satyatayāvagatam । tadviruddhā ca gauḍapādādīnāṃ viśvamithyātvapratītirbhrāntireveti । tataḥ kimityata āha- bhrāntatva iti । bhrāntatve tasya viśvāderīśādyabhrāntameva hi ।
viśvārerviśvamithyātvaṃ pratipādayatastasya gauḍapādāderbhrāntatve siddhe tanmūlasya tadvākyasyāprāmāṇyāttena viśvamithyātvāsiddhāvīśavākyādibhiḥpramāṇairīśādiviśvamabhrāntaṃ satyameva siddhamiti । nanvīśvaravākyavirodhādgauḍapādādīnāṃ bhrāntatvaṃ kutaḥ kalpanīyam । gauḍapādādivākyavirodhādīśvarādīnāṃ viśvasatyatvapratītireva bhrāntiḥ kuto na kalpanīyetyata āha- bhaveyuriti । bhaveyurbhrāntayo nṛṇāṃ naiveśādeḥ kathañcana ।
bāhyā ntarakāraṇasāmagrīsattvāditi śeṣaḥ । kathañcanendriyadoṣāderbāhyakāraṇasya adharmādeḥ ajñānāderāntarakāraṇasyāpyatyantamasambhavādityarthaḥ । īśādayo vipralambhakā iti cenna । kalpakābhāvāditi ।
astu tarhi neha nānāstītyādiradvaitaparo vedādirāgamaḥ sarvasyāpi mithyātve pramāṇamiti cenna । tasya viśvasatyatvagrāhakapratyakṣabādhitatvenātadarthatvāt । atha matam । pratyakṣaṃ khalu tātkālikaṃ pramāṇaṃ na punarātyantikam ।
vedastu na tathā । svataḥ pramāṇaṃ ca । ato balavatā vedena bādhitatvātpratyakṣaprāptamapi viśvasatyatvaṃ bhrāntisiddhamityevāṅgīkartumucitamityata āha- satyatvamiti । satyatvamakṣajaprāptaṃ yadi bhrāntamitīṣyate ।
satyatyaṃ viśvasyeti śeṣaḥ । āgamabalamāśritya । tanneti vākyaśeṣaḥ । kuto netyata āha- prāmāṇyamiti ।
prāmāṇyamāgamasyāpi pratyakṣādanyataḥ kutaḥ । kutaḥ siddham । na kuto api । na kevalaṃ pratyakṣasya kintvāgamasyāpi prāmāṇyaṃ pratyakṣeṇaiva siddhaṃ na tvanyenetyarthaḥ ।
tatkathamityata āha- sākṣīti । sākṣipratyakṣato hyeva mānānāṃ mānateyate । ādyādibhya upasaṅkhayānāttṛtīyārthe tasiḥ । mānānāṃ sarveṣāmīyate pratīyate ।
hiśabdaḥ sarvapramāṇaprāmāṇyasya sākṣisiddhatvopapādakapramāṇasūcanārthaḥ । tadvivṛṇoti- sākṣiṇā iti । sākṣiṇaḥ svaprakāśatvamanavasthā tato nahi । pramāṇānāṃ prāmāṇyaṃ hi na sattāmātreṇa niśśaṅkavyavahārahetuḥ ।
api tu pramitameva । naca bāhyapratyakṣādikameva prāmāṇyapramitisādhanam । tatprāmāṇyapramiterapyuktanyāyenāvaśyakatvāt । naca tatprāmāṇyaṃ svagrāhyam ।
acaitanyajñānasya svaprakāśatvābhāvāt । pratyakṣādyantarānveṣaṇe cānavasthā syāt । sākṣivedyatve tu sarvapramāṇaprāmāṇyasya na kaściddoṣaḥ । sākṣī hi caitanyarūpatayā svaprakāśaḥ ।
prāmāṇyaṃ ca jñānagrāhakagrāhyamiti svaprāmāṇyaṃ svayameva gṛhṇātīti nānavasthā'padyate । ataḥ sākṣivedyameva sarvapramāṇaprāmāṇyamaṅgīkāryamiti । astvevaṃ sākṣipratyakṣavedyaṃ pratyakṣāgamaprāmāṇyam । tathāpyuktarītyā prabalenāgamena virodhe durbalasya pratyakṣasya kuto na bādha iti cet ।
ittham । syādayaṃ pratyakṣāgamayorbādhyabādhakabhāvaḥ, yadi vyutpādite daurbalyaprābalye yukte syātām । nacobhayaprāmāṇyasya sākṣivedyatve te yujyete ityāśayavānpratyakṣasya tātkālikaṃ prāmāṇyamāgamasyātyantikamiti vibhāgaṃ tāvadapākaroti- tatkālikamiti । tātkālikaṃ pramāṇatvamakṣajasya yadā bhavet ।
aikyāgamasya kiṃ na syāt । yadi sākṣigṛhītamapi viśvasatyatvagrāhiṇo akṣajasya prāmāṇyaṃ tātkālikameva bhavettarhyaikyāgamasyāpi prāmāṇyaṃ sākṣigṛhītatvāviśeṣāttātkālikaṃ syādeveti na vibhāgaḥ siddhayati । nanvaikyagāmaprāmāṇyamapi tātkālikameva । kintu pratyakṣamābhāsīkṛtya nivartate ।
yathoktam"veṇusaṅgharṣajo vahnirdagdhvā śāmyati tadvanam । evaṃ guṇavyatyayajo vedaḥ śāmyati tadyathā'; itītyata āha- tasyāpīti । tasyāpyetādṛśaṃ yadi । aikyaprāmāṇyamithyātvaṃ yadā viśvasya satyatā ।
aikyāgamasyāpi prāmāṇyaṃ yadi tātkālikaṃ svīkriyeta tadā viśvasya satyataiva syāt । nanūktamatra pratyakṣamābhāsīkṛtya paścādaikyāgamaprāmāṇyaṃ nivartata iti bhavati tātkālikam, naca viśva satyatvāpattirityataḥ"tasyāpyetādṛśaṃ yadi'; ityetad"aikyapramāṇamithyātvaṃ yadā'; iti vyākhyātam । aikyāgamaprāmāṇyasya bādhyatvaṃ yadetyarthaḥ । na kevalaṃ prāmāṇyamātrasya bādhyatvam ।
kintu dharmiṇo vākyasyāpīti jñāpanāyaivamuktam । etaduktaṃ bhavati । syādidaṃ yadi prāmāṇyasya tātkālikatvaṃ nāmānityatvamiha vivakṣitaṃ syāt । na caivam ।
kṣaṇamātravartino api prāmāṇyasya viṣayasatyatvāvyabhicāritvenānityatāyā daurbalyahetutvāsambhavāt । kintu bādhyatvameva । taccedaikyāgamaprāmāṇyasyābhyupagataṃ tadā kathaṃ viśvasya satyatā na syāditi । nanu sākṣiṇo viṣayavyabhicāritvāttadgṛhītamaikyāgamaprāmāṇyamabādhatayamevetyāśaṅkayāha- aikyavākyasyeti ।
aikyāgamasya mānatvaṃ yadyabādhyamitīṣyate । akṣajasyāpi mānatvaṃ nābādhyaṃ kimitīṣyate । sākṣigṛhītatvāviśeṣāditi bhāvaḥ । sākṣigṛhītatvāviśeṣādviśvasatyatāgrāhakapratyakṣaprāmāṇyasya bādhyatāyāmaikyāgamaprāmāṇyamapi bādhyaṃ syāt ।
tadabādhyatve vā pratyakṣaprāmāṇyamapyabādhyamevaiṣyavyamiti samudāyārthaḥ । nanvadvaitabrahmāvasthānaṃ mokṣaḥ । sa ca pratyakṣaprāmāṇyasyābādhyatve vyāhanyeta । prapañcasatyatvena saddvaitatāpatteḥ ।
ataḥ sākṣivedyatvāviśeṣe apyanena viśeṣeṇa pratyakṣaprāmāṇyaṃ sākṣiṇā tātkālikameva gṛhyata iti kalpyata ityata āha- advaiteti । advaitahānisāmānyān । evaṃ tarhyaikyavākyaprāmāṇyamapi tathāvidhameva । tadabādhyatve apyadvaitahānisāmānyenoktalakṣaṇamokṣāsiddheḥ ।
nahi vākyaṃ vā tatprāmāṇyaṃ vā tadartho bhedābhāvo vā brahmeti । pratyakṣaprāmāṇyasyābādhyatve bahuprapañcāpattiḥ । āgamaprāmāṇyābādhyatāyāṃ tu naivamiti cenna । asya viśeṣasya vyarthatvādityāśayavānāha- neti ।
na viśeṣaśca kaścana । yadapyadvaitāgamasya prābalyopapādanāya svataḥprāmāṇyamuktaṃ tatrāha- yadīti । yadi svatastvaṃ prāmāṇye viśvasattā kathaṃ na te । svatastvadharmasya prāmāṇyaṃ dharmi, adhikaraṇatayā vivakṣitamiti saptamyupapattiḥ ।
yadyāgamaprāmāṇyasya svatastvamucyate tadā pratyakṣaprāmāṇyamapi svata eveti brūmaḥ । samyaṅmithyājñānasādhāraṇakāraṇamātrajanyatvaṃ vā samyaṅmithyājñānasādhāraṇajñāpakamātrajñeyatvaṃ vā prāmāṇyasya svatastvam । tadāgamajanyajñānavatpratyakṣajanyasyāpyaviśiṣyameva । tathā cāgamaprāmāṇyasya svatastvamaṅgīkurvato yatā tadviṣayasatyatā sammatā tathā svataḥpramāṇapratyakṣaviṣayaviśvasattā api kathaṃ na te sammateti ।
syādetat । pratyakṣāgamayoḥ svataḥprāmāṇye apyasti viśeṣaḥ । yatpratyakṣaṃ tātkālikameva jñānasya prāmāṇyaṃ janayati vākyantvātyantikam । tathā jñānagrāhakaḥ sākṣī pratyakṣajñānasya tātkālikameva prāmāṇyaṃ gṛhṇāti vākyajanyajñānasya tvātyantikamiti ।
maivam । asyāṃ vyavasthāyāṃ niyāmakābhāvasyoktatvāt । doṣāntaraṃ cāha- prāmāṇyasya ceti । prāmāṇyasya ca maryādā kālato vyāhatā bhavet ।
kālato maryādā vyavacchedaḥ । tātkālikatvam iti yāvat । kathaṃ vyāhatirityata āha kālāntare apīti । kālāntare apyamānaṃ cedidānīṃ mānatā kutaḥ ।
amānaṃ bādhitamānatvaṃ cetpratyakṣam । tātkālikaśabdena hīdānīmasti kālāntare tu bādhya miti parasyābhimatam । tatra yadi ca pratyakṣaṃ kālāntare api bādhitaprāmāṇyaṃ syāttarhīdānīṃ tasya mānatāstīti kutaḥ syāt । kālatrayasattāniṣedharūpatvādbādhasya yadi ca pratyakṣaprāmāṇyamidānīṃ satsyātkathaṃ kālāntare api tarhi bādhyeteti vyāhatameva tātkālikatvavacanam ।
apramāṇameva bhavatu tarhi pratyakṣamiti cet । satyam । bhavati bhavato ayaṃ manorathaḥ । tatsiddhirevedānīmapi ka phoṇiguḍāyate ।
advitīyabrahmāvasthānalakṣaṇaṃ mokṣamabhyupetya pratyakṣaprāmāṇyābādhyatāvadāgamaprāmāṇyābādhyatāyāmapi taddhāniḥ samānetyuktam । idānīntu sa evānupapanna ityāśayavānpṛcchati- mithyātvamānamiti । mithyātvamānaṃ mokṣe api mānaṃ kiṃ neti bhaṇyatām । viśvamithyātvapratipādakamānamāgamo anumānaṃ vā mokṣe api mānamiti mokṣasamaye apyabādhitasvarūpaprāmāṇyamityarthaḥ ।
neti bādhitasvarūpaprāmāṇyamityarthaḥ । kiṃśabdaḥ pūrveṇa pareṇa ca sambaddhayate । yadvā kākvaiva mānamityayaṃ praśno jñātavyaḥ । iti pṛṣṭasyottaraṃ, bhaṇyatām ।
ādye doṣamāha- mānatva iti । mānatve advaitahāniḥ syād । abādhitasvarūpaprāmāṇyapakṣe tenaiva saddvitīyatvādadvaitahāniḥ syādityuktalakṣaṇo mokṣo na siddhayet । dvitīye dūṣaṇamāha- amānatve apīti ।
amānatve apyamokṣatā । amokṣatā vivakṣitāvasthāyā iti śeṣaḥ । viśvamithyātvamānasya tatprāmāṇyasya ca bādhyatvapakṣe api mokṣo na siddhayati । kathamityata āha- viśvasyeti ।
viśvasya punarāpattirmithyāmānaṃ yadā na mā । viśvamithyātvamānaṃ yadā na mā bādhitasvarūpaprāmāṇyaṃ syāttadā viśvasya punarāpattiḥ syāt । nāstitvapramāṇabādhasyāstitvāvyabhicārāt । viśvasadbhāve ca kathamuktalakṣaṇo mokṣaḥ syāditi ।
ādau tāvatpratyakṣeṇa viśvaṃ prāptam । tadāgamādinā'pātato apanīyam । āgamādeśca bādhe punastadāpatitamiti pratītyapekṣayā punaḥśabdaḥ । viśvaṃ tadbādhakaṃ cobhayamapi bādhitamiti cenna ।
uttaratra dūṣaṇāt । kiñca muktiḥ satī vāsatī vā । pakṣadvaye api noktalakṣaṇā muktiḥ siddhayati । kathamiti ।
ādyaṃ pratyāha- asti cediti । asti cenmuktayavasthā ca dvaitāpattir । ātmasvarūpameva muktiḥ । yathoktam ।
"ātmaivājñānahāniḥ'; iti । "avidyāstamayo mokṣaḥ'; iti ca । tatkathaṃ dvaitāpattirityato muktyavasthetyuktam । avasthaivaiṣā'tmano na tvātmaiva ।
tathātve hi prāgeva siddhatvāt prayatnavaiyarthyam । na cātmā jñānasya sādhyo anāditvāt । avidyādhvaṃsaviśiṣyo na prāksiddho jñānasādhyaśceti cettatkiṃ sa eva muktiḥ । addheti cet ।
tarhi viśiṣyasya sattvābhāvena satī muktirityayuktaṃ syāt । kiñca muktirnāma dharmaḥ । sa kathamātmaiva syāditi । dvitīyaṃ parācaṣṭe- ato anyaśceti ।
ato anyathā । amuktatvaṃ । sattvapakṣātpakṣāntare । yadi muktirasatī syāttadā'tmano amuktatvaṃ syāt ।
viṣāṇāsattve śaśo hyaviṣāṇī dṛṣṭaḥ । tathāca kuta uktalakṣaṇatvam । atha matam । na muktiḥ satī nāpyasatī kintvanirvacanīyeti ।
tadāpyamuktataiva । saṃsāre apyanirvacanīyenaiva hi dvitīyena saddvitīyatvam । taduttaramapi taccetsyātkathamamuktatvaṃ na bhavet । etena pañcamaprakāratāpi nirastā ।
anirvacanīyatāparihārāt । nahi caturthaprakāratāvasthitiranirvacanīyatvam । tathā sati nirvacanīyatāpatteḥ । anirvacanīyāvidyānivṛttiḥ kathamanirvacanīyā syāditi cet ।
ghaṭapradhvaṃso yathā tatheti jānīthāḥ । tadetatsaṅgrahāyāto anyathetyuktam । anyathāsatī cedityavakṣyat । evameva mukteradvitīyabrahmāvasthānarūpatānirāsāya kāle api vikalpya doṣo abhidhātavya ityāha- tathā kāla iti ।
tathā kāle । nanu ca mokṣadaśāyāṃ kālo asti na veti vikalpya"asti ceddvaitāpattiḥ'; iti dūṣaṇaṃ cāstu । "ato anyathāmuktatvam'; iti kathamatideśa ityata āha- kālādhīnā hīti । kālādhīnā hi muktatā ।
kālādhīnā niyamena kālādhikaraṇā । yadvastu tatkālasambandhyeveti vyāpteriti hi śabdārthaḥ । na kevalamanumānasiddho mukteḥ kālādhikaraṇatāniyamaḥ kintu"tadā vidvān'"dṛṣṭvaiva taṃ mucyate'; ityāgamasiddho apītyāha- kāla eveti । kāla evāgamo apyāha muktiṃ ।
kintato yadyevamadhikaraṇena kālena vyāptā muktirityata āha- kāleti । kālanivartane । mukterapi nivṛttiḥ syāt । kālāsattve mukterapyasattvaṃ syāt ।
vyāpakanivṛttau vyāpyanivṛtterāvaśyakatvāt । tathā cātideśo yukta iti । etaduktaṃ bhavati । yadi mokṣaḥ kālasambandhī na syāttadā śaśṛṅgādivadasattvāpattiḥ iti ।
nanu ca"na mumukṣurna vai mukta ityeṣā paramārthatā'; iti mukterasattvasyeṣṭatvānneyamaniṣyāpattirityata āha- saṃsāritvamiti । saṃsāritvamato bhavet । caitanyasya sato bandhābhāvalakṣaṇe mokṣe asati devadattavanmuktābhimatasyāpi saṃsāritvaṃ bhavet । bandha mithyātvātsaṃsāro muktiśca na sta eveti cennānaṅgīkṛtatvamevāniṣṭatvaṃ kintvaprāmāṇikatvādikam ।
naca bandhamithyātvaṃ prāmāṇikamityuktaṃ prāk । tadevamāgamāditaḥ pratyakṣasya daurbalyaṃ nirākurvatā tanmiṣeṇa prābalyaṃ ca vyutpāditam । sākṣipratyakṣasyāgamādiprāmāṇyagrāhakatvenopajīvyatāyāstaditarasya sākṣiniścitapramāṇa tāyāśca sūcitatvāt । tatastadviruddhasyāgamāderevāprāmāṇyaṃ yuktamiti ।
na kevalamupajīvyatvādiguṇenānyataḥ prabalaṃ pratyakṣam । kintu svabhāvato apītyāśayavānāha- kva ceti । kva ca pratyakṣataḥ prāptamanumāgamabādhitam । pratyakṣataḥ prāptamiti sākṣātkārasiddham ।
anumānāgamaśabdau liṅgavacanavacanau । prāmāṇyanirṇayasyedānīṃ kriyamāṇatvāt । dṛṣṭamiti śeṣaḥ । yadi hi pratyakṣaprāptaṃ kvacidanumānāgamābhyāṃ bādhitamupalabdhavantaḥ tadā pratīmo anumāditaḥ pratyakṣasya daurbalyam ।
naca tathā । īśvare doṣagrāhipratyakṣamāgamādibādhitaṃ dṛṣṭamiti cet । satyam । tatrāgamāderupajīvyatayā bādhakatvamiti vakṣyāmaḥ ।
"prābalyamāgamasyaiva jātyā teṣu triṣu smṛtam'; ityasya vaidikārtaviṣayatvādatra ca pṛthivyādiprapañcasya prastutatvānna virodhaḥ । dṛṣṭaṃ ca dahanaśaityānumānasya, mama karṇe praviśya gajo garjatītyādivākyasya ca pratyakṣabādhitatvāt । tatrāpi pratyakṣamupajīvyatvādbādhakaṃ natu svabhāveneti cet । na ।
dharmivyāpakavyāpyavyāptigrāhakatvābhāvāddahanauṣṇyādigrāhiṇaḥ pratyakṣasya । anauṣṇyamuṣṇatābhāvaḥ । sa ca pratiyogijñānādhīnajñānaḥ pratiyogibhūtaṃ cauṣṇyaṃ tejasyeva pratyakṣeṇa pratyetavyamiti tasyopajīvyatvamiti cenna । uktottaratvāt ।
anuṣṇatāsādhane hīdamupapā danam । kenaciddhetunā śaityasādhane tvasyānavakāśaḥ । yadā ca samastasyāpi tejaso anauṣṇyaṃ sādhyate tadā bhavatvidaṃ vyutpādanam । agnimātrapakṣīkāre tu nedamupayujyate ।
saurādau tejasyuṣṇatāṃ sparśanenopalabhya cakṣuṣopalabdhe agnāvanauṣṇyasādhanasya tu svabhāvaprabalenaiva pratyakṣeṇa bādha ityeṣā dik । dehasyātmatvaṃ pratyakṣaprāptamapi deho nātmā bhūtatvātkāryatvādghaṭavadityādyanumānena"taṃ svāccharīrātpravṛhet'; ityāgamena ca bādhitaṃ dṛṣṭam । anyathā bādhakāntarābhāvāddehātmatvasya vāstavatāpātāt । tatkathametadityata āha- dehātmatvamiti ।
dehātmatvaṃ yadi । dehātmatvaṃ pratyakṣataḥ prāptamanumānāgamabādhitaṃ dṛṣṭamiti yadi brūyāttadā tanneti brūma ityarthaḥ । na taditi pūrveṇottareṇa ca sambaddhayate । kuto netyata āha- na taditi ।
na tat prāptaṃ pratyakṣataḥ kvacit । dehātmatvaṃ pratyakṣaprāptameva na bhavati । ataḥ pratyakṣaprāptasyānumānādinā bādha ityatra nedamudāharaṇam । ayamabhisandhiḥ ।
nāstyeva dehātmatvapratītiḥ । yānumānādinā bādhyate । yeṣāṃ cāsti nāstikādīnāṃ teṣāmapi nendriyajā । kintvanumānāgamābhāsajanyaiveti ।
mā bhūtpaṇḍitarūpāṇāṃ dehātmatvapratītiḥ । pāmārāṇāṃ tvastyeva । saivāsmākamudāharaṇaṃ bhaviṣyatītyataḥ kvacidityuktam । tadupapādayati- mameti ।
mama deha iti hyeva na deho ahamiti pramā । sarvasyāpi jantormama deha ityeva hi pramā pratītirna tu kasyāpi deho ahamiti । yadvā yasmātsarveṣāṃ mama deha ityeva pramā samyakpratītiḥ sar dānuvartate tasmāddeho ahamiti pratītirnāvakāśamāsādayatīti । dehātmatvapratītyabhāve api dehadharmāṇāṃ kārṣṇyādīnāmātmaniṣṭhatvapratītistāvadastyeva kṛṣṇo ahamityādivyavahārasandarśanāt ।
sā ca liṅgādyanapekṣaiva jāyamānā pratyakṣajanyaiva bādhyate cānumānādineti saivodāharaṇaṃ bhaviṣyatītyata āha- upacāraśceti । upacāraśca kṛṣṇo ahamiti । kṛṣṇo ahamiti ca pratītirnāstītyanuvartate । kathaṃ tarhi vyavahāraḥ ।
kṛṣṇo ahamiti vyavahārastūpacāra eveti yojanā । asya yo vyavahārabalena tathāvidhāṃ pratītimapyanuminoti । dṛṣṭāntamāha- kardameti । kardamalepane ।
vastrasya yadvadevaṃ syād । yathā vastrasya kardamalepane sati kṛṣṇaṃ vastramityupacāravyavahāro bhavatyevaṃ prakṛte api syāt । ayamabhisandhiḥ । yo hi vastrasya śauklayaṃ kardamalepanaṃ ca samyagavagacchati na tasya vastre kāṣṇyarpratītirasti ।
vyavaharati ca kṛṣṇaṃ vastramiti । ataḥ kṛṣṇo ahamiti vyavahārāttathāvidhajñānānumānaṃ tatra vyabhicarati । upacāravyavahāro asāviti cet । prakṛte api tathā kinna syāditi ।
nanu kṛṣṇaṃ vastramiti nopacāraḥ । svataḥ śukle api vastre kardamopādhikakārṣṇyasadbhāvena pratītisambhavāditi cenna । kimidamaupādhikaṃ nāma । sādhanābhimate vyāptiriva kardamasannidhānādāropyamāṇamiti cenna ।
āropāsambhasyoktatvāt । japākusumasannidhānātsphaṭike lauhityamiva pratiphalatīti cenna । vastrasyāsvacchatvāt । ghṛtādinā kuṅkumagandhādi riva kardamanābhivyaktamiti cenna ।
prāgvastre kārṣṇyasadbhāve mānābhāvāt । athāgnisaṃyogātpārthivadravye rūpādikamiva kardamopādhinā kṛtamiti matam । tatra pṛcchāmaḥ kiṃ kardamaḥ śauklayaṃ nivartya kārṣṇyaṃ vastre karoti, utānivartyaiva । nādyaḥ ।
kardamāpagame śauklayānupalabdhiprasaṅgāt । naca punaḥ śauklayamutpannam । kāraṇābhāvāt । na dvitīyaḥ ।
yugapadrūpadvayādhiṣṭhānavirodhāt । aupādhikasyāpi satyatvena svābhāvikāviśeṣāt । bhavatu vā vastre kathañcitkārṣṇyamaupādhikaṃ kintadupanyāsenābhyarthate । nacoktavyabhicāraparihāraḥ ।
ekodāharaṇanirākaraṇe api mañcāḥ krośantītyāderanekasya vyabhicārodāharaṇasya sambhavāt । atha vastre kardamenevātmani dehopādhinā kṛtaṃ kārṣṇyamastīti pratītisambhāvanā vivakṣitā tatrāha- yadīti । yadyupādhikṛtaṃ tadā । yadi vastra ivātmani dehopādhikṛtaṃ kārṣṇyamastīti tatpratītiḥ sambhāvyate tadā pratyakṣapratītasyānumānādinā bādha ityatra nedamudāharaṇamiti śeṣaḥ ।
kathamityata āha- svata iti । svataḥ śuklatvavat kārṣṇyaṃ na mameti pratīyate । atra dṛṣṭānte dārṣyāntike caikadeśotkīrtanenānyadapyupalakṣyate । tathā cāyamarthaḥ ।
vastre khalu kārṣṇyaṃ kardamopādhikṛtaṃ pratīyamānamevaṃ pratyetavyam । svatiḥ śuklamevedaṃ vastraṃ na kṛṣṇam । kārṣṇyantūpādhikṛtamiti । tathātrāpi svato nīrūpa evāham ।
kārṣṇyaṃ tu na mama svabhāvataḥ । kintu dehopādhikṛtamiti pratīyata ityaṅgīkartavyam । tathācāsyāḥ pratīteryathārthatvānnānumānādinā bādha iti । yaduktaṃ dehātmatāpratītirnāsti deho ahamiti pratītyananubhavāditi tadasat ।
ahamiti pratītereva tatpratītitvāt । idamanidaṃrūpavastugarbho hyahaṅkāraḥ । yaccoktaṃ mama deha iti bhedapratī tyanuvṛtterdehātmatvapratibhāso anupapanna iti । tadayuktam ।
bhedapratītyasampratipatteḥ । mama deha iti vyavahārasya mama svarūpamitivadaupacārikatvopapatteḥ । na khalu kevale dehe ātmatvapratītiḥ । kintarhi dehendriyāntaḥkaraṇādisaṅghāte ।
tatra saṅghātāpekṣayā dehamātre sambandhapratītirapi na bādhikā । prasādasya stambho, vṛkṣasya śākheti yathā । naca dehendriyāderātmanaśca bhedāvabhāse sphuṭaṃ pramāṇamasti । yena dehādyātmapratītirvirudhyeta ।
yadapyuktaṃ kṛṣṇo ahamityādirūpadehādidharmāṇāmātmaniṣṭhapratītirnāsti pramāṇābhāvāditi । tanna । kṛṣṇo ahamiti vyavahāradarśanāt । jñānamūlatā khalu vyavahārasyotsargataḥ siddhā ।
tadanupapattau tūpacāratvakalpanā । naca nāhaṃ kṛṣṇa ityādirūpā pratītirasti । yadbhayādupacāratvaṃ kalpayāmaḥ । ato bhedādipratītyabhāvādastyevobhayī pratītiḥ ।
yathā'ha । "anyonyasminnanyonyātmakatāmanyonyadharmāṃścādhyasya'; iti । pratyakṣajā ceyaṃ pratītiriti kathaṃ pratyakṣasiddhasya nānumānādinā bādha ityata āha- kathaṃ ceti । kathaṃ ca bhedo dehāderātmano na pramīyate ।
bhedaśabdenāsaṃsargo api gṛhyate । dehādiśabdena saṅghātastaddharmāśca । yadā dehāderiti pañcamī tadā'tmana iti ṣaṣṭhī । yadā cātmana iti pañcamī tadā dehāderiti ṣaṣṭhī ।
anyonyāropasya pareṇoktatvāt । dehādisaṅghātasyātmanaścānyonyaṃ bhedastaddharmāṇāṃ ca parasparamasaṃsargaḥ pratīyata evetyarthaḥ । tatkathamityata āha-jātamātrā iti । jātamātrā mṛgā gāvo hastinaḥ pakṣiṇo khaṣāḥ ।
bhayābhayasvabhogādau kāraṇāni vijānate । jātā eva na tu vyāpārāntaraṃ kṛtavantaḥ । bhujyata iti bhogaḥ sukham । ādipadena duḥkham ।
siṃhavyāghrādīni bhayakāraṇāni, mātrādīnyabhayakāraṇāni, stanapānādīni sukhakāraṇāni, śaṅkvādinā nayanāntaḥkaṇḍūyanādīni duḥkhakāraṇānīti vijānate । ata eva siṃhādidhvanimātreṇa palāyante, mātrādīni copasarpanti, stanapānādyarthaṃ pravartante, varjayanti śaṅkukaṇḍūyanādīni । asmṛtau pūrvadehasya vijñānaṃ tat kathaṃ bhavet । tadvijñānaṃ bhayādikāraṇametaditi vijñānam ।
pūrvadehāsmaraṇe tadvijñānaṃ kathaṃ na bhavedityata āha- anvayeti । anvayavyatirekāderanusandhānavismṛtau । ādipadena dṛṣṭāntadharmiṇorgrahaṇam । yadvā'digrahaṇenopadeśo gṛhyate ।
anvayavyatirekādervismṛtāviti sambandhaḥ । na kevalametāvat । kintu tathā cāyamityanusandhanasya ca vismṛtau satyāṃ vijñānaṃ tatkathaṃ bhavediti sambandhaḥ । etaduktaṃ bhavati ।
asti tāvanmṛgādīnāṃ stanapānādau pravṛttiḥ śaṅkukaṇḍūyanādito nivṛttiśca । tato anumīyate vidyete tatra teṣāṃ rāgadveṣāviti । rāgadveṣayoreva pravṛttikāraṇatvenāsmadādau nirṇītatvāt । rāgadveṣābhyāṃ ceṣyāniṣyasādhanatvajñānam ।
tasyaiva rāgādikāraṇatayā niścitatvāt । naca tajjñānaṃ pratyakṣasādhyam । kāryakāraṇabhāvasyātīndriyatvāt । kintvanumānopadeśasādhyameva ।
naca mṛgādīnāmupadeśaḥ sambhavati । anadhikārāt । tasmātprāgbhavīyopadeśa iti vācyam । nacāsmṛto asau tatkāraṇamiti tatsmṛtisadbhāvo aṅgīkāryaḥ ।
yadvānumānam । naca tat, yadyatstanapānaṃ tadiṣyasādhanaṃ, yadiṣyasādhanaṃ na bhavati tatstanapānaṃ na bhavati, yathāmukam, stanapānaṃ cedamityanvayādismaraṇena vinā bhavati । nacānanubhūte smṛtirutpadyate । nacāsmiñjanmanyanvayādyanubhavo asti ।
jātamātrāṇāmudāhṛtatvāt । ato janmāntarānubhūtānvayādismaraṇameṣṭavyam । prāgbhavīyasyopadeśasyānvayādeśca smaraṇe pūvardehasmaraṇamapyaṅgīkartavyam । samānayogakṣematvāt ।
naceddehāntarasmaraṇaṃ mṛgādīnāṃ tadā tadaviśiṣyānvayayādismaraṇamapi na syāt । tadabhāve cānumānādyabhāveneṣyāniṣyakāraṇatājñānaṃ notpadyeta । tadanutpāde ca rāgādyanutpādātpravṛttyādyanutpa dyate । kāraṇābhāve kāryābhāvasya sulabhatvāt ।
adṛṣṭavaśātpravṛttyādīti cenna । dṛṣṭātikramadoṣāt । etāvāṃstvadṛṣṭasyopayogo yañjanmāntarānubhūtaṃ sarvamasmarannetāvatsmarati । yādṛcchikaṃ pravṛttyādi bhavatviti cenna ।
anantānāṃ tadanupapatteḥ । ata eva mṛgā ityādibahuvacanam । astu jātisvabhāvo ayam । na ।
bhinnajātīyānāmapyupalambhāt । ata eva mṛgā gāva ityādyuktam । dṛṣṭātikramadoṣaścāparihāryaḥ । tasmādasti mṛgādīnāṃ pūrvadehasmaraṇam ।
tathaiva mānuṣādīnāmapīti siddhamiti । tathāpi kiṃ prakṛta ityata āha- yadeti । yadā dehāntarajñānaṃ dehaikyāvasitiḥ kutaḥ । yadaivametaddehavartino mama na kevalamayameva dehaḥ kintu tatprāganyo apyabhūditi dehāntarasmaraṇaṃ pramitam ।
tadaitaddehena svasyaikyā vasāyaḥ kutaḥ syāt । kintvanekamaṇiṣvanusyūtaṃ sūtramivānekadehānusyūtamātmānaṃ paśyataḥ svasya tato atyantabhedāvasitireva yuktā । tathāca kārṣṇyādīnāmasaṃsargajñānamapi susthameve । pareṇa dehādyāropanibandhanatvābhyupagamāttadāropasya ।
ahaṃpratyayastu nāropa iti prāgevoktam । ato mama deha iti pratyayo nānyathayitavyaḥ kṛṣṇo ahamityādiścopacāro aṅgīkaraṇīya iti । syādetat । na mukhyārthānupapattimātrādupacāro labhyate ।
kintu sādṛśye sambandhe vā prayojane ca sati । nacātra sādṛśyādikamasti । tatkathamayamupacāraḥ । kiñca mṛgādīnāṃ pāmārāṇāṃ manuṣyāṇāṃ ca yadi dehātmabhedajñānaṃ syāttarhi"naiṣāṃ mamāhamiti dhīḥ śvasṛgālabhakṣya'; ityādayaḥ purāṇādivyavahārāḥ kathaṃ saṅgacchante ।
kathaṃ ca dehātmavivekārthānāmupadeśānāmānarthakyaṃ na syāt । dehānukūlapratikūlārthayo rāgadveṣau ca dehātmabhedajñāne sati na syātām । tataśca saṃsārānupapattirityata āha- vyāptatvāditi । vyāptatvādātmano dehe vyavahāreṣvapāṭavāt ।
bhedajñāne api cāṅgāravahnivat svāviviktavat । bhavanti vyavahārāśca । bhedājñāne api ceti caśabdo vyavahāreṣvapāṭavācceti sambaddhayate । aṅgāravahnivaditi ।
aṅgāravyāptavanhāvivetyarthaḥ । svāviviktavat svābhinne svasaṃsṛṣṭe ca yathā tathetyarthaḥ । vyavahārāśceti caśabdo anuktasamuccayārthaḥ । ātmano vyāptatvātsvāviviktavadvayavahārā bhavanti ityanenaikadeśatvalakṣaṇaṃ sādṛśyaṃ sambandho apyabhihitaḥ ।
bhedajñāne apyabhinnavadvayavahāre kiṃ prayojanamityasyottaraṃ bhedajñāne api lokānāṃ vyavahāreṣvapāṭavātsvāviviktavadvayavahāre kiṃ prayojanamityasyottaraṃ bhedajñāne api lokānāṃ vyavahāreṣvapāṭavavātsvāviviktavadvayavahārā bhavantīti । na prayojanamuddiśya lokāstathā vyavaharanti । kintu viviktavyavahāreṣu pāṭavābhāvādeveti । apāṭave heturvyāptatvādātmano deha iti ।
rūḍhatvāccaiteṣāṃ vyavahārāṇāṃ na prayojanāpekṣetyāśayena uktam- aṅgāravahnivaditi । bhedajñāne apyātmano dehavyāptatvādaṅgāravahnivallokānāṃ vyavahāreṣu apāṭavādatyantaviviktavedaneṣvasāmarthyātpurāṇādivyavahārāśca svāviviktavadbhavanti । viśadavivekābhāvavivakṣayaiva te vyavahārā ityāśayaḥ । ata eva vivekārthānāmupadeśānāṃ ca sārthakyamupapadyate ।
viśado hi vivekaḥ puruṣārthāya kalpate na tvautpattikaḥ । ātmano dehe vyāptatvādatyantaṃ premāspadatvādrāgādayo yujyanta eveti । nanu jñānameva vyavahārakāraṇaṃ taccedasti kathaṃ tarhi vyavahāreṣvapāṭavamityata āha- nahīti । na hi pratyakṣagānapi ।
arthān yathānubhavataḥ pratipādayituṃ kṣamāḥ । lokās । yathānubhavataḥ anubhavānusāreṇa pratipādayituṃ vyavahartum । yamalayoratyantavivekaṃ paśyanto api mātrādayaḥ kathametau viviktāvavagantavyāviti pṛṣṭā evamiti svapratyakṣānubhavānusāreṇa na parānpratipādayituṃ kṣamanta ityādyanubhavasiddham ।
kā nāmātra kathantā । atha tatrātyantasādṛśyaṃ pratibandhakaṃ tarhyatrāpyaṅgāravahnivadātmano dehe vyāptatvaṃ pratibandhakamuktameva । śuktirajatādipratyakṣāṇāmanumānādinā bādho nāstītyanyatropapāditamityāśayavān"kva ca pratyakṣataḥ prāptam'; ityādinoktamupasaṃharati- tato hīti । tato hi pratyakṣasiddhaṃ nānyena kenacit ।
śakyaṃ vārayituṃ kvāpi । kvacitpratīterevābhāvātkvacitpratītisadbhāve api pratyakṣajanyatvābhāvātkvacitpratyakṣapratītibhāve api yathārthatvātkvacidayathārthatve api prabalapratyakṣeṇaiva bādhādityarthaḥ । ata eva kvāpītyuktam । anyeneti ।
anupajīvyenāgamādinetyarthaḥ । tadevaṃ svabhāvataḥ prabalena pratyakṣeṇa viruddhāvanumānāgamāvabhāsāveveti । bhavatvāgamāditaḥ pratyakṣaṃ prabalaṃ mā vā bhūt । tadvirodhastvāgamādernāsti ।
bhinnaviṣayatvāt । tathāhi । āgamādikaṃ khalvāgāminaṃ viśvasya bādhaṃ pratipādayati na tu adhunātanam । sa eva ca mithyādipadena vedanīyaḥ ।
tasya ca pratyakṣavirodhastadā syāt । yadyāgāminamapi viśvasya bādhaṃ pratyakṣaṃ pratikṣipet । nacaivam । tasya vartamānamātragrāhitvena āgāminamapi viśvasya bādhaṃ pratyakṣaṃ pratikṣipet ।
nacaivam । tasya vartamānamātragrāhitvena āgāmibādhābhāvagrahaṇe sāmarthyābhāvāt । yathoktam । "sambaddhaṃ vartamānaṃ ca gṛhyate cakṣurādinā'; iti ।
idānīntanabādhābhāvagrahaṇe api na virodhaḥ । naca bhinnaviṣayayorvirodho asti । tathā satīdānīntanaghaṭābhāvagrāhiṇā pratyakṣeṇa bhaviṣyati ghaṭa ityāgamādervirodhaḥ syāditi । ucyate ।
asti tāvat pratyakṣaṃ vartamānakālīnaṃ bādhābhāvamāvedayatīti parasyāpi sampratipattiḥ । āgamaśca neha nānāstītyādirūpo vartamānameva viśvasya bādhaṃ pratipādayatīti kathaṃ na pratyakṣaviruddhaḥ । astu vāgāmibodhakatvamāgamādestathāpi bādho nāma traikālikasattaniṣedhaḥ । sa ca vartamānakālīnasattāgrāhiṇā pratyakṣeṇa viruddhayata eveti tatpratipādakasyāgamādeḥ kathaṃ na pratyakṣavirodhaḥ ।
etenāsmatpratyakṣamasmanniṣṭhameva bādhaṃ pratikṣeptuṃ kṣamate na puruṣāntaragatamiti nirastam । ghaṭādisattāniṣedharūpasya bādhasya tatsattāgrāhiṇā pratyakṣeṇa virodhāvaśyambhāvāt । tadevaṃ pratyakṣasya vartamānamātragrāhitve apyāgamādestadvirodho duṣparihāra eva । tathāpi prasaktau vastusthitirvaktavyetyāśayavānpratyakṣasya vartamānamātragrāhitāniyamamapākartumuttaraṃ prakaraṇamārabhamāṇaḥ sākṣipratyakṣasya tāvattanniyamamapākaroti- taccediti ।
taccennottaragocaram । kathamevottaraḥ kālastadgo mokṣaśca gamyate । gamyata iti vakṣyamāṇena sambandhaḥ । taditi pratyakṣaviśeṣasākṣiṇamevādhikurute bhagavān bhāṣyakāraḥ cecchabdaśravaṇāttarhītyadhyāhāryam ।
nottaragocaramiti । vartamānamātragocaramityarthaḥ । pramāṇāntarāṇāṃ prāgeva dūṣitatvādityevārthaḥ । uttara ityatītasyāpyupalakṣaṇam ।
yeṣāṃ cākhaṇḍa eva kālastairapyupādhibhedo aṅgīkartavya eva । anyathā sarvākhyātapratyayānāmaikāthyarprasaṅgāt । ataḥ svābhāviko vaupādhiko vāstyuttaraḥ kālaḥ । māvagāmyuttaraḥ kāla idānīm ।
kinnaśchinnamityata āha- tadga iti । kathamevetyanuvartate । uttarakālānavagatāviti cārthaḥ । gamyate avagamyate ।
atrātītasya kaṇṭhato asaṅkīrtanaṃ kaiścidatītamokṣasyānaṅgīkṛtatvāt । uttarakālānavagatau tatsambandhitayā mokṣo api nāvagamyata eva । viśeṣaṇānavagame viśiṣyānavagamasya prasiddhatvāt । bhaviṣyati mokṣa ityavagamābhāve ca tadarthaḥ prayatno na syāt ।
mokṣe sarvasya bādho bhaviṣyatītyetadapi na syāditi । śukavāmadevādayo jñānena muktā abhūvannahamapi mukto bhaviṣyāmītyādyavagatiḥ āgamādeva bhaviṣya ti kimatra sākṣiṇo atītānāgatārthagocaratvenetyata āha- āgamo apīti । āgamo api hi sāmānye siddhe pratyakṣataḥ punaḥ । viśeṣaṃ gamayedeva ।
eṣā khalvāgamasya sthitiḥ । yatsāmānye anvayasāmānyavati padārthasamūhe, pratyakṣataḥ pramāṇāntareṇa, siddhe sati, punaḥ paścādviśeṣamanvayaviśeṣavantaṃ tameva padārthasamūhaṃ, gamayedityeva na punaḥ padārthānapi gamayediti । nadyāstīre pañcaphalāni santītyādau tathā darśanāditi hiśabdārthaḥ । kiṃ prāk padātharsiddhayetyata āha- kathamiti ।
kathaṃ śaktigraho anyathā । yadi padārthāḥ prāṅ na siddhāstarhi padānāṃ teṣu vācakatvaśaktigrahaṇaṃ na syāt । aviditaviṣayāyāḥ śaktergṛhītumaśakyatvāt । nahi kāṣṭhamajānankuṭhārasya tacchedanaśaktiṃ jñātu śaknoti ।
astu padānāṃ śaktigrahāya padārthajñānamāvaśyakam । atha śaktigraha eva kimartha ityata āha- atīteti । atītānāgatārtheṣu jāte śaktigrahe akhilam । viśeṣaṃ jñāpayed vākyaṃ na tadajñātaśaktike ।
atrātītānāgatagrahaṇaṃ prakṛtāpekṣam । akhilamapi vākyaṃ padānāṃ padārtheṣu vācakatvaśaktigrahe jāta evānvayaviśeṣaṃ gamayet । natu tadvākyaṃ padārtheṣu padasamūhe ajñātaśaktike sati viśeṣaṃ gamayedityanvayavyatirekābhyāṃ, vākyasya vākyārthāvagatau kartavyāyāṃ, śaktigraho aṅgamiti jñāyate ato asāvarthanīyaḥ । prakṛtavākyānāṃ cātītānāgatārthasaṃsargabodhakatvādatītānāgatārtheṣu luṅḷḍādyantapadānāṃ śaktirjñātavyetyarthaḥ ।
astu śaktigrahāvaśyambhāvaḥ kintu vartamāneṣvevārtheṣu nātītānāgateṣvanupayogādityata āha- śaktiścediti । śaktiśced vartamāne syānnātītānāgataṃ vadet । yadi vartamāna evārthe padānāṃ śaktirgṛhītā syāttadā vākyam atītānāgatam atītānāgatārthasaṃsargaṃ na vadet na pratipādayet । sahakārivirahāt ।
sarvo dvandvo vibhāṣayaikavadbhavatītyekavadbhāvaḥ । atītānāgatārtheṣvityuktasyābhiprāyakathanametat । astvatītānāgatārtheṣvapi padānāṃ śaktigrahaḥ । tataḥ kimityata āha- yadīti ।
yadi śaktigraho anyatra kathaṃ sa syāt tadagrahe । vartamānādanyatrātītānāgatayorapi padaśaktigraho yadyaṅgīkṛtastadā saḥ atītānāgatārtheṣu padaśaktigrahastadagrahe atītānāgatārthāgrahe kathaṃ syāt । na kathañcit । nirviṣayāyāḥ śakterjñātumaśakyatvāt ।
ato atītānāgatārthajñānamapyaṅgīkāryam । ayamatra samudāyārthaḥ । vākyaṃ tāvatpadārthasaṃsargaviśeṣalakṣaṇaṃ vākyārthameva bodhayati na padārthamātram । taccāpekṣate padānāṃ padārtheṣu vācakatvaśaktigraham ।
śaktigrahaśca padārthagraham । padārthagrahaśca pramāṇāntarāyatto na padavākyajanyaḥ । itaretarāśrayādidoṣaprasaṅgāt । yatra cātītānāgatārthasaṃsargo vākyārthastatrātītānāgatārthagrahaṇamāvaśyakam ।
śukavāmadevedayo muktā abhūvannahaṃ ca mukto bhaviṣyāmītyādikaṃ ca tathā । tasmālluṅḷḍādyantapadavācyānāmatītānagatakālatatsambandhipadārthānāṃ ca grahaṇamāgamenoktārthapratipattimabhilaṣatāpi pareṇaiṣyavyam । naca tatsākṣiṇā vinā bhavatīti kathamatītānāgatārthagrāhiṇastasya vartamānamātraviṣayatvamiti । mīmāṃsakamatānusāreṇa śaṅkate- sāmānyamiti ।
sāmānyaṃ dṛṣṭamevāsāvanyatra gamayed yadi । asāviti prakṛvākyaikadeśasya śabdasya parāmarśaḥ । sakalamapi vastu sāmānyaviśeṣātmakam । tatra sāmānyākāra eva śabdavācyo viśeṣastu lakṣya eveti tāvanniṣyaṅkitam ।
sāmānyaṃ cātītānāgataviśeṣeṣvekameva । tacca vartamānaṃ cakṣurādinā dṛṣṭaṃ śabdaśaktiviṣayatayā avagatameva, anyatra kālāntare api, śabdo bodhayati । tatra kimatītānāgatārthajñānena । viśeṣāṇāṃ hi śabdavācyatve teṣāmatītādirūpatvāt śaktigrahaṇāyātītādijñānamapekṣitaṃ syāt ।
naca luṅḷḍādiśaktigrahaṇāyātītānāgatādikālagrahaṇamaparihāryamiti vācyam । tatrāpi kālatvajātereva vācyatvāt । nahi vaiśeṣikādivanmīmāṃsakānāṃ nissāmānyaṃ kimapyasti । ato na śaktigrahāyātītādigrahāpekṣeti ।
uttaramāha- sāmānyeti । sāmānyavarjitaṃ vastusvarūpaṃ gamayet katham । astu tāvatsarvaviśeṣā nugataṃ nityaṃ gotvādisāmānyameva gavādiśabdavācvatvaṃ sāsnādimanto viśeṣāstu lakṣyā eva । tathāpīdaṃ vaktavyam ।
svarūpaśabdo vastusvarūpāṇyavagamayati na veti । neti pakṣe anubhavavirodhaḥ । ādye kathaṃ kayā vṛttyeti vācyam । na tāvallakṣaṇayā ।
vācyārthadvāraiva sakṣaṇāsambhavā tsāmānyasyaiva vācyatvāt । svarūpāṇāṃ ca sāmānyavarjitatvāt । ataḥ svarūpaśabdo vastusvarūpāṇāṃ vācaka ityevāṅgīkāryamiti । nanu sarvasāmānyānāṃ vastusvarūpābahirbhāvātsāmānyavarjitaṃ svarūpamiti kathamityata āha- neti ।
na svarūpatvasāmānyaṃ kenāpyaṅgīkṛtaṃ kvacit । satyam santi svarūpe sāmānyāni । naca tāni svarūpaśabdavācyāni । nahi sāsnādimati piṇḍe vatarmānaṃ paśutvaṃ gośabdavācyam ।
kintu gotvameva । tadatrāpi svarūpaśabdasya vācyaṃ sāmānyamabhyupagacchatā svarūpatvamevāṅgīkāryam । tacca nāsti । kenāpi parīkṣakeṇa, kvacidapyanaṅgīkṛtatvāt ।
māṅgīkāri kenāpi svarūpatvasāmānyam । mayā tvaṅgīkariṣyate । nahi sarvairaṅgīkṛtamevāṅgīkaraṇīyamityasti niyamaḥ । tathātve darśanabhedāsambhavāditi vaiyātyādvadantaṃ pratyāha- svarūpaṃ cediti ।
svarūpaṃ cedanugataṃ vyāvṛttaṃ tatra kiṃ bhavet । svarūpamiti bhāvapradhāno nirdeśaḥ । tatra vastuni । kiṃśabdaḥ praśne ।
evaṃ satyatva praśno niruttaraḥ syāditi bhāvaḥ । tatkathamityata āha- sarveti । sarvānugatadharmāṇāmante hi svatvamiṣyate । kiṃ vyāvṛttamiti praśne svarūpamiti kevalam ।
syāduttaraṃ । yasmātsarveṣāmanugatadharmāṇāmante avasāne svattvaṃ svarūpatvamiṣyate mīmāṃsakena । tasmātkiṃ tatra vyāvṛttamiti praśne kṛte svarūpatvamityevottaraṃ vaktavyaṃ syāt । etaduktaṃ bhavati ।
dravyeṣvatyantaṃ vyāvṛttā dharmā antyā viśeṣā iti vaiśeṣikairaṅgīkṛtam । viśeṣeṣvapi viśeṣāntarāṅgīkāre anavasthā nāt । tatra yathā svarūpatvameva vyāvṛttaṃ tathā dravyeṣvapi tadevāstu kiṃ viśeṣairiti viśeṣānavajñāya tatsthāne svarūpatvamabhiṣiñcatā mīmāṃsakena kiṃ vyāvṛttamiti praśne antyā viśeṣā iti vaktuṃ na śakyata eva । apasiddhāntāpātāt ।
guṇādayastu vyāvṛttatve apyanugatādhāratayāṅgīkṛtā anugatakalpā eva । ataḥ svarūpatva meva vaktavyam । tasya cedānīmanugatatvāṅgīkāre kathamayaṃ praśno niruttaro na bhavediti । nanu bheda eva vyāvṛtto bhaviṣyati ।
tasyānugateranugatādhāratāyāścābhāvādityata āha- tata iti । tato anyaccet tadeva svayameva naḥ । ekasya evaśabdasya tarhītyarthaḥ । tataḥ svarūpatvādanyadbhedalakṣaṇaṃ vyāvṛttaṃ yadyaṅgīkriyate ।
tarhi tadevāsmākaṃ svayaṃ svarūpam padārtha svarūpamudāhṛtaṃ tatra bheda evodāharaṇaṃ bhaviṣyatītyarthaḥ । etaduktaṃ bhavati । udāharaṇasyānādaraṇīyatvādbhedastāvannissāmānyo api śabdabodhyo vacanavṛttyaivetyaṅgīkaraṇīyam । naca vācakaḥ śabdaḥ śaktigrahaṇe vinār'thaṃ bodhayatīti tatra tasya śaktigraho apyeṣyavya iti ।
tataḥ kiṃ prakṛta ityata āha- evamiti । evaṃ vyāvṛttarūpe api yadā śaktigraho bhavet । tasya । evamuktaprakāreṇa vyāvṛttarūpe nissāmānye api svarūpe vā bhede vā svarūpabhedādiśabdānāṃ vācakatvaśaktigraho yadāṅgīkṛto bhavettadā sa ca śaktigrahastasya svarūpāderjñānaṃ vinā kuto bhavet ।
sambandhajñānasya sambandhijñānapūrvakatvaniyamānna bhavedeveti tajjñānamaṅgīkaraṇīyam । sarveṣāṃ svarūpāṇāṃ bhedānāṃ ca jñāne sārvajñamāpatitamityata āha- sāmānyata iti । sāmānyato jñānaṃ vinā sa ca bhavet kutaḥ । sāmānyato jñānenaiva vyutpattyupapattiḥ, viśeṣato jñānābhāvācca sārvajñānāpattirityarthaḥ ।
nanu sāmānyavarjitasya svarūpādeḥ kathaṃ sāmānyato jñānamityata āha- ata iti । ato viśeṣasāmānyarūpaṃ sarvamapīṣyate । sarvamapi vastvasmābhirviśeṣasāmānyarūpaṃ vyāvṛttarūpaṃ sāmānyarūpaṃ ceṣyate ato na kācidanupapattiḥ । kuta evamiṣyate ।
ataḥ pūrvanyāyāt । yadi vyāvṛttameva syāttadoktaprakāreṇa sārvajñamāpadyeta śaktigrahābhāvo vā syāt । yadi ca sāmānyarūpameva bhavettadā vyāvṛttabuddhayanupapattireveti । nanvidaṃ pūrvoktaviruddhamucyate ।
yāvatā prāk svarūpādikaṃ nissāmānyameveti prasādhyedānīṃ sarvamapi viśeṣasāmānyarūpamiṣyata ityucyata ityata āha- vyāvṛttamiti । vyāvṛttaṃ yacca sāmānyaṃ tadeva syād viśeṣataḥ । nacaikadharmatā tena padārthānāṃ parasparam । yadeva vyāvṛttaṃ svarūpaṃ tadeva viśeṣabalena sāmānyaṃ ca syādyatastena kāraṇena padārthānāṃ parasparamekadharmatā nāstīti ।
etaduktaṃ bhavati । yatprāk svarūpabhedādau sāmānyaṃ nāstītyuktaṃ tatpadārthasvarūpāṇāṃ parasparamanugataikadharmatā nāstītyabhiprāyeṇa । tadabhāve api vyāvṛtta svarūpābhinnasya pratiniyatasya sāmānyākārasyābhyupagame viśeṣasāmānyarūpaṃ sarvamapīṣyata ityuktamiti na pūrvottaravirodhaḥ । nacaitadayuktam ।
ekasyaiva vastuno viśeṣabalena vyāvṛttānuvṛttabuddhijanakatvena viśeṣasāmānyarūpatopapatte riti । evaṃ gotvādisāmānyasyānugatatvamaṅgīkṛtya svarūpatvādisāmānyābhāvāttatraśabdaśaktigrahārthaṃ tatsvarūpajñānamapekṣitamityuktam । idānīṃ gotvādikamapi nānugatamityāha- dharmāṇāmiti । dharmāṇāṃ bhedadṛṣṭayaiva ।
padārthānāṃ paramparamekadharmatā netyetāvadanuvatarte । samudāyavyatiriktānāṃ śauklayādidharmāṇāṃ bhedadṛṣṭayā pratidharmivyāvṛttatvadarśanāttaddṛṣṭāntena gavādipadārthānāmapi parasparamekadharmatā anugatagotvādidharmavattā netyanumātavyam । ayamatra prayogaḥ । gotvādikaṃ prativyaktivyāvṛttaṃ samudāyātiriktadharmatvācchauklayādivaditi ।
evaśabdaḥ pratijñayā sambaddhayate । tenānugatabuddhibādha iti nirākaroti । anugatabuddheranyathaivopapāditatvāt । athavā yathānyāsāmevāstu sambandhaḥ ।
prābhākarā manyante । rūpādayo api dharmā anuvṛttā eva na tu prativyakti bhidyate । ataḥ sādhyavikalateti । tannirāsāya bhedadṛṣṭayaivetyuktam ।
anyathā bhedādityevāvakṣyat । śauklayādervyāvṛttatve anuvṛttapratyayo viruddhayetetyata āha- taditi । tatsādṛśyasya darśanāt । śauklayamidaṃ śauklayamidamiti pratītau himaśauklayasādṛśyameva himāṃśuśauklaye pratīyate natu tenaikyamityato na virodhaḥ ।
mā bhūdanugataṃ sāmānyaṃ tataḥ kiṃ prakṛta ityata āha- ata iti । ataḥ sarvapadārthāśca sāmānyāt sākṣigocarāḥ । anugatasāmānyābhāvenātītānāgatavartamānavyaktīnāmeva vācyatvādagṛhītaśaktīnāṃ ca padānāmabodhakatvāt śaktigrahaṇasya ca padārthajñānena vināsambhavādviśeṣato jñāne sārvajñāpatterityarthaḥ । sarva iti ।
vartamānātītānāgatāḥ । astvatītādijñānāpekṣā śaktigrahasya । tacca sākṣiṇeti kuta ityata āha- sarvamiti । sarvamityeva vijñānaṃ sarveṣāṃ kathamanyathā ।
evaśabdo viśeṣākāravyavacchedārthaḥ । pramāṇāntarābhāvāditi bhāvaḥ । anumānenātītādisarvasāmānyajñānaṃ bhaviṣyatītyasya cedamuttaram । atītānāgatavartamānaṃ sarvamapi liṅgamanena sādhyena vyāptamiti jñānāpekṣaṃ khalvanumānam ।
nacaitajjñānaṃ sākṣiṇā vinā sambhavatīti । yadvā sākṣiṇo atītādisarvasāmānyākāragocaratve pramāṇāntaramevānenocyate । atītādikaṃ sarvaṃ dhūmādi tathāvidhenāgnyādinā vyāptamiti jñānapūrvakaṃ khalvanumānam । tathāca sākṣiṇo atītādigocaratvābhāve anyasya tathāvidhasyābhāvādanumānamātrocchedaḥ syāditi ।
kiñcāsti tāvatsarveṣāṃ sarvaśabdaśaktigrahaḥ । anyathā"sarvaṃ khalvidaṃ brahma'; iti vyavahāravilopaprasaṅgāt । śaktigrahaścārthagrahāpekṣa iti sarveṣāṃ sāmānyataḥ sarvamiti jñānamaṅgīkāryam । sākṣiṇaścātītādisarvagocaratvābhāve tanna syāditi ।
nanvanugatasāmānyābhāve vyaktīnāmānantyādvayabhicārācca śabdaśaktigraha eva na saṅgacchate । kutastadanyathānupapattyā sākṣiṇo atītādigocaratvasiddhirityata āha- kiñciditi । kiñcitsādṛśyavijñānādakhilasyāpi vastunaḥ । śabdaśaktigrahaśca syāt ।
tadetadvaiśeṣikaparīkṣāyāṃ vyākhyātaprāyam । nanvevaṃ sati gośabdasya gavaye api śaktiṃ gṛhṇīyāt । sādṛśyasadbhāvādityata āha- tattaditi । tattatsādṛśyamānataḥ ।
pūrveṇānvayaḥ । na yatkiñcitsādṛśyajñānaṃ śabdaśaktigrahaṇakāraṇam । kintvativyāptividhuram । yathā gośabde sāsnādimattvamevamanyatrānyaditi bhāvaḥ ।
etena pūrvaḥ"kiñcit'; śabdo vyākhyāto bhavati । evaṃ sākṣipratyakṣasya vartamānamātragrāhitvamapākṛtya mānasapratyakṣasyāpi tadapākaroti- pratyakṣamiti । pratyakṣaṃ mānasaṃ caiva yadātītārthagocaram । mānasaṃ pratyakṣaṃ cātītārthagocarameva yatsmṛtikāraṇamiti ।
yadetyuttaravākye sambaddhayate । pūrvānubhavānadhikaviṣayāyāḥ smṛteḥ prāmāṇyameva durlabhaṃ kuto mānasapratyakṣajatvamityata āha- tadeti । tadā smṛtipramāṇatvamatītatvaviśeṣitam । yadā yasmāt atītatvaviśeṣitam arthaṃ smṛtirviṣayīkarotīti śeṣaḥ ।
tadā tasmātsmṛtipramāṇatvaṃ siddham । atītatvaviśeṣitārthaviṣayatve api kathaṃ smṛteḥ pramāṇatvamityata āha- ādhikyamiti । ādhikyamanubhūtāttu yadātītatvamiṣyate । mānatā ca kathaṃ na syāt smṛter ।
yasmātsmṛtiviṣayīkṛtamatītatvaṃ vartamānatayānubhūtārthādadhikyamiṣyate sarvaistasmātsmṛtermānatā kathaṃ na syāt । mānatve ca mānasapratyakṣajatvaṃ kathaṃ na syāditi cārthaḥ । api cānadhigatārthagantṛtvaṃ pramāṇalakṣaṇamaṅgīkṛtyedaṃ smṛteranubhavādhikaviṣayatvaṃ vyutpāditam । vastutastu nedaṃ lakṣaṇam ।
kintu yathārthatvameva । taccāsti smṛteranubhavasiddham । bādhakapratyaye hi sati tanna bhavet । nacāsāvatrāstītyāha- bādhaśceti ।
bādhaśca nātrahi । cākṣuṣādipratyakṣe api na vartamānamātragrāhitvaniyama iti bhāvenāha- mānatvamiti । mānatvaṃ pratyabhijñāyā api sarvānubhūtigam । sarve api hi parīkṣakāstadbalenātmādeḥ sthāyitvaṃ sādhayanti ।
tataḥ kiṃ prakṛta ityata āha- atīteti । atītavartamānatvadharmiṇī sā ca dṛśyate । atītatvavartamānatvadharmaviśiṣyārthaviṣayetyarthaḥ । dṛśyate sākṣiṇā ।
so ayamiti hi pratyabhijñākāro anubhūyate । sā ca cakṣurādinaiva jāyata iti bhāvaḥ । atha matam । pratyabhijñāyāṃ catvāraḥ pakṣāḥ sambhavanti ।
anubhava eveti vā smṛtireveti vā smṛtyanubhavarūpaṃ jñānadvayamiti caikameva jñānamaṃśe smṛtiraṃśe anubhava iti veti । tatra na tāvadādyaḥ । tathātve hyahamityeva syānna tu sa iti । nāpi dvitīyaḥ ।
tathā sati sa ityeva syānna tvayamiti । vakṣyamā ṇo doṣaśca syāt । atha uttaraṃ pakṣadvayamevāṅgīkaraṇīyam । tathāca sa ityaṃśasya smṛtitvānna cākṣuṣādipratyakṣasyātītaviṣayatvamityata āha- naceti ।
na ca sā smṛtimātrārdhā । smṛtireva smṛtimātrā smṛtimātrārdhaṃ yasyāḥ sā tathoktā smṛtyanubhavarūpaikadeśasamudāyarūpā tathā smṛtyanubhavātmakaikajñānarūpā ca netyarthaḥ । kuto netyataḥ prathamapratijñāyāṃ hetumāha- tadidaṃtveti । tadidantvagrahaikataḥ ।
tattvedantvagrahayorekatvānubhavāt । grahagrahaṇenānubhavatvaṃ sūcayati । dvitīyapratijñāyāṃ hetumāha- tadidantveti । tattvedantvagrahasyaikatvānniraṃśatvāt ।
etaduktaṃ bhavati । pratyabhijñā na smṛtireveti pareṇāpyuktam । nāpi jñānadvayarūpā । tattāvata evedantāyāṃ mānābhāvaprasaṅgena kṣaṇabhaṅgabhaṅgāsiddheḥ ।
naca smṛtyanubhavarūpamekameva jñānam । ekatve dvirūpatāvirodhāt । tasmādanubhavarūpamekameva vijñānaṃ saṃskārasacivena cakṣurādinā jātatvātsoyamityākāraṃ bhavati । yathā khalu śuklaharitapītādirūpāṇāṃ citrarūpārambhakatvam ।
yathā vā doṣasahakṛtānāmindriyāṇāṃ viparyayahetutvam । tathā saṃskārasacivānāmindriyāṇāṃ pratyabhijñāhetutvaṃ bhaviṣyatīti ko doṣaḥ । naca saṃskārasya svatantrasya jñānahetutvam । smṛtermānasapratyakṣajatvāṅgīkārāditi ।
taccennottaragocaramityādinoktamarthamupasaṃharati- ata iti । ato na vatarmānaikaniyamaḥ syād grahe akṣaje । vartamānaikaniyamaḥ vartamānamekameva viṣayīkarotītyevaṃrūpo niyamaḥ । pramāṇaprameyapramātṛbhedaṃ viśvamabādhyamiti yaduktaṃ tadupasaṃhariṣyannarthagatāyā jñā tattāprākaṭyasamākhyāyāḥ pramiteścaturthyā vidyamānatvātkathaṃ trividhaṃ viśvamityāśaṅkāṃ tāvatpariharati- naceti ।
naca pramāṇato anyā syāt pramitirnāma kutracit । mānābhāvād gauravācca kalpanāyāḥ kimetayā । pramitirnāma vastu nāstyeva tatra mānābhāvāt । nanu kathaṃ mānābhāvaḥ ।
"pramātā ca prameyaṃ ca pramāṇaṃ pramitistathā'; ityāderāgamasya vidyamānatvādityata uktam- pramāṇato anyeti । dvividhaṃ pramāṇaṃ karaṇaṃ phalaṃ ca । tatra pramāṇaśabdena karaṇamabhidhāya pramitiśabdena phalarūpapramāṇamevocyate । natu tato anyā pramitiriti ।
asti tāvadarthajñānayovirṣayaviṣayibhāvaniyamaḥ । nacāsau sattayā kāraṇatvena vātivyāpteḥ । nāpi tādātmyasārūpyābhyām । asambhavāt ।
yatra jñāne yo artho avabhāsate ta syāsau viṣaya ityatra saptamyarthānupapattiḥ । tasmādyena yasyātiśaya utpadyate tasyāsau viṣaya ityaṅgīkāryam । tathā cārthasya viṣayatvasiddhaye jñānajanyo arthagato atiśayaḥ sarvathāṅgīkārya iti kathaṃ mānābhāvaḥ । maivam ।
tathā satyatītānāgatayorjñānaviṣayatābhāvaprasaṅgāt । na hyasati dharmiṇi tatra dharmotpattiḥ sambhavati । atha karaṇasambhavāttatra viṣayatvamityucyate tarhi vartamāne api tathā sambhavānna jñātatā kalpanīyeti । tadidamuktaṃ kutraciditi ।
atītādivadvartamāne api nāstītyarthaḥ । kiñca jñānaṃ svaviṣaye jñātatāmupajanayati yatra kvacidvā । dvitīye atiprasaṅgaḥ । ādye jñātopajananātprāgevārthasya viṣayatvasiddhervyarthaṃ tatkalpanamityāha- kimetayeti ।
api ca jñātatāyāmapi jñātatotpādo aṅgīkriyate na vā । neti pakṣe jñānaviṣayatvaṃ na syāt । ādye anubhavānārūḍhaṃ jñātatāpravāhamaṅgīkurvāṇasya kalpanāgauravaṃ syādityāha- kalpanāyā gauravācceti । atha jñātatā jñātatāntaramantareṇaiva viṣaya iti kalpyate ।
tadāpi kalpanāgauravameva । etena jñānaṃ svaviṣaye kiñcitkaroti kriyātvādgamanavadityanumānamapi nirastam । jñānamātrapakṣīkāre atītānāgatajñātatājñāneṣu bādhāt । anyathā tatraiva vyabhicārāditi ।
nanu jñāto ghaṭaḥ prakaṭo ghaṭa ityarthaviśeṣaṇatayā jñātatā pratyakṣamīkṣyata ityata āha- mayeti । mayaitajjñātamiti tu sākṣigaṃ jñānagocaram । jñānameva । jñānameva mayaitajjñātamiti jñānagocaram ।
kriyā hi kartṛsthaiva yadā kartṛprādhānyena vyavahriyate tadā kartṛdharmatayā pratīyate । yathā devadatto ghaṭamicchati dveṣyīti । yadā tu karmaprādhānyena tadā taddharmatayā । yatheṣyo dviṣya iti ।
yadā punaḥ svaprādhānyena tadā svatantraiva । yathecchā dveṣa iti । evāmātmagatameva jñānaṃ viṣayadharmatayāvabhāsata iti kimanupapannam । nanu ca jñānaṃ tāvanna pratyakṣam ।
tathāhi । na tāvatpūrvabhāvino jñānasya jñānaṃ viṣayaḥ । tathā sati jñāsyāmītyeva syānna tu jānāmīti । nāpyāgāminaḥ ।
tathātve hyajñāsiṣamityeva syāt । naca sahabhāvijñānāntaramasti । tato jñātatālakṣaṇakāryeṇaivānumātavyamiti kathaṃ sā nābhyupagamyata ityata uktam- sākṣiṇamiti । sākṣiṇo nityatvānnoktadoṣaḥ ।
sa ca svaprakāśa iti । anupalambhabādhitā ca jñātatetyāha- tato anyeti । tato anyā na pramitirnāma dṛśyate । prathamajñāne hi śuddha evārtho jñāyate na jñātatāviśiṣyaḥ ।
tadānīṃ tasyā ajātatvāt । tāmutpādya punastadviśiṣyamarthaṃ viṣayīkarotīti pakṣe viramyavyāpāraprasaṅgāt । naca prathamajñānaviṣayīkṛtādadhiko artha uttarajñāneṣu cakāsti । jñāta ityatra tu jñānaṃ viṣaya ityuktameveti ।
idānīmīśatajjñānetyādinoktamarthamupasaṃharati- māneti । mānāmātṛprameyāṇāṃ taducchittirnahi kvacit । tattasmānmānādibhedena trividhameva viśvaṃ tasya kvacidapyucchittirbādho nā styevetyarthaḥ । prakṛta mupasaṃharansvapnasya mithyātvaṃ hetvantareṇa dūṣayati- svāpnānāmapīti ।
svapnānāmapi caiteṣāṃ na bādho dṛśyate kvacit । co hetau । yasmātsvapnānāmapye ṣāṃ mānamātṛprameyāṇāṃ kvacitkāle na bādho dṛśyate ataḥ svapno mithyā naiveti sambandhaḥ । na kevalaṃ bāhyaprapañca ityaperarthaḥ ।
svapnādutthitasya nātra gajo abhūdityādinā bādhadarśanātkathametadityata āha- jāgrattvamātramiti । jāgrattvamātramatraikamanyathā dṛśyate sphuṭam । ato mithyā naca svapno । anyathā avidyamānatvena ।
vyākhyātaprāyametat । yattūktaṃ ratho ayamityādi, tatpariṇāmitāmāvedayati । na bādhamiti vakṣyate । "na tatra rathāḥ'; ityādiśrutistu tatprāgabhāvam ।
nanu svāpnapadārthānāṃ jāgrattvaṃ yadi bhramasiddhaṃ bādhitaṃ ca tadā teṣāṃ mithyātvamavarjanīyam । svāpnagajādayo mithyā bhramaviṣayatvādbādhaviṣayatvācca śaktirajatavadityanumānāditi cetkimidaṃ bhramaviṣayatvamāropyatayā vā'ropādhiṣṭhānatayā vā sādhāraṇaṃ vā । tathā bādhaviṣayatvamapi kinniṣedhyatayota niṣedhādhikaraṇatayātha sādhāraṇam । ubhayatrāpi dvitīyatṛtīyayordeṣamāha- jāgradvaditi ।
jāgradvaj । jāgratā dṛṣṭaṃ śuktyādikaṃ yathā tathetyarthaḥ । yathā śuktikāderāropabādhādhiṣṭhānatve api na mithyātvaṃ tathā svāpnānāmapītyanaikāntyamityarthaḥ । nanu jāgaropalabdhasya śuktyāderapyanenaiva hetunā mithyātvamasmākaṃ siṣādhayiṣitameveti kathaṃ tatrānaikāntikatvamityata āha- jāgraditi ।
jāgradeva ca । ātmavat । evaṃ tarhi jāgratsvapnaścātmavannaiva mithyetyarthaḥ । tadvivṛṇoti- kvaciditi ।
kvacidātmā ca syādeva bhramagocaraḥ । etāvatā na mithyāsau svapne jāgarite tathā । kṣaṇiko ahamityādi bhramagocaraḥ । upalakṣaṇaṃ caitat ।
na kṣaṇiko ahaṃ sthira eveti bādhagocaraścetyapi draṣṭavyam । svapne jāgarite tatheti । tatropalabdhāḥ padārthā api na mithyetyarthaḥ । ubhayapakṣīkāreṇānumā nasyātmani vyabhicāro aparihāyar iti ।
nanu kṣaṇikatvādinā pratipanna ātmāpi mithyeti kathaṃ tatra vyabhicāra iti cet । kiṃ kṣaṇikatvāderāropitasya mithyātvādevamucyate utātmasvarūpasyaiva । dvitīye tvapasiddhāntaḥ sphuṭa eva । ādyamāśaṅkaya dūṣayati- yadīti ।
yadyātmanyanyathā dṛśyaṃ bhrāntamatrāpi tad bhavet । evaṃ tarhyāropitākārasya mithyātvaṃ sādhyamityuktaṃ syāt । tathāca siddhasādhanatvaṃ jāgratsvapnāvagatārtheṣvāropitākārāṇāṃ mithyātvasyāsmābhirapyaṅgīkṛtatvāt । āropyatayā niṣedhyatayā vā bhrāntibādhaviṣayatvaṃ heturityādyapakṣe doṣamāha- abādhiteti ।
abādhitānuvṛttestu svapnāderbhrāntatā kutaḥ । jāgrattvādeḥ rajatatvādeśca bādhāduttaramapyabādhitatvena gajādeḥ śuktyādeścānuvṛtteḥ svapnāderuktavidhā bhrāntatā bādhyatā ca kutaḥ । tathāca svarūpāsiddhiḥ । yathā khalu bādhottarakālamapyanuvartamāna ātmā nāropyo nāpi bādhyaḥ ।
tathā svapnajāgarāvapi । tayorapyadrākṣamevāhaṃ gajamityādyanuvṛtteriti । anukūlapramāṇābhāvātpratikūlapramāṇabhāvācca bhrāntiviṣayatvādihetunā jāgratsvapnayormithyātvānumānamanupapannamityāha- naceti । naca kācit pramā viśvabhrāntatve sarvameva ca ।
abhrāntatve pramāṇaṃ tu kathaṃ tadbhrāntitā bhavet । viśvamityubhayavidhaṃ vivakṣitam । bhrāntatve mithyātve । yadvā bhrāntiviṣayatvādihetudvayasyāsiddhiṃ prakārāntareṇa sādhayitumidaṃ vākyam ।
bhrāntasya i ti bādhyatvasyāpyupalakṣaṇam । yatastasmādityupaskartavyam । tadbhrāntatā tasya dvividhasyāpi viśvasya bhrāntiviṣayatā । dṛśyatvādihetunā svapnajāgarayobhrāntatvādisādhanātkathamasiddhirityāśaṅkāṃ parihartuṃ bhrāntatvaṃ prakārāntareṇa dūṣayati- kiñceti ।
kiñca bhrāntatvavādī sa bhrāntatvaṃ svamatasya ca । aṅgīkaroti niyataṃ । bhrāntatvavādī dṛśyatvādinā dvividhasyāpi viśvasya bhrāntatvādikaṃ sādhayan । svamatasyeti ।
svapratijñātharm । niyatamiti । anyathā tatrānaikāntyāpatteriti bhāvaḥ । na kevalaṃ pareṇa svavyāptisiddhaye svapratijñātārthasya bhrāntatvādikamaṅgīkaraṇīyam ।
kintu vayamapi tadaṅgīkurma ityāha- tatreti । tatra sampratipannatā । vādinos । parapratijñātārthasya bhrāntatvādau vādinoḥ vādiprativādinoḥ ।
etacca vakṣyamāṇānumānasyānyatarāsiddhinirāsārthamiti boddhavyam । tataḥ kimityata āha- tena ceti । tena cābhrāntaṃ viśvameva bhaviṣyati । na kevalamuktapramāṇaiḥ kintu viśvabhrāntatvāderbhrāntatvādihetunā ca viśvamabhrāntameva tathābādhyameva bhaviṣyati ।
tatra vyāptiṃ sūcayati- bhrāntatveti । bhrāntitvabhrāntatā cet syāt kathaṃ nābhrāntisatyatā । tadetau prayogau bhavataḥ । viśvamabhrāntaṃ bhrāntabhrāntatvāt ।
tathā viśvamabādhyaṃ bādhyabādhyatvāt ātmavaditi । apavyākhyānadūṣaṇasya prayārejanamāha- aśeṣeti । aśeṣadoṣaduṣyaṃ tanmataṃ heyaṃ bubhūṣibhiḥ । tanmatamiti ।
svāpnajāgaraprapañcasya mithyātvaṃ pratipādayanmatam । syādetat । viśvasya bhrāntatvādikamivābhrāntatvādikamapi mithyā kinna syāt । na caitadaghaṭitaṃ durghaṭatvasya bhūṣaṇatvādityāśaṅkāṃ pariharanmandametadasmadīyaṃ tanmataheyatāvyutpādānaprasakterabhāvāditi solluṇṭhamāha- yeneti ।
yena svamataheyatvaṃ svayamaṅgīkṛtaṃ sadā । bhrāntitvād durghaṭatvasya bhūṣaṇatvācca kevalam । unmatto api kathaṃ tasya mataṃ svīkartumicchati । bhrāntitvāt bhrāntiviṣayatvenāṅgīkṛtatvāt ।
durghaṭatvasya bhūṣaṇatvāt bhūṣaṇatvenāṅgīkṛtatvācca । kevalamunmatto api sākṣādunmatto api na punarunmattakabījādyadanenonmattaḥ । na hyunmattaḥ svamataṃ bhrāntaṃ durghaṭaṃ ceti svayameva manyate । tarhi kathaṃ loke pravṛttamityata āha- īśeti ।
īśaśakteracintyatvānmahonmattaiḥ pravartitam । mahonmattairiti hetvantaram । sūtravyākhyānamupakramyāpavyākhyānasya heyatāvyutpādanamasaṅgatamityataḥ svavyākhyānadārḍhyārthamityāśayavānuktaṃ sūtrārthaṃ vivṛṇvanmāyāśabdārthaṃ tāvadāha- ata iti । ataḥ prajñātra māyoktā jaivyu ।
ata iti । anyathā vyākhyānasya duṣṭatvāt"māyā vayunamabhikhya'; iti prajñānāmasu pāṭhāditi bhāvaḥ । māyāyāḥ sandhyakāraṇatvaṃ vakṣyate । tatra jaivī prajñā kīdṛśaṃ kāraṇamityata āha- upādānameveti ।
upādānameva sā । sandhyasyeti śeṣaḥ । na kevalaṃ jaivīprajñātra māyā । kintvaiśvarī ca ।
sā ca sandhyasya nimittamevetyāha- nimittamiti । nimittamaiśvarī mukhyaṃ । prajñāśabdaścātra lākṣaṇiko vāsanārtha iti vakṣyati । tacca vyākhyānaṃ nobhayasādhāraṇamityāśayenoktaṃ mukhyeti ।
īśvaraprajñā mukhyaiva jīvaprajñā tu lākṣaṇikī । māyāmātrapadaṃ vyākhyāti- nirmitamiti । nirmitaṃ trātameva ca । tābhyāṃ saha pṛthak caiva māyāmātramitīryate ।
ubhābhyāṃ mātamaiśvaryā trātaṃ saha pṛthak tataḥ । tābhyāmeveti sambandhaḥ । tena tuśabdo vyākhyāto bhavati । yathāsaṅkhayenānvayaparihārārthamuktam- saha pṛthageveti ।
caśabdastasmādityarthe । īryate sandhyamiti śeṣaḥ । saha pṛthagityuktaṃ vivṛṇoti- ubhābhyāmiti । jīveśvaraprajñābhyāṃ mātaṃ nirmitamaiśvaryā prajñayā trātaṃ yasmāttataḥ saha pṛthagityuktam । dhātusamudāyādāto anupasarge ka iti kaḥ ।
adibhūmyāṃ hutajiti yathā । yadyapyekasmādeva dhātostrapratyayaḥ śakyaḥ kartum । tathāpyadhikārthalābhāyaivaṃ kṛtam । sautratvānnirdeśasya karmaṇi pratyayaḥ ।
ghañarthe kavidhānamiti vā । nanvidaṃ pūrvāparaviruddham । pūrvaṃ hi jīvavāsanopādānakaṃ sandhyamityuktam । idānīṃ tu prajñopādanakamiti ।
maivam । prajñāśabda sya vāsanopalakṣaṇatvāt । atha prajñāyā vāsanāyāśca kaḥ sambandho yena lakṣaṇā syādityata āha- prajñātmakamiti । prajñātmakaṃ mano yena manorūpāśca vāsanāḥ ।
yena kāraṇena manaḥ prajñātmakaṃ prajñopādānaṃ, vāsanāśca manorūpā manaupādānakāḥ tenaitayorekakāraṇatvalakṣaṇasambandhena lakṣaṇopapadyata iti śeṣaḥ । prajñāvāsanayomarna upādānamityetatkuta ityata āha- dhīriti । dhīrbhīriti manastvevetyāha ca śrutirañjasā । śrutāvitiśabda ādyarthaḥ ।
tena vāsanāyā api manovikāratvaṃ labhyate । iti tviti sambandhaḥ । iti śrutiścaśabdādanyā cāha prajñādermanovikāratvam । añjasā spaṣṭam ।
etenātmakāryatvaṃ vadanto nirastā bhavanti । bāhyārthajñānasya tadānīmabhāvādasataścopādānatvānupapatteḥ mukhyārthatyāgaḥ । yadi ca vāsanāmātramiti mukhya eva prayogaḥ kriyeta tadeśvaraprajñā na saṅgṛhītā syātpṛthagubhayagrahaṇe ca gauravaṃ syāt । ato mukhyāmukhyavivakṣayobhayasya lāghavena grahaṇāya māyāmātramityuktam ।
ata eva māyaiva māyāmātramiti na vyākhyātam । sandhyasya nimittakāraṇabhūtayeśvaraprajñayā tādātmyābhāvāt । nanu prajñāvāsanayorasti kāryakāraṇabhāvaḥ sambandhaḥ । sa eva lakṣaṇābījamastu ।
kiṃ dvayormanaḥkāryatvavarṇanenetyata āha- ciditi । cidacinmiśramevaitanmano yāvacca saṃsṛtiḥ । tenāvasthā imāḥ sarvā jīvaḥ paśyati sarvadā । na kevalaṃ svapnaṃ kintvimāḥ sāṃsārikīḥ sarvā apyavasthāstena manasaiva sarvadā jīvaḥ paśyati ।
ataḥ pradhānatvāttaddvāraka eva sambandha ādaraṇīyo nāparaḥ । manaśca kecana jaḍameva manyante । apare tvacetanamevāropitacaitanyam । tannirāsena svarūpaṃ kathayati- cidacinmiśrameveti ।
yadityadhyāhāryam । kevalamacetanasya ghaṭādivadevambhāvāsambhavāccaitanyāropasya nirākṛtatvāccidacinmiśramevāṅgīkāryam । bhavanti cātrāgamāḥ । yadi manasā sarvāvasthāprāptistadā mokṣe api tasya bhāvā devāvasthāssyurityata uktaṃ yāvatsaṃsṛtistāvadeva jīvasyopakārāpakārau karotīti ।
kātsnaryenānabhivyaktasvarūpatvāditi vyākhyāti- manovikārā iti । manovikārā viṣayāḥ svāpnā yad bahyavanna te । sthūlā bhavantyatasteṣāṃ spaṣṭatā na tathā kvacit । yadyasmātsvāpnā viṣayā manojanyavāsanāvikārā ata eva hi te bāhyavat sthūlāḥ na bhavanti saṃvṛte deśe avakāśānarhā na bhavanti ।
teṣāṃ tathā bāhyavatkvacitspaṣṭatā bāhyārthakriyākāritā nāsti । yadvā yasmātte bāhyavatsthūlā na bhavanti tathā teṣāṃ kvacitspaṣṭatā nāstyataḥ svāpanā viṣayā manovikārā iti yojanā । yathā caitattathoktaṃ purastāt । nanu svāpnakāminīsambhogādeścaramadhātuvisargādibāhyātharkriyākāritādarśanādbhāgāsiddhirityata āha- kvaciditi ।
kvacit spaṣṭā api syuṣye । te svāpnā viṣayāḥ kvacitspaṣṭā api syureva । tathāpi tadatiriktapakṣīkaraṇenādoṣa iti bhāvaḥ । evaṃ tarhi tasyāṃśasya vāsanāmayatvaṃ na syādityata āha- vāsaneti ।
vāsanā mānasī ca sā । sā ca mānasī vāsanā siddhā । aspaṣṭatābhāve apyasthūlatvasya sattvāditi bhāvaḥ । ata eva sautro heturdvedhā vyākhyātaḥ ।
tadanena deśakālanimittasampattiḥ svapne nāstīti yaduktaṃ tadvāsanāmayoktyā nirastam । ata eva sṛṣṭiśruterbhāktatvavarṇanamapāstam । prājñasya nirmātṛtvaṃ ca na vṛthā tvājyam । svayaṃ vihatyetyādyāpīśvaraviṣayamanyatra vyākhyātam ।
svapnanirmāṇe śubhāśubhayogāpattiriti cāsaṅgatam । vyāptyabhāvāt । jīvasya brahmabhāvopadeśa iti ca sārvajñādeḥ pāramārthikatvasamarthanādayuktam । viyadādiprapañcasya mithyātvakathanaṃ ca tatsatyatvopapādanānnirastam ।
। iti śrīmannyāyasudhāyāṃ sandhyādhikaraṇam । । atha śrīmannyāyasudhāyāṃ parābhidhyānādhikaraṇam ।। parābhidhyānāt tu tirohitaṃ tato hy asya bandhaviparyayau । । oṃ parābhidhyānāttu tirohitaṃ tato hyasya bandhaviparyayau oṃ ।
parakṛtasyāpavyākhyānatāṃ pratipādayituṃ parābhidhyānāditi sūtratātparyamāha- īśeti । īśecchayāntardadhāti । sandhyamiti śeṣaḥ । na kevalaṃ svapnaḥ kintu tattirodhānamapīśvarecchādhīnamityeṣa evārtho anena sūtreṇocyate nānyaḥ ।
jīvasyeśvarāṃśatāyā aprāmāṇikatvasya dvitīye abhihitatvāt । naca jñānaiśvaryaśaktī brahmaṇastāttvikatayā pareṇāṅgīkṛte । kiñca dehayogāttirohitamityetāvatālam । anyadasaṅgatameva ।
kiñca dehayogaścettirodhāna hetustadā suptipralayayorāvirbhāvaḥ syāt । avidyādyupalakṣaṇametaditi ce t atha tathaiva kinnoktamityāstāṃ vistaraḥ । yadi svapno antardhatte kathaṃ tarhi punastatpratītiriṣyata āha- vyajyate ceti । vyajyate ca punastayā ।
etena parakīyaṃ bādhakathanaṃ nirastam । vyaktistirodhānaṃ ca na jñāyata ityato adhikaraṇadvayārthamupasaṃharati- sṛṣṭvaiveti । sṛṣṭvaiva vāsānabhiśca prapañcaṃ svāpnamīśvaraḥ । vāsanāmātratāṃ tasya nītvāntardhāpayatyajaḥ ।
evaśabdenāropaṃ vārayati । darśayitvetyapi draṣṭavyam । tasya ca vāsanāmātratāṃ nītvā kṛtvā । anyathā dvitīyā syāt ।
antardhāpayati adarśanaṃ gamayati । tasya jīvasya vāsanābhiriti vā । tasyāntardhāpayatīti vā । । iti śrīmannyāyasudhāyāṃ parābhidhyānādhikaraṇam ।
। atha śrīmannyāyasudhāyāṃ bodhamohādhikaraṇāni । tadabhāvo nāḍīṣu tacchruter ātmani ca । ataḥ prabodho asmāt । mugdhe ardhasaṃpattiḥ pariśeṣāt ।
। oṃ tadabhāvo nāḍīṣu tacchaterātmani ha oṃ । oṃ ataḥ prabodho asmāt oṃ । oṃ mugdhe ardhasampatti pariśeṣāt oṃ । atra yajjīvabrahmaṇorekatvaṃ pareṇa varṇitaṃ tatsūtrākṣarāpratītaṃ tadviruddhaṃ cāpekṣaṇīyameveti jñāpayitumadhikaraṇatrayasya tātparyamāha- suṣuptīti ।
suṣuptimohabodhāṃśca svavaśastadvaśaṃ sadā । jīvaṃ nayati jīveśo । suṣuptibodhādeḥ kāraṇāntaradarśanātkathametadityata uktaṃ svavaśastadvaśamiti । svatantro apīśvaro līlayā tāni kāraṇānyupādāya jīvaṃ tadvaśatāṃ nītvā suṣuptyādikaṃ prāpayatītyarthaḥ ।
etacca bhāṣyādau spaṣṭam । । iti suṣuptibodhamohādhikaraṇam । । atha karmānusmṛtyadhikaraṇam । । oṃ sa eva ca karmānusmṛtiśabdavidhibhyaḥ oṃ ।
kecidevaṃ vyācakṣate । suṣuptau brahmasampanno ya eva jīvaṣaḥ sa evottiṣṭhatyutānyo apīti saṃśaye mahājalanidhau kṣiptasyodabindoriva brahmaṇaikībhūtasyoddharaṇāsambhavādaniyama iti prāpte samādhīyate । sa evottiṣṭhati, yaḥ suptaḥ । kutaḥ ।
karmaśeṣasamāpanātpratyabhijñānācchabdebhyo vidhibhyaśca । suptasya muktatvāpattyā vidhyanupapatteriti । tadetadapavyākhyānamiti sūcanāyādhikaraṇatātpayarmāha- nānya iti । sa eva ca karmānusmṛtiśabdavidhibhyaḥ ।
nānyaḥ kartāsya kaścana । svapnādīnāṃ parameśvarakṛtatve abhihite kiṃ deśakālāntare anyo api kartāstyuteśvara eveti saṃśaye laukikeśvarāṇāṃ deśakālavyavasthayaiśvaryadarśanādayamapi tathāvidha iti prāpte । sa eveśvaro asya svapnādeḥ kartā natu deśakālāntare anyaḥ kaścanetyeṣa evārtho atra pratipādyata iti । nahi yaḥ suptaḥ sa evottiṣṭhatyanyo veti kasyacitsaṃśayo asti ।
naca suptasya brahmaṇaikyaṃ pramāṇadṛṣṭamiṣyaṃ vā parasyeti yatkiñcidetat । lāghavārthaṃ kramollaṅghanena vyākhyānamiti bo dhyam । sūtrakṛtā ca svapnādivanna mohaḥ svatantrāvastheti jñāpanāya vyavadhānaṃ kṛtamiti । । iti karmānusmṛtyadhikaraṇam ।
। atha sthāna bhedādhikaraṇam । । oṃ na sthānato api parasyobhayaliṅgaṃ sarvatra hi oṃ । kecididamitthaṃ vyācakṣate । dvirūpaṃ brahma śrūyate sarvakarmā sarvakāma ityādau saviśeṣamasthūlamanaṇvityādau nirviśeṣam ।
tatra kimubhayarūpaṃ brahma pratipattavyamutānyatararūpam । yadāpyanyatararūpaṃ tadā kiṃ saviśeṣamuta nirviśeṣamiti saṃśaye dvividhaśrutyanurodhādubhayarūpameva brahmeti prāpte idamucyate । na tāvatsvata eva parasya brahmaṇa ubhayarūpatvaṃ sambhavati virodhāt । astu tarhi sthānataḥ pṛthivyādyupādhiyogāt ।
maivam । na hyupādhiranyadanyathākaroti kintvavidyopasthāpitāḥ pṛthivyādyupādhayo bhramamupajanayanti । ataścānyataraparigrahe api nirastasamastaviśeṣameva brahma pratipattavyam । sarvatrāśabdamasparśamityādivākyeṣu tathābhūtameva hi brahmopadiśyate ।
na bhedāditi cenna pratyekamatadvacanāt । na nirviśeṣameva brahma । catuṣpādbrahma ṣoḍaśakalaṃ brahmetyādau bhedenopadeśāditi cenna । yaścāyamasyāṃ pṛthivyāmityādinā pratyupādhi bhedābhāvavacanāt ।
api caivameke । neha nānāsti kiñcanetyādau bhedadarśananindāpūrvakamabhedameke śākhinaḥ samāmanantīti । tadidaṃ vyākhyānaṃ samyagvyākhyānenaivāpahastitaṃ bhaviṣyati kiṃ punaḥ prayatnenetyāśayavānvyākhyānamevārabhate । sarvaśarīreṣu, pratiśarīraṃ ca dakṣiṇākṣyādisthāneṣu, sthitaḥ paramapuruṣaḥ svapanādyavasthāḥ pravartayatītyuktam ।
tatra sarvatra sthitaḥ kimeka evota parasparaṃ bhinna iti saṃśaye yadyugapadbhinnasthānaṃ tadbhinnaṃ dṛṣṭam । yathā ghaṭādi । bhinnasthānaścāyamityato bhinna eva bhavet । bhinnānāṃ ca tāratamyamanugrāhyānugrāhakabhāvaścopalabdha iti tatprasaṅgo apīti kathaṃ sa eva cetyuktamiti prāpte prativihitaṃ sūtrakṛtā na sthānato apīti ।
tadvayācaṣṭe- neti । na sthānato api parasyobhayaliṅgaṃ sarvatra hi । na sthānabhedato apyasya bhedaḥ kaścit pareśituḥ । atra sthānaśabdastadbhedasyopalakṣaṇa ityuktaṃ bhavati ।
saptamyarthe tasiḥ । ādyādibhya upasaṅkhayānāt । bheda iti vadatā"ubhayaliṅgam'; ityetadbhinnasvarūpatvamiti vyākhyātam । sthānānāṃ suranarādiśarīrāṇāṃ tatrāpi dakṣiṇākṣyādīnāṃ bhede satyapyasya tatra tatra sthitasya pareśituḥ kaścit anyonyābhāvalakṣaṇo hīnādhikatvarūpo anugrāhyānugrāhakatvarūpo vā, bhedo nāsti ।
kuta ityataḥ sarvatra hītyuktaṃ vyācaṣṭe- sarvatreti । sarvatrāśeṣadoṣojkhapūrṇakalyāṇacidguṇaḥ । sarvatra sthāneṣu nirbhedaścetyapi draṣṭavyam । aśeṣadoṣojkhaścāsau pūrṇakalyāṇacidguṇaśceti vigrahaḥ ।
kalyāṇā vināśādirahitāḥ । yadvā guṇaśabdo duḥkhādiṣvapītyataḥ kalyāṇetyuktam । cicchabdātparata ādipadamadhyāhāryam । athavā cidrūpā na tvacetanā ityarthaḥ ।
"sarveṣu bhūteṣvetameva brahmetyācakṣate'; ityādau paramātmā śrūyate yata iti śeṣaḥ । oṃ na bhedāditi cenna pratyekamatadvacanāt oṃ । uktamarthamākṣipya samādhātuṃ sūtraṃ na bhedāditi । nirbhedaṃ sarvatra sarvadoṣadūraṃ sakalaguṇaparipūrṇaṃ brahmeti nopapadyate ।
"kāryakāraṇabaddhau tau'; ityādiśrutipurāṇādivākyairbhinnatvadoṣitvālpaguṇatvāderbhedaśabdopalakṣitasyoktatvādityākṣepārthaḥ । neti parihārāṃśaṃ vyācaṣṭe- tadviruddhaṃ tviti । na bhedād iti cen na pratyekam atadvacanāt । tadviruddhaṃ tu yat tatra mānaṃ naiva bhavet kvacit ।
yattu vākyaṃ tasyoktārthasya viruddhaṃ pratīyate tattatra uktaviruddhe kvacidarthe mānaṃ naiva bhavetkintvanya eva tasyārthaḥ pratipattavyaḥ । kuta ityataḥ pratyekamatadvacanādityuktam । tadanupapannamivābhāti । sarvatra hītyuktasya pratipakṣacodanāyāṃ punastanmātropanyāsasya vyarthatvāt ।
atastātparyamāha- mahātātparyeti । mahātātparyarodhena kathaṃ tanmānamatra tu । sakalasmṛtītihāsapurāṇānāṃ parameśvarasyāśeṣadoṣadūratve samastaguṇaparipūrṇatve ca yanmahātātparyaṃ tadvirodhena tat vākyaṃ atra bhagavato doṣitvādau kathaṃ mānaṃ bhavet । tuśabdo mahāvākyatvāvāntaravākyatvalakṣaṇaviśeṣārthaḥ ।
dṛṣṭaṃ hi nirṇītamahāvākyārthaviruddhasya tadavāntaravākyasya tatrāprāmāṇyam । yathā svargaprayojanāgnihotraparamahāvākyārthaviruddhasya yadyamuṣminlloke asti vā na vetyādestadavāntaravākyam । tadatharpratipattihetutvāt । syādetat ।
yadi parameśvarasya sakalaguṇaparipūrṇatve nirastasamastadoṣatve ca vedādīnāṃ mahātātparyamityarthaḥ pramāṇavānsyāt । tadeva tu na paśyāma ityata āha- duḥkheti । duḥkhāpyayasukhāvāptihetutvenaiva vedavāk । bhavenmānaṃ ।
mokṣahetutveneti vaktavye duḥkhāpyayetyādivacanaṃ vādivipratipattermokṣasvarūpanirūpaṇārthamātyantikaduḥkhanivṛttirniratiśayasukhābhivyaktiśca muktiriti । yadvāpradhānaprayojanasvargādisaṅgrahārthamidam । itthambhūtalakṣaṇe tṛtīyā । duḥkhāpyayasukhāvāptihetutvenaiva taddhetutvaṃ yathā nirvahettathaiva, mānaṃ kasyacidarthasya pratipādikā bhavet ।
vedavāgiti smṛtyāderupalakṣaṇam । etaduktaṃ bhavati । śāstreṇa hi viṣayaprayojanavatā bhāvyam । pramāṇatvātparārthatvācca ।
tatra yadā viṣayaḥ sandigdhaḥ prayojanaṃ ca niścitaṃ tadā, niścitena prayojanenāniścito viṣayo niścetavyaḥ । nahi śāstraṃ sākṣātprayojanasya kārakam । kintu viṣayapratipādanadvāraiva । tathāca tatprayojanaṃ yasminjñāpite sampadyate sa eva viṣayo avadhāryate ।
anyathā viṣayaprayojanayorasambaddhatvena śāstrasyānupādeyatā'patteḥ । vedādeśca mokṣa eva pradhānaṃ prayojanam । "teṣāṃ duḥkhaprahāṇāya śrutireṣā pravartate'; ityādeḥ । svargādikaṃ cāpradhānam ।
ataḥ sa eva viṣayaḥ kalpanīyo yasminjñā te mokṣādikaṃ sampa dyeteti । tataḥ kimityata āha- taditi । tadīśānāt prasannādeva nānyathā । tat duḥkhāpyayādirūpaṃ kaivalyam ।
īśānāt viṣṇoreva bhavennānyasmāt । sa hi tasyeṣye nānyaḥ । astu tarhi sa eva viṣayaḥ kiṃ guṇapūrṇatvādinetyata uktaṃ prasannādeva nānyathā na jñātamātrāditi । tato api kimityata āha- prasannateti ।
prasannatā guṇotkarṣajñānādeva hi kevalam । nirdoṣatāparijñānādapi nānyena kenacit । viṣṇoḥ prasannatā ca tadīyaguṇotkarṣajñānādeva kevalaṃ nirdeṣatāparijñānācca bhavati । hiśabdaḥ pramāṇaprasiddhiṃ dyotayati ।
tacca vakṣyate । kevalaśabdo avadāraṇārthaḥ । nānyena kenacidityetatpratirūpeṇālpaguṇatvādijñānena karmādinā vā netyarthaḥ । tathāca mokṣādiprayojanena śāstreṇa tatsādhanabhūtaṃ bhagavadguṇotkarṣanirdeṣatājñānameva jīvānāmutpādanīyamityataḥ sakalaguṇaparipūrṇe nirastasamastadoṣe nārāyaṇa evāśeṣaśāstrasya mahātātparyamityavasīyate ।
syādetadyadi tadīśānādityādinoktaṃ prāmāṇikaṃ syādityatastatrāgamavākyānyudāharati- yo māmiti । yo māmaśeṣadoṣojkhaṃ guṇasarvasvabṛṃhitam । jānātyasmai prasanno ahaṃ dadyāṃ muktiṃ nacānyathā । yo māmaśeṣābhyadhikaṃ vijānāti sa eva mām ।
vijānātyakhilāṃstasya dadyāṃ kāmān paraṃ padam । yo māmevamasammūḍhaḥ kiṃ mā nindanti śatravaḥ । bṛṃhitaśabdena pratyekamapi guṇānāmanavadhikatvamācaṣṭe । aśeṣābhyadhikaṃ guṇairdeṣabhāvaiśca sarvottamam ।
sa eva māṃ vijānāti । anyajñānasya matprasādāhetutvāt । "yo māmevam'; ityanena"kṛtakṛtyaśca bhārata'; ityantaṃ bhagavadvākyaṃ saṅgṛhṇāti । evaṃ samastairguṇairdeṣābhāvaiśca ।
kṣarākṣarottamo hi puruṣottamaḥ । sa sarvavidityādistutyā prasannatā dyotyate । sarvabhāvena sarveṇa prakāreṇa । anyathā vyāghātāt ।
kṛtakṛtyo muktaḥ । "kiṃ mām'; ityanena"abhī'; idamekameka asmi niṣṣāḷabhī dvā kimau trayaḥ karanti । khale na parṣānprati hanmi bhūri kimmā nindanti śatravo anindrā'; iti śrutimupādatte । idamekaṃ viśvaṃ abhi prati ahameko niṣpaḷasmi nitarāṃ sahata iti niṣpāṭ dvau prapañcāvabhi prati ahameko niṣṣāḷasmi ।
trayo api prapañcā mama kimeva kurvanti na kimapi mamāniṣyaṃ kartumīśate । kintvahameva khala iva khalasthitāni dhānyānīva bhūri bhūrīnbahūnbahuvaraṃ vā tānniṣṭhurānnindakānpratihanmi tasmādanīśvarāste śatravo māṃ kiṃ nindantītyarthaḥ । etadbhagavato vākyam । atra nindakeṣu bhagavato aprasādo a niṣyāvāptiśca śrūyate ।
nindā ca doṣajñānādiketi prasiddhameva । vākyodāharaṇaphalamāha- ityādīti । ityādivedasmṛtigavākyairevāvasīyate । avadhāraṇena prābalyaṃ sūcayati ।
"prasādena muktiḥ saguṇavedanāt'; iti vakṣyamāṇamatrāpi sambaddhayate । atrānumānamapyāha- lokataśceti । lokataśca prasādena muktiḥ sa guṇavedanāt । itiśabdo adhyāhāryaḥ avasīyata iti vartate ।
bhagavatprasādena saṃsārānmuktirbhavati sa bhagavatprasādastadguṇotkarṣavedanāddoṣābhāvavedanācca bhavatītyayamartho lokato lokadṛṣṭāntopetānumānataścā vasīyate । tathāca prayogaḥ । saṃsārānmuktiḥ samarthapuruṣaprasādasādhyā muktitvānnigaḍamuktivat । na hi bhagavato anyastatra samartho asti ।
vimato bhagavatprasādo guṇotkarṣajñānasādhyo mahāprasādatvādrājasaprasādavat । pakṣatulyatvānna vyabhicāraścodanīyaḥ । mahātātparyarodhenetyādinoktamupasaṃharanparakṛtāpavyākhyānanirāse apyuktāṃ yuktimatidiśati- mahātātparyeti । mahātātparyamukhyasya virodhādata eva hi ।
doṣitvanirguṇatvālpaguṇatvādi kathañcana । nārthaḥ śrutipurāṇādes । paramamahātātparyasya । nirguṇatvagrahaṇamapavyākhyānanirāsārtham ।
kathañcanetyupādhisambandhādinetyarthaḥ । na kevalamānumānikaṃ sakalavedā ntānāṃ bhagavadguṇotkarṣādau mahātātpayarm । kintu vācanikaṃ cetyāha- tadviruddha iti । tadviruddho akhilasya ca ।
arthaḥ svayaṃ vinirṇīto vāsudevena sādaram । doṣitvāderviruddhaḥ । akhilasya śāstrasya । tadvākyaṃ paṭhati- iti guhyatamamiti ।
iti guhyatamaṃ śāstramidamuktaṃ mayānagha । etad buddhvā buddhimān syāt kṛtakṛtyaśca bhārata । ity । iti yanmayā mama puruṣottamatvādikamuktaṃ idaṃ guhyatamaṃ śāstraṃ tātparyeṇa sarvaśāstraiḥ pratipādyo arthaḥ ।
etadbuddhveti praśaṃsayā'daraḥ pratīyate । yaduktaṃ sthānabhedānumānaṃ tadanyathāsiddhamiti pareśiturityanena sūcitam । yathoktam । "aiśvaryādrūpamekaṃ ca sūryavadbahudheyata'; iti ।
kālātītaṃ cetyāha- ata iti । ato akhilasacchāstraviruddhatvena nānumā । vartate tatra । tatra parameśvarabhedādau ।
adhikaraṇārthamupasaṃharati- teneti । teneśo nirṇīto akhilasadguṇaḥ । sacchabdo nirdeṣārthaḥ । nirbheda ityupasaṃhartavye tatphalopasaṃhāro ayamapavyākhyānanirāsamapyupasaṃhartum ।
। iti sthāna bhedādhikaraṇam । । atha upamādhikaraṇam । । oṃ ata eva copamā sūryakādivat oṃ । iha parameśvare jīvasyātyantikabhaktisiddhaye bhedābhedamataṃ nirākriyate ।
tathāhi । jīvabrahmaṇorbhedastāvatsiddhāntināṅgīkriyata eva । abhedastvanumānataḥ siddhaḥ । jīvo brahmābhinnaścetanatvādbrahmavataḥ, brahmāṃśatvāt ।
yo yadaṃśaḥ sa tadabhinno yatheśvarāṃśā matsyādistadabhinna iti । ato bhinnābhinnā brahmaṇā jīva ityevaṃ prāpte prativihitaṃ sūtrakṛtā sūryakādivaditi sūtrakhaṇḍena । tadetaddṛṣṭāntavacanamātraṃ na kasyacidarthasya sādhakaṃ bādhakaṃ vetyataḥ pūvarpakṣaniṣedhapūrvakaṃ pratijñāhetū darśayati- naceti । ata eva copamā sūryakādivat ।
na ca cittvādabhinnatvaṃ jīvasyeśavadāpyate । yata ābhāsatāmeva śrutirasya vadatyalam । cittvādityaṃśatvasyāpyupalakṣaṇam । abhinnatvaṃ brahmaṇeti śeṣaḥ ।
īśavat brahmavadīśvarāvatāravacca । āpyate yujyate । asya jīvasya । asya brahmaṇa ābhāsatām ।
evetyavigānenālaṃ vispaṣṭam । etaduktaṃ bhavati । na cetanatvādyanumānena jīvasya brahmābhedasādhanaṃ yuktam । jīvo brahmābhinno na bhavati tadābhāsatvādyo yadābhāso nāsau tadabhinno yathāsūryakādiḥ sūryādinetyanumānavirodhāt ।
na cāsiddho heturvispaṣṭaśrutisiddhatvāditi । kāsau śrutirityatastāmudāharati- yatheti । yathaiṣā puruṣe cchāyā etasminnetadātatam । chāyā'tatā tathaitasminparamātmanyetajjīvajātamātatamāyattamiti yāvat ।
etadeva viśadaśrutibhyāṃ darśayati- chāyeti । chāyā yathā puṃsadṛśā pumādhīnā ca dṛśyate । evamevātmakāḥ sarve brahmādyāḥ paramātmanaḥ । sattāpratītikāryeṣu pumadhīno yatheyate ।
ābhāsa eva puruṣā muktāśca paramātmanaḥ । ātmakā alpacetanāḥ । puruṣāḥ saṃsāriṇaḥ । tadadhīnatvādikamevābhāsatvamiti vakṣyati ।
parameśvarābhāsatvaṃ ca sākṣātkintu pāramparyeṇeti svarūpakathanāya śrutidvayaṃ paṭhati- chāyā viṣṇoriti । chāyā viṣṇo ramā tasyāśchāyā dhātā viśeṣakau । tasyendrakāmau ca tayostayoranye akhilā api । harerbrahmāsya gīstasyā viśeṣāvindra etayoḥ ।
māraścābhāsakāḥ sarva etayostadadhīnataḥ । sarve alpaśaktayaścaiva pūrṇaśaktiḥ paro hariḥ । cetanatve api bhinnāste tasmādetena sarvadā । chāyeva chāyā ।
viśeṣakau garuḍaśeṣau । tasya dhātuśchāye tayoḥ garuḍaśeṣayoḥ । punastayorindrakāmayoḥ । harerbrahmā ।
abhāsa iti sarvatra sambandhaḥ । ābhāsatvavyākhyānaṃ tadadhīnata iti । sarva ityanena sarveṣāṃ parameśvarābhāsatvamupapādayati । caśabdo haristviti tuśabdārthaḥ ।
ābhāsātve kimityata uktam- cetanatve apīti । atrāpi tadaṃśa tvopalakṣaṇam । tasmāt ābhāsatvāt । sarvadetyanena bhinnā evetyavadhāraṇaṃ sūcayati ।
udāhṛtaśrutīnāṃ phalamāha- ityādīti । ityādiśrutivākyebhyo jñāyate bheda eva hi । jīvasya parameśvarābhāsatvaṃ jñāyate tenātyantabhedaśca jñāyata ityarthaḥ । na parānumānayoḥ satpratipakṣatvamucyate ।
kintvasmadīyānumānasya śrautatvena prabalatvādbādhitatvamiti bhāvaḥ । idānīṃ"ata eva copamā'; iti sūtrāvayavaṃ vyākhyātuṃ tannivartanīyāmāśaṅkāmāha- ābhāsatvaṃ hīti । ābhāsatvaṃ hi nirṇītaṃ jīvasya paramātmanaḥ । tanna yuktaṃ ।
yajjīvasya paramātmana ābhāsatvaṃ śrutibalena nirṇītaṃ tadyuktiviruddham । nahi niravakāśayuktiviruddho arthaḥ śrutyāpi pratipādayituṃ śakyate । tathā satyabhimānyadhikaraṇānārambhaprasaṅgāt । ataḥ sā kathañcidyojanīyeti ।
kathaṃ na yuktamityata āha- yaditi । yadābhāsa upādhyāyatta īyate । yasmādābhāsaḥ sūryakādirjalādyupādhyāyatto jñāyate । ābhāsatvasyopādhyāyattatvaṃ vyāpakatvena sarvatra niścitamityarthaḥ ।
tathāpi kuto na yuktamityata āha- upādhīti । upādhyāyattatābhāvād । jīvānāmiti śeṣaḥ । vyāpakasyopādhyāyattatvasya jīveṣvabhāvādvayāpyamapyābhāsatvaṃ na yuktam ।
tato hetorasiddherduṣyamanumānam । itaśca duṣyamityāha- ābhāsatveti । ābhāsatvavirodhataḥ । ābhāsatvasya bhinnatvena virodhataścānumānaṃ duṣyam ।
tathāhi । darpaṇādinā sannikṛṣṭāḥ pratihatāḥ parāvṛttā nāyanaraśmayo mukhena sannikṛṣṭāstadeva viṣayīkurvanti । natu tato anya ābhāso nāmāsti । tatra vyavacchedaḥ parāktvaṃ savyetaravyatyāsaścetyādikaṃ bhrāntyaiva pratīyate ।
sopādhikaścāyaṃ bhrama iti yāvadupādhibhāvaṃ na nivartate । evañcābhāsatvasyābhedena vyāptatvādbhedasādhane viruddhatvamiti । upalakṣaṇaṃ caitat । tattvamasyādiśrutiviruddhatvena kālātītatvamapi draṣṭavyam ।
evamābhāsatvānumāne duṣye kim iti cennirābādhena prāguktānumānadvayenaikyaṃ siddhamityāha- cetanatveneti । cetanatvena cāṃśatvāt samudāyaikyamāpatet । aṃśatvāccetyanvayaḥ । aikyaṃ ca sādhyamānaṃ na māyāvādināmivetyuktam- samudāyeti ।
māyāvādino hi jīvānāṃ pratyekaṃ brahmaṇātyantābhedamaṅgīkurvate । nacaivamasmanmatam । samudāyaikye bhedasyāpi sattvāditi । atyantābhedaṃ parityajya samudāyaikyaṃ kuto aṅgīkriyata ityata āha- ata iti ।
ataḥ pṛthaktavamuditaṃ samudāyāṃśayorbhavet । samudāyaikyāṅgīkārato yacchatyādyuktaṃ pṛthaktvaṃ tatsamudāyasya tadaṃśasya ca jīvasya bhavet । samudāyasya yāvaṃśau jīveśvarau tayorbhavediti vā । etaduktaṃ bhavati ।
yadi jīvasya brahmaṇātyantābhedaḥ sā dhyate tadā bhedaśrutaya uparudhyeran । māyika paratvābhidhāne cāpramāṇamāpadyeran । nacāyamasmākamasti doṣaḥ । jīvabrahmaṇorjīveśvarayośca bhedasadbhāvena tadviṣayatvopapatteriti ।
etena cetanatvādyanumānasyābhāsoddhāraḥ kṛto bhavati । samudāyaikyamityuktam । tatkiñcitprapañcayati- īśākhyeti । īśākhyā samudāye syād ।
īśaśabdo brahmaparaḥ । samudāye cetanānām । etaduktaṃ bhavati । brahmaikyameva svabhāvasiddhaṃ tattvaṃ tatparamārthabhūtaṃ māyāsambandhādīśvaratāmāpadyate ।
sa ca sarvajñaḥ sarveśvaro jagajjananādikartā । jīvāstu brahmaṇoṃ'śāścitsvabhāvā vahneriva viṣphuliṅgā ata eva brahmaṇo bhinnābhinnāḥ । parasparamīśvarācca bhinnā eva । brahma tu sakalacetanasamudāyātmakamatiriktaṃ ceti ।
atra dṛṣṭāntamāha- īśeti । īśarūpeṣvivoditā । yathā bhagavadrūpāṇāṃ matsyādīnāṃ samudāye bhagavatsaṃjñā na sthānato apītyādau siddhāntinoditā tathā । etenātyantābhedaṃ parityajya bhedābhedāṅgīkāre śrutidvayamivāṃśatvānumānaṃ coktaṃ bhavati ।
yadi matsyādayaḥ parameśvarasyeva jīvā brahmaṇoṃ'śāḥ syustadā matsyādīnāmaiśvaryādivajjīvānāṃ nirduḥkhatvādikaṃ syāt । aṃśeṣvaṃśisādharmyasyāvyabhicārāt । kiñca yadi jīvasya brahmaṇābhedo api paramārthaḥ syāttadā brahmaiva bhavatītyuktā muktirayuktā syādityata āha- ata iti । ato dehādyupādhīnāmapāye samatā bhavet ।
īśarūpair । buddhisannihitaṃ tadīyasiddhāntamata iti parāmṛśati । na jīvānāṃ brahmaṇā bhedābhedau svābhāvikau । kintvabhedaḥ svābhāviko bhedastvaupādhikaḥ ।
yatheśvarāṃśānāṃ matsyādīnāmīśvareṇa iyāṃstu viśeṣaḥ । matsyādyā jagadanugrahārthaṃ līlāvigrahopādhibhinnā atiraskṛtaiśvaryādimantaḥ । jīvāstvanādyavidyākāmakarmādinibandhanadehendriyādyupādhibhinnāstiraskṛtabrahmasvabhāvā upādhinibandhanaduḥkhādibhājaśceti । yata evamaupādhika eva bhedo ato jñānakarmābhyāṃ dehādyupādhīnāmātyantike apāye sati jīvānāmīśarūpaiḥ samatā bhavet ।
yatheśvararūpāṇi kāryāvasāne svecchayaiva līlāvigrahatyāgeneśvaratāmāpadyante । tathā jīvā apyanuṣyitajñānakarmasamuccayāḥ prārabdhakarmāvasāne dehādyupādhibhiratyantavimuktāḥ svābhāvikaṃ brahmatvamāpadyanta iti na kaściddoṣaḥ । yaduktamupādhyāyattatābhāvāditi tadasiddham । jīvānāmapi sūryakādivadābhāsatvāṅgīkāre bādhakābhāvāditi bhāvenāśaṅkate- atheti ।
athābhāsā mukhyataḥ sūryakādivat । yadā । athaśabdaḥ śaṅkopakrame pakṣāntare vā । ābhāsāḥ jīvāḥ ।
mukhyata iti upādhyāyattatvena । sūryakādinā tulyaṃ vartata iti sūryakādivat । uttaravākye vāsya sambandhaḥ । pariharati- tadeti ।
tadopādhyāyattarūpāṇāṃ nāśitā bhavet । yadi jīvānāmupādhyāyattatā syāttarhyupādhināśe sūryakādīnāmiva teṣāṃ nāśitā bhavet । athopādhayo avināśinastadā pratyakṣādivirodhaḥ sarvadā saṃsāritvaṃ ca syādityubhayathā mokṣaśāstravaiyarthyam । tasmādupādhyadhīnatve aṅgīkartumaśakye susthaivābhāsatvasyāsiddhiriti ।
etadāśaṅkānivartakatvena sūtrāvayavamavatārayati- ityāśaṅketi । ityāśaṅkānivṛttyarthamāha vedādhipaḥ prabhuḥ । ata evopametyeva ca । caśabdo ata eva copameti bhinnakramaḥ ।
etāvadeva vākyametadāśaṅkānirāsārthaṃ na punaridaṃ sūtrasya pratīkagrahaṇamiti evaśabdaḥ । anyathā hi sūryakādivadityasyāvṛttirāśaṅkayeta । yadvaikavākyatānirāsena parakṛtasyāpavyākhyānatāmāha, yata evāyamātmā caitanyasvarūpo nirviśeṣo vāṅmanasātītaḥ parapratiṣedhopadeśyo ata eva cāsyopādhinimittamapāramārthikīṃ viśeṣavattāmabhipretya jalasūryakādivadityupamopādīyate mokṣaśāstreṣviti । yadyapyevamekavākyatālābhastathāpyarthadoṣastatra tatra vyutpādita eva ।
vatervaiyarthyaṃ ca । sūryakādirityetāvatā pūrṇatvāt । itiśabdādhyāhāraścaivaṃ na kartavya iti । sūtrakhaṇḍasya tātparyamāha- anyeti ।
anyābhāsaviśeṣitām । anyasmātsūryakāderābhāsājjīvānāṃ viśeṣitāṃ vilakṣaṇatāṃ anena sūtrakhaṇḍenāha sūtrakāraḥ । tadetattātparyaṃ sūtrākṣaraiḥ kataṃ labhyata ityata idaṃśabdaparāmṛṣṭamarthaṃ tāvaddarśayati- yaduktamiti । yaduktaṃ tadadhīnatvaṃ sarvāvasthāsvaśeṣataḥ ।
jīvasya sadṛśatvaṃ ca cittvamātraṃ nacāparam । tadadhīnatvaṃ paramātmādhīnatvam । aśeṣato aśeṣeṣu vyāpāreṣu । sandhye sṛṣṭirāha hītyādau ।
sadṛśatvaṃ ca paramātmanā, yaduktaṃ puṃstvādivadityādau kiṃ tatsadṛśatvam, cittvamātram । na cāparaṃ svātantryādikaṃ, yena hetorviruddhatā syāditi bhāvaḥ । idānīmata eva copameti vākyaṃ yojayati- tāvanmātreṇa ceti । tāvanmātreṇa cābhāso rūpameṣāṃ cidātmanām ।
tadadhīnatvatatsadṛśatvamātreṇaiṣāṃ cidātmanāṃ rūpaṃ svarūpamasmābhirābhāsa ityuktam । sūryakādyupamā ca tāvanmātreṇa copapatteriti cārthaḥ । jīva iti vaktavye eṣāṃ cidātmanāṃ rūpamiti vacanaṃ mukteṣvidaṃ dvayamastīti darśayitum । anena ata eva prakṛtābhyāṃ tadadhīnatvatatsadṛśatvābhyāmeva ।
ābhāsatvaṃ sūryakādyupamā cokteti svābhiprāyaprakaṭanaṃ sūtrāthar ityuktaṃ bhavati । evaśabdavyāvartyaṃ darśayati- neti । nopādhyadhīnatādyaiśca । upādhyadhīnatvatannāśanaśyatvaḍatvādyairapi netyarthaḥ ।
bahuvacanaprayogānnāśitā bhavedityāpādanamapyupalakṣaṇaṃ boddhavyam । nanvevaṃ sati dṛṣṭāntadārṣyāntikabhāvo na syāt । atyantasāmye hi sa bhavati । anyathā prameyatvādimātrasāmyasya sarvatra sambhavena maśako api mātaṅgasya dṛṣṭāntaḥ syādityata āha- nātisāmyamiti ।
nātisāmyaṃ nidarśane । nidarśyate sādhyena sādhanasya vyāptiratreti hi nidarśanam । ataḥ sādhyasādhanadharmasāmyameva dārṣyāntikena tatrānveṣyavyam । na tvatisāmyam ।
tathā sati sarvānumānocchedaprasaṅgāt । maśakāderapi vivakṣitadharmasāmye dṛṣṭāntatvaṃ nāniṣyamiti । nanu cittvamātramityasat । muktau sukhādyaṅgīkāravirodhādityata āha- kiñciditi ।
kiñcitsukhādisādṛśyamapīśenesurānṛte । asurānvihāyānyeṣāṃ jīvānāmīśena kiñcitsukhādisādṛśyamapyastyeva । sukhādisādṛśyaṃ vidyamānamapyasarvagāmitvānnoktam । cittvasādṛśyaṃ tu sarvagāmitvāduktāmiti bhāvaḥ ।
niravadhikasukhādivyavacchedāya kiñcidityuktam । anyathā hi hetorviruddhatā syāt । ayaṃ samudāyārthaḥ । brahmābhāsatvāditi hetorbrahmādhīnatvāttatsadṛśatvāccetyartho na tu sūryakādivatpratibimbatvāditi ।
na cāyamartho asiddhaḥ । nipuṇataraṃ prāgupapāditatvāt । na copādhyadhīnatvena vyāpto yena tadvayāvṛttyā vyāvarteta । upādhyadhīnatārahiteṣvapi bhāvāt ।
naca bhāgāsiddhiḥ । cidātmasvarūpatayopapāditatvāt । nāpi viruddhaḥ । bhinneṣveva bhā vāt ।
tathāpi bimbapratibimbayoraikyātsūryakādidṛṣṭāntaḥ sādhyasādhanavikala iti cenna । pramāṇābhāvāt । na tāvatpratyakṣam । tasya pratyaktvaparaktvādinā bhedagrāhitvāt ।
pratyabhijñānaṃ tvasiddhameva । nāpyanumānaṃ liṅgābhāvāt । atyantasādṛśyasya savyetarakarādinā vyabhicārāt । vaidharmyābhāvasya cāsiddhatvāt ।
kriyāsāmyasya chāyādāvanaikāntyāt । pṛthakkāraṇābhāvasya nityeṣu vyabhicārāt । bimbakāraṇamātrajanyatvasya sandigdhatvāt । pṛthagdṛṣṭakāryānurodhena hyadṛṣṭamapi pṛthakkāraṇaṃ kalpyate ।
natu kāraṇādarśanena dṛṣṭakāryāpalāpaḥ । tathā sati bahuviplavāpatteḥ । tataḥ kāraṇamupādhireva kalpyate । āgamāstu pratyakṣādivi rodhādupacaritārthā eva ।
yadi ca jalādinā pratihatā nayanaraśmayo mukhamīkṣante tadā śilādipratihatā apīkṣeran । na cāsyāṃ prakriyāyāṃ svacchatāyāḥ ko apyupayogo astītyalam । tattvamasyādiśrutivirodhastu parihariṣyate । ato nirdeṣamevābhāsatvānumānamiti ।
nanu brahmābhāsaśabdo jīvasya brahmādhīnatāṃ brahmasadṛśatāṃ ca kayā vṛttyā vakti । gauṇyeti cet । evaṃ tarhyasmadāyatte śabdaprayoge avācakaṃ kimiti prayokṣyāmaha iti prayojanaṃ vācyam । maivam ।
yogāśrayaṇādityāha- tata iti । tata ābhāsate nityaṃ tadvadābhāsate api ca । bhānamastitvamapicaivāsamantād yatastataḥ । jīva ābhāsa uddiṣṭaḥ sadaiva paramātmanaḥ ।
tena paramātmanā nimittenābhāsate pratīto bhavatīti pratītau tadadhīnatvamucyate । tadvat brahmavadābhāsata ityanena tatsadṛśatvam । api ceti vyākhyānasamuccaye । bhānaṃ jñānam ।
astitvaṃ sattvam । astiśabdo avyayam । asti svatīti pāṭhāt । apiśabdo bhānāstitvayoḥ samuccaye ।
caśabdo vyākhyānasamuccaye । evaśabdasya tata eveti sambandhaḥ । ā ityanuvādena samantāditi vyākhyānam । yataḥ kāraṇāttataḥ paramātmana eva jīvasya bhavatastataḥ kāraṇādityāvṛttyā yojyam ।
bhā ca āmā ca bhā'se, ā sarvakālavartinyau bhā'se ābhāse, paramātmādhīne ābhāse yasyāsau paramātmābhāsaḥ । "pūrvāntavatsvaraḥsandhau kvacideva parādivat । draṣṭavyo yaticintāyāṃ yaṇādeśaḥ parādivat'; iti vacanānna yatibhaṅgaḥ śaṅkanīyaḥ । na jalāyattasūryādipratibimbopamatvataḥ ।
na jalāyattasūryādipratibimbopamatvata iti । sūryādipratibimbā yathā jalādyupādhyāyattāstathopādhyāyattatvenābhāso netyarthaḥ । nanvayamartho nopādhyadhīnatādyairityanenaivoktaḥ । satyam ।
yaduktamityādinokta evārthastata ābhāsata ityādinā prapañcita ityadoṣaḥ । tathā hi । "rūpameṣāṃ cidātmanām'; ityuktasya tātparyaṃ sadaivetyuktam । syādetat ।
sūtrakāreṇa dṛṣṭāntamātramuktam । tadbalātkaściddheturadhyāhartavyaḥ । na cābhāsatvamevetyasti niyamaḥ । nāpyābhāsapadopādāne niyāmakamasti ।
tasmādasaṅgatametat । maivam । ābhāsa eva ceti sūtrakāroktasya brahmābhāsatvasyātra hetutvena vivakṣitatvāt । brahmāṃśatvenākṣepe tadadhikaraṇagatārthasyaiva buddhisannidhānāttatra kartavya evāyaṃ carco atra kṛta iti na kaściddoṣaḥ ।
nanūpādhimattvenaiva jīvasya bhagavatpratibimbatvamiti siddhānta । upādherapi nityacetanatvena doṣaparihāraḥ । yathoktam । "upādheścaiva nityatvānnaiva jīvo vinaśyati ।
svarūpatvādupādheśca na bhinnopādhikalpanā'; iti । tatkathametat । ittham । dvividho hi jīvopādhiḥ ।
abhyantaro bāhyaśca । tatra svarūpa pratibhāsaheturābhyantaraḥ । svabhāvaviparītāvabhāsaheturantaḥkaraṇādirbāhyaḥ । tadāyattatvādikaṃ caitanyasya nāstītyabhipretyedamuditam ।
taduktam । "jīvopādhirdvidhā proktaḥ svarūpaṃ bāhya eva ca । bāhyopādhirlayaṃ yāti muktāvanyasya tu sthitiḥ'; iti । nirupādhipratibimbavācoyuktarapi bāhyopādhyadhīnatvābhāvābhiprāyeṇa netavyeti ।
sautraścaśabda ābhāsatvasamuccayārthasya vyākhyātaḥ । avadhāraṇārtho vā pratipattavyaḥ । evaṃ tarhi punaruktidoṣaḥ । evaśabdasyāpyavadhāraṇārthatvādityata āha- tadadhīnatvamiti ।
tadadhīnatvameveti kiñcit sādṛśyameva ca । samprakāśayataḥ sūtragatāv । evetiśabdastadadhīnatvamevetyarthaṃ, ca śabdaḥ kiñcitsādṛśyamevetyarthamityubhāvarthadvayaṃ samprakāśayata ityāvṛttyā yojyam । yadvaivetiśabdastadadhīnatvam, caḥ kiñcitsādṛśyamityubhāvarthadvayaṃ samprakāśayataḥ avadhārayata iti vyākhyeyam ।
etaduktaṃ bhavati । ata ityarthadvayaṃ hetutvenoktam । pratyekaṃ copādhyadhīnatvādikaṃ vyāvartanīyam । tadadhīnatvādeva tatsadṛśatvādeveti ।
tasmādubhāvapi sārthakāviti । evaśabdenaikenaivaśabdenobhayāvadhāraṇaṃ pratiṣedhati । nanvekaikenaivaśabdenārthadvayasyoktatvādekenaivādhāraṇenālam । maivam ।
buddhayā viviktenārthadvayena sambandhāt । athārthadvayamekīkṛtya kasmānnāvadhāryate । astyatra sūcanīyo arthaḥ । yadyata evetyetāvadevocyeta tadekasyaivārthasyāyaṃ parāmarśo na dvitayasya parāmarśo dvitīyaparāmarśe'pi militasya hetutvamiti jñāyeta ।
avadhāraṇadvayaprayoge tu tadanyathānupapattyā pratyekaṃ hetubhūtārthadvayaparāmarśo vijñāyate । tathāca bādhakasyānekatvena prābalyaṃ viśeṣaṇakṛtyagaveṣaṇaprayāsani rasaranaṃ ca labdhaṃ syāt । tadidamuktam- sūtragatāviti । evaṃ cetanatvādyanumānasya bādhakatayoktamābhāsatvānumānaṃ samarthitam ।
tadidaṃ pramāṇāntaropalakṣaṇamityāśayavānāha- akhileti । akhilamānataḥ । jīveśabhedadṛṣṭayaiva samudāyaikatā kutaḥ । na kevalamābhāsatvānumānena kintvakhilairapi mānaiḥ ।
bhedadṛṣṭayetyukte siddhasādhanatā syāt । pareṇāpi bhedasyāṅgīkṛtatvāt । ata"eva'śabdaḥ । sa ca samāse guṇabhūtenāpi buddhayā viviktena bhedaśabdena sambaddhayate abhedanirāsena bhedasya darśanāditi ।
kutaḥ pramāṇātsiddhayet । tatraikyabādhakaṃ pratyakṣaṃ tāva tsiddhameva । nāhaṃ sarvajño nirdeṣa ityādyanubhavāt । yathā hi stambhe kumbhatādātmyābhāvaḥ pratyakṣastathā'tmani sārvajñādilakṣaṇabrahmatādātmyābhāvaḥ sākṣiṇā siddha eva ।
tadabhrāntatā ca prāgevopapāditā । āgamāstu tatra tatrodāhṛtā draṣṭavyāḥ । anumānāntaraṃ cāha- aśeṣeti । aśeṣadoṣarāhityaṃ sarvaśaktitvato hareḥ ।
sarvopeteti kathitamata aikyaṃ kva doṣiṇā । etaduktaṃ bhavati । jīvabrahmaṇī nābhedavatī viruddhadharmādhikaraṇāt । chāyā'tapavat ।
na cāsiddho hetuḥ । sarvopetā ca taddarśanāditi sarvaśaktitvena hetunā brahmaṇo aśeṣadoṣarāhityasya samarthitatvāt । jīve duḥkhādidoṣāṇāmanubhavasiddhatvāt । viruddhadharmādhikaraṇayorapyaikye stambhakumbhayorapyaikyaṃ syāditi ।
nanvastu paramātmā sarvaśaktiraśeṣadoṣarahitaśca । tathāpyupādhibhinnastadaṃśo jīvāstannimittadoṣavāṃśca bhaviṣyati ko virodhaḥ । prakārabhedasya virodhaśāntihetutvādityata āha- aśeṣeti । aśeṣaśaktiyuktaścet svātantryād doṣavān katham ।
yadyaśeṣaśaktiyuktaḥ paramātmāṅgīkṛtastadā tasyopādhau tannimitte ca svātantryātkathaṃ tannimittadoṣavānsyāt । ayamabhisandhiḥ । bhavatu vānena prakārabhedena virodhaśāntirmā vā bhūt । prakārabheda evāyamanupapannaḥ ।
tathāhi । antaḥkaraṇādayupādhayo avidyānimittamittāni ca svaśaktyā paramātmānaṃ vicchidya tadaṃśasya jīvasya duḥkhādidoṣānkurvantīti tāvanna yujyate । paramātmanaḥ sarvaśaktisvātantryahāniprasaṅgāt । ataḥ paramātmaiva sarvaśaktiḥ svādhīnaireva taiḥ svātmānaṃ vicchidya svāṃśaṃ jīvaṃ duḥkhādidoṣayoginaṃ karotīti mantavyam ।
taccāyuktataram । aprekṣāvattvaprasakteḥ । na hi kaścitprekṣāvānātmānamātmādhīnairahikaṇṭakādibhirapuruṣārthabhājaṃ kurvāṇo dṛṣṭaḥ । naca tāpasasyevātmano duḥkhotpādanena paramātmanaḥ kiñcitprayojanamasti ।
paripūrṇatvāt । nacāvidyādino anāditātra samādhānam, anādino api tatpravāhasya tadadhīnatvāt । naca līlāmātrametaditi sāmpratam । svāpuruṣārthahetorlīlāyāḥ prekṣāpūrvakāribhiranupādānāt ।
ataḥ paramapuruṣasya na kenāpi prakāreṇa doṣasaṃsargo yujyata iti na doṣiṇā jīvena tasyaikyaṃ yuktamiti । jīvabrahmaṇoraikye api brahmaṇo jīvagataduḥkhādyanusandhānābhāvānnoktadoṣaprasaṅgaḥ । tathā coktena prakārabhedena virodhaśāntirbhaviṣyatīti bhāvena śaṅkate- anusandhāneti । anusandhānarahitamaikyaṃ ced ।
anusandhānaṃ nāma bhogasamākhyātaḥ svīyatayā duḥkhādisākṣātkāro abhimataḥ । pariharati । ekateti । ekatā na tat ।
tat tarhi । jīvastāvadbrahmasvarūpaṃ nirduḥkhatvādikaṃ nānusandhatta ityavivādam । brahmāpi cejjīvagataṃ duḥkhādikaṃ nānusandadhyāttadā tayorekatā nāstītyevoktaprāyaṃ syāt kathamityata āha- cetaneti । cetanaikye anusandhānaṃ pramāṇaṃ naiva cāparam ।
co hetvarthaḥ । astvaikyo anusandhānaṃ pramāṇam । tataḥ kim । ekapramāṇavyāvṛttau prameyavyāvṛttyabhāvāt ।
mā hi bhūddhūmābhāvo agnyabhāva ityata uktam- naivāparamiti । nanvasti ghaṭasya ghaṭenaikyaṃ na tvanusandhānaṃ tatkathametadityata uktam- cetaneti । etaduktaṃ bhavati । caitanyāvacchinnamaikyamanusandhānaikapramāṇakam ।
āgamādikaṃ tvanusandhāne sati saṃvāditayā pravartate । ata eva hi mamātmā bhadrasena iti vākyamanusandhānābhāvena bādhyate । tathā nāyaṃ sa ityādivākyamanusandhānena । naca prāgbhavīyaduḥkhādyanusandhānamidānīṃ nāstyasti caikyamiti vyabhicāraḥ śaṅkanīyaḥ ।
nahi vayaṃ sadānusandhānaṃ brūmaḥ । kintu yaścetano yatsvarūpaṃ kadācidanusandhatte sa tenābhinno yo nānusandhatte sa tena nābhinna iti । tadekapramāṇakasya tannivṛttau nivṛttireva । yathā rūpagrahaṇanivṛttau cakṣurnivṛttiḥ ।
naca cetanatvaṃ śakyanivartanam । ubhayavādisiddhatvāt । tasmādekataiva nivartata iti । etena cetanatvādyanumānasya sopādhikatvaṃ coktaṃ bhavati ।
anusandhānaṃ khalu cetanatvāvacchinnasyaikyasya vyāpakamupalabdhaṃ devadattādau । avyāpakaṃ ca cetanatvādeḥ । pakṣa eva tadabhāvāt । tathāca sulabhaḥ prayogaḥ ।
jīvabrahmaṇī cetanatve sati parasparaikyavatī na bhavataḥ paraspa rānusandhānarahitatvātsampratipannavaditi । naca pratijñāyāṃ viśeṣaṇaṃ vyartham । śabdo na sparśavadviśeṣaguṇa ityādāviva hetuvyabhicāraparihārārthatvāt । śaṅkate- anusandhāneti ।
anusandhānarahitasamudāyaikyameva cet । cetaneṣv । yataḥ samudāyaikyameva mayocyate nātyantaikyam । ataścetaneṣvapyanusandhānarahitaṃ tadyuktam ।
ayamabhisandhiḥ । samudāyaikyavādinā hi jīvabrahmaṇorbhedābhedau svīkriyete । tatrānusandhānābhāvo bhedanimittastajjñāpanenaiva caritārtho nābhedaṃ nivartayati । tantupaṭādiṣu hi samudāyaikyasthaleṣu viruddhadharmādhyāso bhedajñāpanamātreṇa kṛtārtho nābhedaṃ bādhate ।
anyathā tatrāpyabhedāṅgīkāro durghaṭaḥ syāt । tasmādaikyaṃ nānupapannamiti । gūḍhābhisandhiḥ sampratipattimuttaramāha- astu taditi । astu tan ।
sarvathāpi parasparasvarūpānusandhānarahitaṃ jīvabrahmaṇoraikyaṃ bhavantvityarthaḥ । vipratipannārthāṅgīkāre pratijñāhānirnigrahasthānaṃ syādityata āha- nāmamātrameveti । nāmamātrameva yatastataḥ । yatastadaikyaṃ nāmamātraṃ na vāstavaṃ tatastadabhyupagamo na dūṣaṇam ।
ayamabhisandhiḥ । tantupaṭādyabhedo na viruddhadharmādhyāsābhāvaikapramāṇakaḥ । pratyakṣādinā tadabhedasya siddhatvāt । tathāca viruddhadharmādhyāsaḥ kālātyayāpadiṣṭatvabhayādabhedabādhanānnivṛtto bhedasādhanenaiva kṛtī bhavati ।
tathā yadi cetanaikyaṃ niravakāśapramāṇāntaragamyaṃ syāttadānusandhānābhāvo abhedamabādhamāno bhedamātrapratipādanena caritārthaḥ syāt । nacaivam । cetanaikyasyānusandhānavyāpyatayoktatvāt । vyāpakābhāve ca vyāpyanivṛtterāvaśyakatvenaikyābhāve punastadvacanaṃ nirarthakameveti ।
bhavatvanusandhānaikapramāṇakaṃ cetanaikyam । anusandhānaṃ ca kādācitkamapyaikyaṃ sādhayati । vidyate ca muktāvanusandhānamityaikyasiddhiḥ । muktasvarūpasya duḥkhādidoṣadūratvena prāguktadoṣābhāvaścetyata āha- muktāviti ।
muktau syādanusandhānaṃ ityapi syāt suduṣkaram । ityapi vacanaṃ suduṣkaraṃ syāt । pramāṇābhāvena sandigdhatvāditi bhāvaḥ । kiñca muktāvanusandhānaṃ bhaviṣyatīti vadatā vaktavyamidānīṃ kuto anusandhānaṃ nāstīti ।
atha brūyādavidyākāmakarmādi pratibandhakasadbhāvāditi । tatra vaktavyam । pratibandhakasadbhāvanibandhana evedānīmanusandhānābhāvo na punaraikyābhāvanibandhana iti kutaste niścaya iti । vayaṃ tu vadāmaḥ ।
aikyābhāvanibandhana evāyamidānīmanusandhānābhāvo nājñānādinimitta iti । kuto ayaṃ niścaya iti tatrāha- sarvajña iti । sarvajña ekatāṃ nānusandhatte naiva sā yataḥ । yataḥ sarvajña ekatāṃ nānusandhatte ataḥ sā ekatā naiveti sambandhaḥ ।
etaduktaṃ bhavati । yadyajñānādinibandhano ayamanusandhānābhāvo bhavet । bhavettadā jīvānāmeva । teṣāmevājñānādisambandhitvāt ।
paramātmā tvanusandadhyādeva । tasya sarvajñatvenājñānādyabhāvāt । nacāsāvanusandhatte । yasmātkṣaramatīto ahamityādivadvākyairbhedānubhavasyaivāvagamāt ।
tena niścinumo anusandhānābhāvo nājñānādipratibandhakanibandhanaḥ । kintvaikyābhāvanimitta eveti । īśvara evāsāviti cet । kastato anyaḥ paramātmā pramāṇābhāvāt ।
kiñceśvaro api sarvajña eveti kimaneneti । api caikye pramāṇasiddhe anusandhānābhāvaḥ pratibandhakanibandhana iti kalpanopapadyate । naca tadastītyuktam । nanu ca duḥkhādikaṃ jīvasya na caitanyasvarūpānubandhi ।
kinnāma viśiṣyākāragatameva । tatkathamīśvaro anusandhīteti duḥkhādyananusandhāne apyaikyaṃ tāvadanusandadhyādevetyuktam- ekatāmiti । ata eva"vibhedajanake ajñāne nāśamātyantikaṃ gate । ātmano brahmaṇā bhedamasantaṃ kaḥ kariṣyati'; ityādivākyānyathā yojyāni ।
vibhedaśabdo hi virodhavācī । mitrabheda iti yathā । tathāca jīvasya paramātmanā viparītamatitvamajñānanibandhanam । tadapāye na bhavatītyarthaḥ ।
paramātmana aikyānusandhānābhāvo asiddhaḥ । yata idānīmananusandadhadapīdamāgāmini kāle anusandhasyati । na hi sārvakālikamanusandhānamaikyasya vyāpakamityāśaṅkate- paścāditi । paścāt syādanusandhānaṃ cen ।
paramātmano jīvaikyasyeti śeṣaḥ । atra pramāṇaṃ nāstīti sphuṭaḥ parihāraḥ । gūḍhābhisandhiḥ parihārāntaramāha- mithyeti । mithyājñānitā bhavet ।
paramātmana iti śeṣaḥ । sarvajño hi yadīdānīṃ jīvaikyaṃ nānusandhatte tadā tadasadeva syātsaptamarasādivat । tathācāgāmini kāle tadanusandhāsyati cenmithyājñānī prasajyetetyabhisandhiḥ । nanvavidyamānaṃ vidyamānatayānusandadhāno mithyājñānī bhavati ।
na caikyamavidyamānam । tatkathaṃ paramātmano mithyājñānitvamityaviditābhisandherāśaṅkāmabhisandhimuddhāṭayanpariharati- vidyamāneti । vidyamānānusandhānaṃ na cedajñatvamāpatet । yadyaikyaṃ vidyamānaṃ tarhi tadidānīmananusandadhadasarvajñaḥ syāt ।
naca tadyuktam । ato nāstyeva taditi vācyam । tathāca tadanusandhāsyānkathaṃ mithyājñānī na bhavet । eteneśvarasyedānīṃ śarīrasadbhāvādananusandhānamityapi nirastam ।
sārvajñahāniprasaṅgānistārāt । īśvarasya sākāratāyā nityatvena na bhāvinyapyanusandhāne pratyāśā । yadai kyamavidyamānameva yadi vā vidyamānameva tadoktadoṣadvayaṃ syāt । nacaivam ।
kintvidānīmasadeva paścājjñānottarakāle bhavet । tatredānīmasattvānna paramātmanastadananusandhāne sāvarjñahāniḥ । paścādbhāvācca na tadanusandhāne mithyājñānitvamiti pariśiṣyaṃ pakṣaṃ kasyacinmataṃ vā śaṅkate- asaditi । asadaikyaṃ bhavet paścād yadi syāt saptamo rasaḥ ।
pariharati- syāditi । tarhīti śeṣaḥ । na hyanādau saṃsāre yasya yena naikyaṃ tattenaikībhūtamupalabdham । naca tathā bhaviṣyatītyatra pramāṇamasti ।
"pare avyaye sarva ekībhavanti'"yāvanmokṣaṃ tu bhedaḥ syājjīvasya paramasya ca । tataḥ paraṃ na bhedo asti bhedahetorabhāvataḥ'; ityādiśrutismṛtīnāṃ sthānaikyādiviṣayatvena sāvakāśatvāt । ataḥ saptamo raso bhaviṣyatītivadiyaṃ pratyāśātyantāsambhāvitaviṣayeti bhāvaḥ । bhedābhedamatadvayadoṣātideśenāvasthādvaye api bhedābhedāviti tṛtīyamatamapākaroti- samudāyeti ।
samudāyaikyametasmād dūrato apākṛtaṃ sadā । sadā samudāyaikyamiti sambandhaḥ । etasmātpramāṇaśūnyatvādābhāsatvādipramāṇaviruddhatvācca । iyāṃstu viśeṣaḥ ।
abhedakāryasyānusandhānasya bhedaḥ pratibandhakaḥ । tasminnapagate muktāvanusandhānaṃ bhaviṣyatītyasti pūrvayormatayoḥ pratyāśā । atra tu sāpi nāsti । bhedasya sadātanatvāt ।
anusandhānaṃ ca cetanaikyasya vyāpakamityuktam । tadidamuktaṃ dūrata iti । dehādyevānusandhānasya pratibandhakamiti cenna । kāyavhavatāṃ yūyogināmanusandhānasadbhāvasya vakṣyamāṇatvāt ।
yadyevaṃ na sakalacetanasamudāyaḥ paramātmā tarhi kiyatī sīmā paramātmatvasyetyata āha- ata iti । ato aśeṣaguṇonnaddhaṃ nirdoṣaṃ yāvadeva hi । tāvadeveśvaro nāma । sādhakasyānusandhānasya sarvatrābhāvādbādhakasyābhāsatvāderbhāvādiha tu tadbhāvābhāvābhyāmityarthaḥ ।
aśeṣaguṇonnaddhatvaṃ nirdeṣatvaṃ ca pratyekaṃ nirdhāraṇahetutvenoktam । svamate brahmaṇa īśvarātiriktasyābhāvaṃ sūcayituṃ sarvatreśvara ityādyuktiḥ । idaṃ hi brahmaṇo lakṣaṇaṃ śrutyādisiddhamiti hiśabdaḥ । tāvadvastvīśvaro nāmetyukte samudāyaikyaṃ pratīyate tannirākaroti- tatreti ।
tatra bhedo api na kvacit । kvaciditi । parasparaṃ paramātmanā cetyarthaḥ । etenaitadapi nirastam"īśa rūpeṣvivoditaḥ'; iti yaduktaṃ pūrvapakṣiṇā ।
tatkuta ityata āha- neheti । neha nānāsti kimapi harayo ayamayaṃ hi saḥ । ityādiśrutimānena । anena"neha nānāsti kiñcana'; iti śrutimupādatte ।
haraya iti । "ayaṃ vai haraya ityādikām । ayaṃ hi sa iti"ayameva sa yo ayamātmā'; ityādikām । pūrveṇaivānvayaḥ ।
etāsāṃ śrutīnāmabhedaparatvānna vivakṣitārthe mānatvamityāśaṅkānirāsāya mānenetyuktam । ādyaśrutāvīśvararūpeṣu bhedanirākaraṇasya spaṣṭatavāttṛtīyāyāmevaśabda śravaṇāttadanusāreṇa dvitīyāyāmapi vaiśabdasyaivārthatvopapatteretāḥ śrutayo vivakṣitārthe mānatāmāpadyanta iti bhāvaḥ । cetanaikyasyānusandhānaṃ vyāpakamityuktaṃ kva tadupalabdhamiti cenna । devadattasambandhinaḥ sukhāderdevadattenānusandhīyamānatvāt ।
upādhibhinne nopalabdhamiti cenna । hastapādādyupādhibhinne api darśanāt । viśliṣyopādhibhinne na dṛṣṭamiti cettatrāha- jīvāṃśā iti । jīvāṃśāḥ sarva eva ca ।
niyamenānusandhānavanto । jīvānāmindrādīnāmaṃśā arjunādayaḥ । etacca"eka ātmanaḥ śarīre bhāvāt'; ityādina samarthayiṣyate । caśabdeneśvarāṃśāḥ samuccīyante ।
naca" ātmā vai putranāmāsīt'; ityādivacanātpitāputrayoḥ satyapyaikye anusandhānaṃ nāstīti kathaṃ tadvayāpakamityata āha- yadīti । yadyekatā svataḥ । tarhyanusandhānavanta iti sambandhaḥ । ayaṃ bhāvaḥ ।
vāstavasyaikyasyānusandhānaṃ vyāpakamabhimataṃ na tūpacaritasya । nacābhimatasya vyabhicāro asti । pitāputraikyaṃ tūpacaritameveti na tatra vyabhicāro doṣāyeti । svato vastutaḥ ।
yadvā parameśvarāṃśatvaheturasiddhaścetyāha- jīvāṃśā iti । etaduktaṃ bhavati । caitanyāvacchinnāṃśatvasyānusandhānaṃ vyāpakamarjunādiṣu dṛṣṭam । tacca parameśvarajīvayornāstītyupapāditam ।
vyāpakābhāve ca vyāpyābhāvo avaśyambhāvī । naca caitanyavyāvṛttiryuktetyaṃśatvameva vyāvartate । tathāca prayogaḥ । jīveśvarau na cetanatve satyaṃśāṃśinau ।
parasparānusandhānaśūnyatvāt । yathā ghaṭapaṭau । yathā cendrārjunāviti । nanu pitāputrayoraṃśāṃśibhāve satyapyanusandhānaṃ nāstīti kathaṃ tattasya vyāpakamityata āha- yadīti ।
ekatā ekadeśatārūpāṃśatā pitāputrayoraṃśāśibhāvo naikadeśatādirūpa iti bhāvaḥ । nanvanusandhānābhāvenāṃśatvavyāvṛttāvaṃśādhikaraṇavirodhaḥ syāt । na syāt । aṃśaśabdo hi tadekadeśārthastatsadṛśādyarthaśca ।
tatra dvitīyamaṃśatvamaṃśādhikaraṇapratipādyaṃ na nirākriyate । tasyānaikāntyaprasaṅgena pareṇa hetūkartumaśakyatvāt । ādyasyāsiddhivyutpādane na ko api doṣaḥ । nanvindridīnāmanusandhānasadbhāve kathamindrānabhimataṃ khāṇḍavavanadāhādikamarjunaḥ kṛtatvāt ।
kathaṃ cendro arjunānabhimataṃ dahanaśamanādikam । nahi hastādāvanusandhāne satīdaṃ dṛṣṭamityata āha- aṃśina iti । aṃśino aśeṣasandhānamatyalpasyāpi vidyate । bhuvi jātena cāṃśena sukhaduḥkhādi tadgatam ।
anubhūyate viśeṣastu kaścidīśakṛto bhavet । atyalpasyāpyaṃśinoṃśagatāśeṣānusandhānaṃ vidyata eva । tathāpi kaścidviśeṣoṃ'śānabhimatakaraṇādiḥ śakṛto bhavat । aṃśakīrtyādyatharmīśvarapreritenāṃśinā kriyata ityarthaḥ ।
alpasyāpīti svarūpasaṅkīrtanam । bhuvi jātenāṃśena cāṃśigataṃ sukhaduḥkhādyevānubhūyate natu sarvam । satyapyaikye kaścitsarvānanusandhānarūpo viśeṣastu īśakṛto bhavet । bhūmyādyapakṛṣṭadeśaṃ garbhavāsādyavasthāṃ mānuṣānnopabhogādikaṃ ca nimittīkṛtyeśvareṇa kriyate ।
atoṃ'śasyāṃśanabhimatakaraṇādikaṃ yujyate । na hyaśeṣānusandhānamasmābhiścetanaikyādervyāpakamuktam । kintvanusandhānamātramiti bhāvaḥ । nanvīśvaro api kathaṃ svānabhitaṃ kārayati ।
kathaṃ cābhinne anusandhānaṃ pratibadhnātītyata āha- īśasyeti । īśasyācintyaśaktitvānnāśakyaṃ kvāpi vidyate । dṛśyante khalvaghaṭitaṃ ghaṭayantyeśvaraśaktyā preritāḥ kāmakrodhādiparavaśā aihikāmuṣmikaduḥkhahetuṃ svaśiraśchedaṃ pātakaṃ ca kurvāṇā ityāśayaḥ । nanvevaṃ tarhi mayāpi śakyate vaktum ।
yathājunasyaikye satyapīndragatāśeṣānusandhānamacintyayā īśaśaktyā pratibaddhayate । tathā jīvaparamātmanorabhede api tayaivānusandhānapratibandho bhaviṣyati । apakṛṣṭadeśādikamiva dehādyupādhayo nimittatāmāpatsyante । tathā cānusandhānābhāvādaikyābhāva ityanupapannam ।
anusandhānasyaikyavyāpakatvaṃ cāsati pratibandha iti kalpyata ityata āha- seti । seśatānupapannaiva yadi jīvaikatāsya hi । sā aghaṭitaghaṭanārūpā । asya paramātmanaḥ ।
bhavedetadyadi bhavanmate paramātmano acintyaśaktimattārūpeśatā bhavet । jīvenābhinnasya seśataivānupapannā । kutastayānusandhānapratibandhakalpanādikamiti । hiśabdena yo jīvenābhinno nāsāvacintyaśaktirūpeśatopeto yathā devadatta iti vyāptiṃ sūcayati ।
jīvenaikībhūto api paramātmāstvīśatopetaḥ । kiṃ vipakṣe bādhakamityata āha- anīśasyeti । anīśasyeśatetyeva viruddhaṃ sarvamānataḥ । jīvastāvadanīśa ityanubhavasiddham ।
tadabhede paramātmāpyanīśa ityuktameva । tathāca anīśasyeśatāstviti śaṅkitaṃ syāt । etacca sarvapramāṇairviruddhaṃ svavyāhataṃ ca । na caivaṃvidhamanunmattaḥ śaṅkate ।
śaṅkāyā evānudaye kuto bādhakopanyāsāvasara ityevaśabdaḥ । syādetat । seśatānupapannaiveti tarko anumānaṃ vā । nādyaḥ ।
aikyasya śrutisiddhatvena viparyayaparyavasānānupapatteḥ । na dvitīyaḥ । jīvaikatāyā bhavatāmasiddhatvāt । yadi padavaiyarthyācceti ।
maivam । yasya jīvaikyaṃ siddhaṃ tasyānīśatāviṣayasvārthānumānāpādanasyābhimatatvāt । tarkapakṣe api na doṣaḥ । śrutīnāmaikyaparatvābhāvādityāśayavānāha- īśatvenaiveti ।
īśatvenaiva vijñātamanīśatvena cecchrutiḥ । anīśatvena vijñātamīśatvenāthavā diśet । upajīvyavirodhena naiva mānatvameṣyati । traividhyaṃ khalvatra sambhavati ।
kācit śrutiḥ pramāṇāntareṇa īśatvenaiva vijñātaṃ paramātmānamuddiśya anīśatvena pramitānīśatvajīvabhāvena ādiśet । kācidanīśatvena pramitaṃ jīvamuddiśya īśatvena pramiteśabhāvaparamātmatvena upadiśet । kācidubhāvapi tathā pramitāvuddiśyaikyamupadiśediti । sarvathāpyujīvyavirodhaprasaṅgena naikye prāmāṇyamaśnuta iti ।
yadatra vaktavyaṃ tat"kathaṃ brahmeti tajjñeyam'; ityādinā vakṣyate । cecchatiriti dvitīyārdhe api grāhyam । ādiśediti prathāmārdhe api । tṛtīyaḥ prakāro apyadhyāhāryaḥ ।
tarhītipadamupajīvyetyataḥ pūrvam । nanu paramātmano aghaṭithaghaṭanasvarūpayā śaktyaiveśatānīśatayoḥ ekatra samāveśo bhaviṣyati । tatkathamupajīvyavirodha ityata āha- ata eveti । ata eveśatāsiddherna kiñcicchakyamasya ca ।
jīvaikyādevetyarthaḥ । īśatā uktarūpā śaktiḥ । kiñcit īśatānīśatayorekatrāvasthānam । asya ca paramātmano api ।
jīvaikyeneśatābhāvānumānamaśakyam । īśatāyāḥ"parāsya śaktiḥ'; ityādiśrutisiddhatvāt । kiñca jīvaikye api bhedasya vidyamānatvādīśatopapadyata ityāśaṅkāṃ pariharan tarhi kiyatī sīmā paramātmaśaktyāghaṭitaghaṭanakalpanasyeti mandena jijñāsite satyāha- īśatva iti । īśatve anīśabhedena śrutyā samyak prakāśite ।
ayuktamapi cānyatra yuktaṃ bhavati tadbalāt । ato anyatrāpi yad dṛṣṭaṃ tadīśenaiva kalpyate । śrutyābhāsāptamapi nahīśatvaparipanthi yat । atrānīśabhedenāṅgīkṛtenaiveśatvaṃ śrutyā samyak prakāśitaṃ bhavatīti vadatā śrutivirodhaḥ parihṛtaḥ ।
tathāhi । yadi jīvaparamātmaikyaṃ tāttvikaṃ tadā niravakāśānumānaviruddhā śrutirupacaritārthā bhavantī neśatvaṃ vyavasthāpayediti susthaḥ svārthānumānaprasaṅga iti । samyaganīśabhedena na tu bhedamātreṇeti vā । nirastam ।
anīśatāhetoḥ abhedasya vidyamānatvāt । kimabhedenānīśatāstu uta bhedena mā bhūditi sandehānivāraṇāt । anyatra īśvarāt । ayuktaṃ parasparaparihāreṇa vartamānamapi yuktaṃ bhavati ।
īśvara iti śeṣaḥ । tadbalāt īśatvabalāt । dṛṣṭamiti atrāpi sambaddhayate । ataḥ parameśvarāt ।
īśeneti bhāvapradhāno nirdeśaḥ । kalpyate yuktatayeti śeṣaḥ । uktasyāpavādaḥ śrutīti । ābhāsatvaṃ ca vastuvṛttaśapekṣayā ।
hīti tatropapattiḥ । ayamarthaḥ । yatkvacidviruddhamiva pratīyamānamapīśvare taditaratra vā pramāṇasiddhamīśvaraiśvaryavirodhi ca na bhavati । yathāṇutvamahattvayaugapadyādi, yathā vār'junādīnāmaśeṣānusandhānābhāvaḥ ।
tatsarvamīśvaraiśvaryabalena ghaṭata ityaṅgīkāryam । natu nirākāryam । yatpunarapramitaṃ tadīśvaraiśvaryāviruddhamapi na kalpanīyam । śaśaviṣāṇādikalpanāpatteḥ ।
yacca pramitamapi īśvaraiśvaryavirodhi tanna kalpanīyameva । kalpakavighātakatvam । kintu tasya pramāṇasya yathāyogamābhāsatvaṃ vaṇarnīyam । yathā prakṛtamiti ।
"anīśasyeśatetyeva viruddhaṃ sarvamānataḥ'; ityuktam । tadupapādayituṃ smṛtimeva paṭhati- īśa iti । īśo anīśo jaganmithyā duḥkhī mukto bhidā nahi । iti pratijñāvyāghātaḥ sarvadoṣādhikādhikaḥ ।
iti hi brahmatarkoktir । dvividho hi pratijñāvirodhaḥ । pramāṇasvavākyavirodhabhedāt । tatreśo anīśo duḥkhī mukta iti svavākyavirodhasyodāharaṇadvayam ।
jaganmithyā bhidā na hīti pramāṇavirodhasya । yadveśo anīśo duḥkhī mukta iti svavākyavirodhodāharaṇe । jaganmithyeti svanyāyavirodhasya । jagato mithyātve tannyāyena mithyātvasyāpi mithyātvāpattyā satyatvaprasaṅgāt ।
bhidā na hīti svakriyāvirodhasya । anayā hi pratijñākriyayā sādhyadharmadharmiṇorbhedastāvatprāpyata iti । sarvadoṣeṣvadhikādhiko atyantādhikaḥ । smṛtyudāharaṇasya sādhyamāha- atiheyamiti ।
atiheyamato akhilaiḥ । bubhūṣubhirmatamidaṃ jīveśābhedavādinaḥ । idam īśasyānīśatvam । īśatveneśabhedenetyādinokte arthe smṛtimapyāha- nāyuktamiti ।
nāyuktamīśituḥ kiñcidīśatvasyāvirodhi yat । yadīśitvavirodhi syāt tadevāyuktamañjasā । īśitvasyāvirodhena yojayitvākhilāḥ pramāḥ । siddheśitvena cāyuktamapi hīśe na yojayet ।
mānataḥ prāptamakhilaṃ nāmānaṃ yojayet kvacit । iti hi brahmatarkoktir । yasmānnāyuktamīśatuḥ kiñcidityādi tasmādītvasyāvirodhenetyādi । siddhamīśatvaṃ yasyāsau tathoktaḥ ।
teneśena saṃyojjayet । īśvare astīti jānīyāt । apipadādanyenāpi । siddheneśatvena nimitteneti vā ।
smṛtyudāharaṇasya prayojanamāha- ata iti । ato yuktamihoditam । tasmādatyantabhinna eva brahmaṇā jīva iti sthitam । । iti śrīmannyāyasudhāyāṃ upamādhikaraṇam ।
। atha śrīmannyāyasudhāyāṃ arūpādhikaraṇam । । oṃ arūpavadeva hi tatpradhānatvāt oṃ । atrādhikaraṇe prathamasūtreṇa brahmaṇo rūparāhityamupapādya prakāśavaccāvaiyarthyamiti sūtreṇa rūpavattvaviṣayāṇāṃ śrutīnāṃ vaiyarthyamāśaṅkaya vilakṣaṇarūpavattvāṅgīkāreṇa parihṛtam । vilakṣaṇarūpavattvaṃ ca,"āha ca tanmātram'"darśayati cātho api smaryate'; iti sūtradvayena samarthitamiti bhāṣyeṇa pratīyate ।
tadanupapannam । antato rūpavattvāṅgīkāre arūpavadeva hi tadityasyāvaktavyatvāpātāt । prayojanābhāvāccāsya vicārasyetyataścatuḥsūtryāstātparyamāha- sa ceti । arūpavad eva hi tatpradhānatvāt ।
sa cāprākṛtarūpatvādarūpaḥ svaguṇaśatmakam । rūpamasya śiraḥpāṇipādādyātmakamiṣyate । sa paramātmā । prakṛtiśabdo anyeṣāmapi tattvānāmupalakṣakaḥ ।
aprākṛtarūpatvāt । prākṛtarūparahitatvāt । guṇātmakamityukte sattvādīnāṃ pratītiḥ syāt । tannirāsārthaṃ svaśabdaḥ ।
ye paramātmanaḥ svarūpabhūtā guṇā ānandādyāstadātmakamiti । rūpaśabdena ca śuklādiguṇapratītiḥ syāt । ataḥ śiraḥpāṇīti vivaraṇaṃ kṛtam । ato rūpavāṃśceti śeṣaḥ ।
vicāraprayojanaṃ darśayati- ata iti । ato nānityatā naiva śrutidvayavirodhitā । anityatā janmamaraṇavattā । nāpi saundaryādyabhāva iti ca draṣṭavyam ।
tathāca tasminbhaktirupapanneti śeṣaḥ । yadyapi paramātmano rūpaṃ kathaṃ tarhi tasya prasiddhavailakṣaṇyamātreṇārūpatvavyavahāra ityāśaṅkāparihārārthatvena prakāśavaditi sūtrāvayavo bhāṣye vyākhyātaḥ । idānīṃ yadīśvararūpaṃ lokavilakṣaṇaṃ tadā tatra rūpaśabda vṛttirdurghaṭā syāt । sambandhagrahaṇānupapatteḥ ।
tathāca rūpavattvaśrutīnāṃ vaiyarthyaṃ duṣpariharamityāśaṅkāparihārārthatvenāpi vyācaṣṭe- yathā hīti । yathā hi taijasasyaiva prakāśasyojkhitāvapi । ātmaiva jyotirityāha jīvasyeśaṃ śrutistathā । taijasasyaiva prakāśasyetyetattaijasa eva hi saurādirālokaḥ prakāśaśabdavācyaḥ prasiddhastasyeti vyākhyeyam ।
ujkhitāvapi parameśvarasya tattvābhāve apīti yāvat । ātmaivāsya jyotirbhavati iti śrutirjīvasyeśaṃ prakāśamāhetyarthaḥ । tathā lokavilakṣaṇe api bhagavadrūpe rūpaśabdapravṛttiryukteti śeṣaḥ । upapattistu"paramate'; ityatra vakṣamāṇātrā nusandeyeti ।
nanvetadadhikaraṇaṃ"ata eva ca a; iti sūtrātpūrvam । tatkathaṃ paścādvayākhyānam । ucyate । ata eve ti sūtraṃ"na sthānato api'; ityadhikaraṇena saṅgatamiti jñāpanāya kramabhedaḥ ।
tatsiddhā thamupajīvya pūrvapakṣotthānāt । tathāca bhāṣyam"yasmādevam'; ityādi । atrāpi"īśarūpeṣu'; ityādi । atha tadanantarameva kinna kṛtamarūpavattvādhikaraṇārthasyāta eva ceti sūtrārthaṃ prati hetutvenopodghātalakṣaṇayā saṅgatyā varṇitasyāvyavadhāyakatvāt ।
hetutvamapi prapañcayitumācāryeṇa"sa cāprakṛtarūpatvāditi caśabdo nibaddhaḥ । kālatraye apyaśarīrātparamātmano jīvasyātyantābheda eva hyupapanna iti । । iti arūpādhikaraṇam । । atha vṛddhihrāsādhikaraṇam ।
। oṃ vṛddhihrāsabhāktvamantarbhāvādubhayasāmañjasyādevam oṃ । yadarthaṃ bhagavanmahimātrocyate sā bhaktiḥ puruṣeṣu tāratamyena tiṣṭhatītyetadihopapādyate । tathāhi । asti bhaktervṛddhihrāsabhāktva m ।
kutaḥ । brahmādīnāmasmadādīnāṃ ca bhaktatve'ntarbhāvāt । evaṃ bhaktitāratamye'ṅgīkṛte eveśvarasyobhayānprati sāmañjasyasambhavāditi । tadetadasaṅgatam ।
yukteḥ pratijñātārthena saha smbandhāpratīteri ti tatra āha tadbhaktīti । vṛddhihrāsabhāktvam antarbhāvād ubhayasāmañjasyād evam । tadbhaktitāratamyena tāratamyaṃ vimuktigam । brahmādīnāṃ ca sarveṣāmānandāderyathākramam ।
brahmādīnāṃ caśabdādasmadādīnāmityevaṃ sarveṣāṃ yathākramaṃ śrautakramānatirekeṇa yadvimuktigamānandādestāratamyaṃ tadbhagavadbhaktitāratamyenaiva bhavatītyarthaḥ । etaduktaṃ bhavati । sādhitaṃ tāvanmauktasyānandādeḥ phalasya bhaktisādhyatvamambuvadagrahaṇāttu na tathātvamiti sūtreṇa । taccāthāta ānandasya mīmāṃsetyādiśrutyā tāratamyavadavagamyate ।
sādhyatāratamye ca sādhanatāratamyamāvaśyakam । anyathā tasyākasmikatvaprasaṅgāt । phaladāturīśvarasyāsāmañjasyaprasakteśca । na caivam ।
ato'sti bhaktervṛddhihrāsabhāktvam iti । । iti vṛddhihrāsādhikaraṇam । । atha sthānaviśeṣādhikaraṇam । । oṃ sthānaniśeṣātprakāśādivat oṃ ।
। yadyapyetadadhikaraṇaṃ paramata ityato anantaram । tathāpi tenevānenāpi saṅgatirasya । anena viṣayopakṣepāttena pūrvapakṣopapattidarśanāt ।
yadvānena pūrvapakṣayuktyutthānāttena viṣayopakṣepāt । tathāhi । na brahmādīnāmānandasya tāratamyamupapadyate । bhagavadānandapratibimbatvābhyupagamāt ।
bimbe ca tāratamyābhāvasya na sthānato apītyuktatvāt । anyathā'kasmikatvaprasaṅgāditi । yadvā na brahmā dīnāmānando bhagavadānandapratibimbaḥ । parasparaṃ vibhinna tvāt ।
bimbābhimate ca vaicitryābhāvāditi । ato atredaṃ viśadayati- pratibimbavaditi । sthānaviśeṣātprakāśādivat । pratibimbavadapyeṣāmānando anyaguṇā yathā ।
yadyepyeṣāṃ brahmādīnāmānandaḥ pratibimbavat । prasiddhapratibimbaistulyaṃ vartate । bhagavadānandapratibimbo bhavatīti yāvat । tathāpi parasparaṃ vicitro bhavatīti śeṣaḥ ।
katham । anyeṣāṃ sādhanabhūtānāmupādhiguṇānāṃ bhaktyādīnāṃ vaicitryānatikrameṇa । tatra dṛṣṭāntaḥ pratibimbavaditi । yathā sūryādipratibimbānāṃ sūryakāntajalādigatāyāṃ sūryādibimbavaicitryābhāve api sūryakāntādisthānaguṇavaicitryādvaicitryaṃ tathetyarthaḥ ।
vaicitrye hetvantaramāha- nārāyaṇeti । upapatteś ca । nārāyaṇaguṇādhīnaśca । bimbaśaktyā ca vicitra ityarthaḥ ।
sthānaguṇasya bimbasāmarthyasya ca prayojakatvaṃ nyāyavivaraṇe vyutpāditam anenopapatteśceti sūtraṃ vyākhyātaṃ bhavati । bimbapratibimbayoraikyaṃ kecidicchanti । ataḥ pratibimbatvaṃ vyākhyā ti nārāyaṇeti । guṇa ānandaḥ ।
caśabdena tatsadṛśaśceti grāhyam । bimbābhinna eva kinna bhavatītyata āha- atyalpa iti । atyalpastadapekṣayā । tasmād bhinnaśca satatamanyajjñānaṃ parasya ca ।
co hetau । yasmāttadapekṣayātyalpastasmātsatataṃ bhinna iti । tadapekṣayātyalpatvaṃ kuta ityākāṅkṣāṃ pariharannatra śrutimāha- anyaditi । anyajjñānaṃ tu jīvānāmanya ānanda īśatā ।
mukhyeśatā pareśasya gauṇī jīvasya sā yataḥ । iti śruteḥ । anya ānandaḥ parasya jīvānāṃ ceti sambandhaḥ । evamīśatetyapi yojyam ।
mukhyeśatetyupalakṣaṇayā hetumāha । iti śruteriti pūrveṇa sambandhaḥ । । iti sthānaviśeṣādhikaraṇam । । atha śrīmannyāsudhāyāṃ pālakatvādhikaraṇam ।।
। oṃ prakṛtaitāvattvaṃ hi pratiṣedhati tato bravīti ca bhūyaḥ oṃ । atra pūvarpakṣapradarśanaparaṃ bhāṣyaṃ"sṛṣṭisaṃhārakartṛtvamevāsya na pālakatvam । svataḥ siddheriti । tadayuktam ।
sṛṣṭisaṃhārakartṛtvābhyupagamasya vyarthatvāt । svataḥ siddherityatrāsyetyapratīteśca । sthiterityadhyāhāre api svabhāvavādāśrayaṇasya sṛṣṭisaṃhārayorapi sāmyena tatkartṛtvābhyupagamānupapatterityataḥ pūrvapakṣaṃ viśadayati- sṛṣṭīti । sṛṣṭināśau tadadhīnāvitīrite ।
svabhāvatvāt sthiternaitadapekṣā । iti īrite siddhāntinābhyupagate sati । tataścāyamarthaḥ । īśvarasya pālakatvaṃ nopapadyate sthitestatprayojanatvāt ।
tasyāśca svabhāvasiddhatveneśvarānapekṣatvāt । īśvara eva hi viśvasya sṛṣṭisaṃhārayoḥ kartā nānya ityabhyupagatam । tathāca sṛṣṭvā yāvanna saṃharettāvatsthitiḥ svabhāvasiddhaiva na paravyāpāramapekṣate । yadi khalu sṛṣṭisaṃhārayoḥ kartā'nyaḥ syāttadodāsīnasya tasya sṛṣṭau preraṇādyarthaṃ saṃhāre pravṛttasya nivāraṇārthaṃ ca sthitāvīśvarāpekṣā sambhavet ।
naca tadasti । ataḥ saṃhārodāsīnatvātiriktaṃ pālakatvaṃ nopapadyata ityevamatra pūrvapakṣa iti । evaṃ tarhi siddhānto na yuktaḥ । svabhāvattvayukteraparihṛtatvādityataḥ sūtrābhiprāyamāha- iti neti ।
iti na yujyate । yataḥ svabhāvo akhila īśāyatto akhilasya ca । parānapekṣatayā pratīyamānaṃ svarūpaṃ dharmo vā svabhāva ityucyate । sa sarveṣāṃ padārthānām ।
sarvo apīśāyatta eva । anyathā teṣāṃ svātantryaprasaṅgenāsyeśatvānupapatteḥ । sarvaṃ khalvityādiśrutivirodhāpatteśca । annadānādau vyāpāraśca sphuṭa eveti ।
। iti pālakatvādhikaraṇam । । atha avyaktādhikaraṇam । । oṃ tadavyaktamāha hi oṃ । atra paramātmano avyaktatvamādau vistareṇa samarthitam ।
tatastarhi bhaktyādisādhanavaiyarthyamityāśaṅkaya"prakāśaśca karmaṇyabhāsāt'; iti dṛśyatvaṃ coktam । tadetadubhayaṃ viruddhamityāśaṅkaya ato anantena tathā hi liṅgamiti sūtritam । atra virodhaśāntirna sphuṭā pratīyata ityatastasya tātparyamāha- avyakto apīti । tadavyaktamāha hi ।
avyakto api svaktayaiva bhaktānāṃ dṛśyate hariḥ । । iti avyaktādhikaraṇam । । atha ubhayavyapadeśādhikaraṇam । । oṃ ubhayavyapadeśāttvahikuṇḍalavat oṃ ।
yadīśvarasya guṇakriyādayo dharmāstato bhinnāstadā samavāyasya nirākṛtatvāttadvattvamanupapannam । yadi cābhinnāstadā jñānādimattvamānandādibhoktṛtvamityādyayuktamityubhayathā tatra bhaktyanupapattiriti pūrvapakṣaprāptāvidamārabhyate । tatra hetudṛṣṭāntāveva sūcitau । natu pakṣaparigraharūpā pratijñā ।
adhyāhāro api hetudṛṣṭāntabalena bhedābhedapakṣaparigrahasyeti pratibhāti । ataḥ pratijñāṃ darśayati- tadabhinnā iti । ubhayavyapadeśāttvahikuṇḍalavat । tadabhinnā guṇā nityamapi sarve viśeṣataḥ ।
guṇatvena guṇitvena bhoktṛbhogyatayā sthitāḥ । nityaśabdo niyamārthaḥ । pārameśvarāḥ sarve guṇā dharmā nityaṃ tadabhinnāstenātyantābhinnastathāpi viśeṣaśaktyā guṇaguṇyādibhāvena sthitāḥ । syādetat ।
parimāṇādīnāṃ yāvaddravyabhāvināṃ bhavatu nāma bhagavatātyantābhedaḥ । kriyāṇāṃ guṇānāṃ cāsrākṣītsṛjati srakṣyati vyajñāsījjānāti jñāsyatītyādi śrautavyavahārairanityatayāvagatānāṃ tu na yujyata ityata āha- viśeṣātmatayeti । viśeṣātmatayā teṣāṃ nityaśaktayātmanā tathā । nityasthiterna dharmāṇāṃ kriyādīnāmanityatā ।
teṣāṃ parameśvarasambandhinyāṃ kriyādīnāṃ dharmāṇāṃ nityaśaktyātmanā nityaṃ sthitestathā viśeṣātmatayā vyaktirūpeṇa vyavahāraviṣayatopapatternānityateti yojanā । prapañcastu prāgeva kṛtaḥ । nanu ca kriyādīnāṃ yā vyaktatā sā tāvadanityaiva । anyathoktavyavahārāṇāṃ nirālambanatvāpātāt ।
tatastasyā bhagavaddharmabhūtāyā api nātyantābhedopapattirityata āha- na viśeṣeti । na viśeṣātmatā ceyamanityā । iyaṃ vyavahārālambanatvenoktā । kuta ityata āha- śaktīti ।
śaktirūpatā । saiva yat । yadyasmātsā viśeṣatmatā śaktirūpataiva । śaktiśca nityetyuktaṃ tasmādityarthaḥ ।
nanvevaṃ tarhi śaktirvyaktirita vyavahāraviśeṣo na syāt । uktavyavahārāṇāṃ nirālambanatvaṃ ca na parihṛtaṃ syādityata āha- saviśeṣeti । saviśeṣā syād । neyaṃ vyaktiḥ śaktyā nirviśeṣābhinnā ।
yenoktadoṣaḥ syāt । saviśeṣābhinnaiva । yadyayaṃ sarvanirvāhaheturviśeṣo bhagavato bhinnastadā sarveṣāṃ taddharmāṇāṃ tenātyantābheda iti pratijñā bhajyeta । abhinnaścedviśeṣatā tasya na syāt ।
svarupamātraparyavasānena so api na syādityata āha- viśeṣa iti । viśeṣo anyo nacāpyayam । svanirvāhakatāhetostathāpi syād viśeṣataḥ । co avadhāraṇe ।
ayaṃ viśeṣo api bhagavatā naiva bhinnastena na pratijñāhāniḥ । tathāpi tasya viśeṣatā syāt । katham । na hyayamabhinno bhavannirviśeṣaḥ ।
evaṃ tarhi viśeṣaparamparayānavasthā syāt । na syāt । kutaḥ viśeṣasya svanirvāhakatāhetoriti । evaṃ pratijñā darśitā ।
tatra bādhakāni parihṛtāni । atra coktvā । syādevam । yadyeteṣvartheṣu pramāṇaṃ syāt ।
naca tatpaśyāma ityataḥ sautramubhayavyapadeśāditi hetuṃ vyācaṣṭe- viśeṣatveneti । viśeṣatvena vijñāteḥ pramāṇairakhilairapi । akhilaiḥ ubhayavidhaiḥ pramāṇaiḥ vedavākyairjñānādidharmāṇāṃ bhagavadviśeṣatvenāpiśabdāttadabhinnatvena ca vijñātervijñānādityarthaḥ । nanu vijñāteriti katham ।
"ātaścopasarge'; ityaṅaḥ ktinbādhakatvāt । "ktinnābādibhyaśca'; iti vacanādbhaviṣyati । etadeva vivṛṇoti- sasarjeti । sasarja sañjahāreti viśeṣo hyavagamyate ।
śrutyaiva sa sa eveti tadabhedaśca gamyate । "sa idaṃ sarvamasṛjate'; ityādiśrutiṃ sasarjetyanenopādatte । tattadattumadhriyate'; ityādikāṃ sañjahāretyanena, sa ānandādiḥ saḥ paramātmaivetyanena"ānando brahma'; ityādiśrutim । tadayamarthaḥ ।
"sa idaṃ sarvamasṛjata, ukṣā sa dyāvāpṛthivī bibharti, tattadattumadhriyata, sa aikṣata so akāmayata, ānandam brahmaṇo vidvān'; ityādiśrutyā sarjanādikaṃ brahmaṇo viśeṣo atiśayo na brahmamātramityavagamyate । tanmātratve kriyākartṛbhāvāderanupapatteḥ । "ānando brahmeti vyajānāt । satyaṃ jñānamanantaṃ brahma ekadhaivānudraṣṭavyam'; ityādiśrutyaiva tasya tenābhedaścāvagamyate ।
tadevamubhayavyapadeśānyathānupapattyā sakalamidaṃ kalpyate । sarveṣāṃ brahmadharmāṇāṃ brahmaṇā saviśeṣo atyantābhedaḥ । kriyādīnāṃ nityatā śaktivyaktirūpatā vyaktirūpasyāpi nityatā śaktirūpapābhinnatā saviśeṣatā viśeṣasyāpyabhedaḥ svanirvāhakatā ceti । na hyeteṣvartheṣvanyatamasyāpyakalpanāyāmudāhṛtobhayavyapadeśavirodhaśāntirbhavatīti ।
etadeva prapañcayituṃ"nidarśanamātreṇa'; ityataḥ prāktano granthasandarbhaḥ । atha matam । bheda eva brahmadharmāṇāṃ brahmaṇāstu । samavāyena viśeṣaṇaviśeṣyabhāvo bhaviṣyati ।
samavāyadūṣaṇāni ca śrutivirodhenābhāsatāṃ yāsyanti । samavāyābhāve api vā dharmadharmiṇoreva sa ko api mahimā kalpyate । nacābhedaśrutivirodhaḥ । anāgantakatvenopacāropapatteḥ ।
ataḥ kimabhedamādāya viśeṣādyaṅgīkāreṇeti । apara āha akhaṇḍameva brahma na tu tatra kaścidviśeṣaḥ । na cāparaśrutivirodhaḥ । kriyādiviṣayāṇāṃ saguṇaviṣayatvāt ।
tasya ca māyāmayatvenāvicāritaramaṇīyatvāt । ānandaṃ ityādīnāṃ ca rāhoḥ śira ityādivadupacaritatvopapatteriti । anyastvāha bhedābhedābhyāmevobhayavyapadeśasāmañjasyopapatteḥ kimanayā saviśeṣābhedakalpanayeti । maivam ।
tribhirapyetairantato abhinne viśeṣasyāṅgīkatarvyatvāt । tato varamādita eva tadaṅgīkaraṇamityāśayavānbhedavādinaṃ tāvadviśeṣamaṅgīkārayitumāha- bheda iti । bhedo yadi viśeṣasya sa bhedo bhedinā katham । viśeṣasya jñānāderbrahmadharmasya, yadi brahmaṇo bhedo aṅgīkriyate tadā pṛcchāmaḥ ।
sa bhedo, bhedinā brahmaṇā jñānādinā ca saha, kathaṃ kiṃ prakāraḥ, pratipattavyaḥ । kiṃ bhinnaḥ kiṃvābhinna iti । ādye doṣamāha- bhinnaścediti । bhinnaścedanavasthā syād ।
yadi bhedo bhedibhyāṃ bhinnastadā so api bhedastathetyanavasthā syāt । viśeṣaṇaviśeṣyabhāvādipratipattaye khalu dharmadharmiṇorbhedo abhyupagamyate । sa ca pratīyamāna eva taddhetuḥ । tatpratītiśca viśeṣaṇādibhāvenaivetyuttarottarabhedapratītiravaśyamapekṣitaiveti susthānavasthā ।
abhinnatve api vaktavyaṃ saviśeṣābhinna uta nirviśeṣābhinna iti । prathame doṣamāha- abhinnaścediti । abhinnaścet purā na kim । purā na kimiti ।
dharmāṇāṃ dharmiṇā saviśeṣābhedaḥ kinnāṅgīkriyate aṅgīkārya evetyarthaḥ । bheda iva vināpi bhedena viśeṣeṇaivopapattāvapi vṛthā paramparākalpanāyāṃ gauravaṃ syāttato dharmāṇāmeva saviśeṣābhedāṅgīkāraḥ śreyāniti bhāvaḥ । astvevamityata āha- viśeṣa iti । viśeṣo abhinna eveti tena nābhyupagamyate ।
viśeṣo dharmobhinna ityeva tāvat । tena bhedavādinā nābhyupagamyate । dūre saviśeṣatvamityato apasiddhāntaḥ syāt । samīhitaṃ ca naḥ siddhayedityāśayaḥ ।
dvitīyaṃ dūṣayati- abhinna iti । abhinno nivirśeṣaśced bhedastadbhedatā kutaḥ । bhedo yadi bhedibhyāmabhinno nirviśeṣaśca syāttadā tasya tadbhedatā tayorayaṃ bheda ityevambhāvaḥ kuto na kuto api । tadīyatāyā bhedena viśeṣaṇa vā vinānupapatteḥ ।
tanmātratve ca dharmadharmiṇāveva sto na bheda iti syāt । tathā ca dharmadharmiṇāvityapi na syāt । bheda evāsti na dharmadharmiṇāviti vā bhavet । tataśca bhedo api na syāditi ।
bhedasya bhedisvarūpatvamaṅgīkṛtya viśeṣamanaṅgīkurvāṇaṃ prati dūṣaṇāntaramāha- aneneti । anenānena bhinno ayamiti yat sa viśeṣataḥ । bheda evaiṣa bahudhā dṛśyate tat kimuttaram । bhinno ayaṃ ghaṭa iti sa bheda eva viśeṣato viśeṣaṇatvena dṛśyate na tu ghaṭaḥ, kintu viśeṣyatvena ।
tathānenānena । vyatyayo bahulamiti pañcamyarthe tṛtīyā । sahayoge vā । paṭādbhinnastambhādbhinno ghaṭa ityeṣa bheda eva saviśeṣaḥ pratiyogiviśeṣasāhityena dṛśyate ।
tathāyaṃ padārtho anena vakratvenānena koṭaravattvena puruṣādbhinna iti sa eṣa bheda eva viśeṣato vyāvartakadharmeṇa dṛśyate । padārthastvakṣasannikarṣamātreṇa । tathāsmātpaṭādasmātstambhādasmātkuḍyādbhinno ayaṃ ghaṭa ityeṣa bheda eva saviśeṣataḥ pratiyogiviśeṣasāhityena nimittena bahudhā dṛśyate । ghaṭastvekadhaiva ।
ato na bhedo ghaṭasya svarūpamiti yatsvarūpabhedasya dūṣaṇaṃ parairucyate । tattasya kimuttaraṃ tvayābhidhāsyate, yadi viśeṣo nāṅgīkriyate, ityarthaḥ । yadi viśeṣo nāṅgīkriyate tadā bhedo bhedinābhinna ityapi nāṅgīkartuṃ śakyate । bhedabhedinorbhedasādhakānāmanekeṣāṃ bhāvāt ।
viśeṣaṇaiva hi teṣāmanyathāsiddhiṃ vyutpādya pratītibalena bhedasya bhedinābhedo vaktavyo nānyatheti bhāvaḥ । tadīyatvena viśeṣaṇatvena sapratiyogitvena liṅgitvena bahutvena ca pratīyamāno anyonyābhāvādirūpo bhedo na bhedisvarūpatayāṅgīkriyate । yastu svarūpatayāṅgīkriyate nāsau tadīyatvādinā pratīyata iti tasyottaraṃ brūma iti cenna । asyaiva prasiddhatvādanyasya tadabhāvāt ।
anyathā svarūpasyaiva bheda iti pāribhāṣikaṃ nāmāntaramuktaṃ syāt । na cādvaitavādinaḥ svarūpaṃ nāṅgīkurvate । tatkimanena bhedena । tadidamuktaṃ sa eṣa iti prasiddhidyotakābhyām ।
tadīyatvādirupacāra iti cenna । pratīteḥ sphuṭatvāt । bādhakābhāvenābhrāntitvācca । tadidamapyuktaṃ dṛśyata iti ।
dūṣaṇāntaramāha- abhedeti । abhedabhedayoścaiva svarūpatvaṃ hi bhedinā । na kevalaṃ bhedasya । kintvabhedasya ca bhedinaḥ svarūpatvameveti yojanā ।
yo bhedasya bhedinā ghaṭenābhedamaṅgīkaroti । tena tasyābhedasyāpi ghaṭasvarūpatvamevāṅgīkaraṇīyam । bhedasamānanyāyatvāditi hiśabdārthaḥ । tataḥ kimityata āha- tayorapīti ।
tayorapy । abhedo aṅgīkārya iti śeṣaḥ । astvekena ghaṭenātyantābhinnayorabhedabhedayorabhedastato api kimityata āha- aviśeṣatva iti । aviśeṣatve paryāyatvaṃ hi śabdayoḥ ।
abhedabhedayoratyantābhede viśeṣe cāsatyabhedābhedaśabdayoḥ paryāyatvaṃ syāt । ekātharvācitvādghaṭakalaśaśabdāditi hiśabdārthaḥ । astvityata āha- abhedeti । abhedabhedaśabdau ca paryāyāviti ko vadet ।
ko vadet na ko api । pratyutāparyāyāvityeva vadati sarva ityaprāmāṇikaṃ pramāṇaviruddhaṃ caitaditi । etaduktaṃ bhavati । bhedo bhedinābhinnastannyāyena so abhedo api tatastāvanyonyamapyabhinnāviti tāvattvam ।
tathāca bhedābhedaśabdayoḥ paryāyatvaprāptau viśeṣabalenaiva hi tatpariharaṇīyam । tasya cānaṅgīkāre duṣpariharaṃ tadāpadyeteti । nanu bhedabhediśabdayorapi paryāyatvamāpādayitumucitam । satyam ।
śiṣyairūhyatāmiti noktam । śaṅkate- bheda iti । bhedo anyonyamabhedaśca bhedinā ced । yadyapi bhedābhedayoḥ bhedinā ghaṭena sahābhedastathāpi tayoranyonyaṃ bhedo astīti na tacchabdayoḥ paryāyatvaṃ prasajyate ।
tatkiṃ viśeṣaṇeti । pariharati- viśeṣiteti । viśeṣatā । evamaṅgīkurvāṇenāpyabhinne vastuni viśeṣitāṅgīkaraṇīyaivetyarthaḥ ।
tatkathamityata āha- aviśeṣa iti । nirviśeṣe kathaṃ bhedo bhedinaikastathābhidā । punastayorvibhedaśca bhedimātratvato bhavet । viśeṣābhāve bhedo bhedinā eko abhinnastathābhidā bhedinā ghaṭenābhinnā, punastayorbhedābhedayoḥ parasparaṃ kathamupapannaṃ bhavet ।
kuto na bhavet । bhedābhedayorbhedimātratvataḥ । anyathā ghaṭasyāpi svato bhedaḥ syāt । ghaṭenābhinnayorbhedābhedayoḥ parasparaṃ bheda nirvāhārthaṃ ghaṭena saviśeṣa evābhedo aṅgīkārya iti bhāvaḥ ।
śaṅkate- bhedinaśceti । bhedinaścaiva bhedasya viśeṣo yadi gamyate । abhedābhedinoścaiva । caśabdāvanyonyasamuccayārthau ।
evaśabdau parasparaṃ saviśeṣābhedavyāvṛttyarthau । gamyate abhyupagamyate । bhedasya bhedinaśca ghaṭasyābhedo viśeṣaśca mayābhyupagamyate । tathābhedasyābhedinaśca tasya saviśeṣo abhedo abhyupagamyate ।
tathāca bhedābhedayorghaṭatanmātratvābhāvena parasparaṃ bhedopapatterna śabdayoḥ paryāyatvam । tataśca bhedābhedayoḥ parasparamabhedo viśeṣaścāṅgīkāyar ityasaditi bhāvaḥ । evamapi dharmadharmiṇorbhedamabhyupagacchatāntato abhinne vastuni viśeṣo aṅgīrktavya ityabhimataṃ yadyapi siddhameva, tathāpyuktaṃ tattvaṃ na parityājyamityāśayavānpariharati- kimiti । kiṃ bhedo abhedabhedayoḥ ।
evañcedabhedabhedayorbhedaḥ kasmātkalpyate । tayorapi saviśeṣābheda evāṅgīkartavyaḥ । tatropapattimāha- viśeṣaṇaiveti । viśeṣeṇaiva sarvatra yadi vyavahṛtirbhavet ।
kalpanāgauravāyaiva kiṃ bhedaḥ kalpyate tadā । sarvatra bhedabhedinorabhedābhedinoścābhede api viśeṣeṇaiva tanmātratābhāvanibandhanā vyāvahṛtirbhavedityaṅgīkṛtaṃ cedbhedābhedayostarhi bhedaḥ kiṃ kalpanāgauravāyaiva kalpyata iti solluṇṭhavacanam । bhedābhedayorghaṭeneva parasparamapi saviśeṣatvenaiva sarvasyopapattau bhedakalpane kalpanāgauravaṃ syāt । anekapadārthakalpanāt dvidhā kalpanācceti bhāvaḥ ।
astvevaṃ tataḥ kimāyātaṃ prakṛta ityata āha- viśeṣeṇaiveti । bhedasya bhedinābhede api tadīyatvādivyavahṛtirbhedābhedayo ghaṭenābhede apyaparyāyaśabdavyavahṛtiryadi viśeṣeṇaiva bhavet tadā dharmadhamirṇorapi bhedaḥ kiṃ kalpanāgauravāyaiva kalpyate । dharmadhamirṇorbhedamaṅgīkṛtyāpyantato viśeṣo aṅgīkāryaḥ tato varamādita eva tadaṅgīkaraṇam । anyathā kalpanāgauravaprasaṅgāditi । etena purā na kimitivivṛtaṃ bhavati ।
yadi kalpanāgauravabhayāddharmadharmiṇorabhedamaṅgīkṛtya vyavahāraviśeṣārthaṃ viśeṣo aṅgīkriyate । tarhi gavāśvayorapi tathā kalpyatām । aviśeṣāt । tathāca bheda eva jagati na syādityata āha- aikyeti ।
aikyapratītyabhāvena bheda eva gavaśvayoḥ । bheda eva svīkriyate na viśeṣaḥ । gavaśvayoriti pramādapāṭhaḥ । mūlakośeṣvadarśanāt ।
aikyapratītyabhāve api kuto viśeṣo nāṅgīkriyata ityata āha- sa eveti । sa eveti pratītau hi viśeṣo nāma bhaṇyate । dharmadharmipratibandyā hi gavāśvayovirśeṣaḥ pareṇāpādanīyaḥ । naca tatrāviśeṣaḥ ।
abhedapratītyā tatra tadaṅgīkārāt । iha ca tadabhāvāt । bhedasya pratītisiddhatvena kalpanā bhāvāditi । adhunābhedavādināpi viśeṣamaṅgīkārayati- saccidāderiti ।
saccidāderaparyāyasiddhayarthaṃ māyināpi hi । aṅgīkāryo viśeṣo ayaṃ । māyināpīti । kriyādiviṣayāṇāṃ vākyānāṃ māyikaviṣayatāmaṅgīkurvatāpīti yāvat ।
tatra hetuḥ saccidādeḥ padasamūhasya aparyāyatvasiddhayarthamiti । ayamiti aparyāyaśabdapravṛttihetuḥ । viśeṣasya tathābhāvaḥ pramita iti hiśabdaḥ । etaduktaṃ bhavati ।
santu tāvatkriyādiviṣayāṇi vākyānyasatyaviṣayāṇi । tathāpi"satyaṃ jñānamanantaṃ brahma'; ityādīni tāvatsatyaviṣayāṇi pareṇāṅgīkṛtānyeva । teṣāṃ cākhaṇḍārthaniṣṭhatve satyajñānādipadānāmekārthatvena paryāyatvaṃ syāt । naca tadyuktaṃ sahaprayogadarśanāt ।
naca bhedo aṅgīkartuṃ śakyaḥ । ekamevādvitīyamityādiśrutivirodhāt । ataḥ satye api viśeṣo aṅgīkāryaḥ । tasyāparyāyaśabdapravṛttihetutā cānayaivārthāpattyā siddhā ।
tathātvenaiva tatkalpanāditi । apohavādāśrayeṇa śaṅkate- yadīti । yadyasatyaviśeṣaṇam । pṛthak pṛthag vārayituṃ śabdāntaramitīṣyate ।
satyādipadānāṃ vidhivācitve vidhīyamānānāṃ satyatvādiviśeṣaṇānāṃ brahmaṇyabhāvāt svarūpamātrasya caikatvātparyāyatvaṃ syāt । na caivam asatyatvādyapohavācitvāt । nacaivaṃ sati vaiyarthyam । brahmaṇyasatyatvādīnāṃ viśeṣaṇānāṃ bhrāntikalpitatvena tannivāraṇārthatvāt ।
santi hi nāsti brahma, sadapi na jñānaṃ paricchinnaṃ vetyādipratītayaḥ prāṇinām । naca satyapadamajñānasyāpyapohaṃ vakti yenaikenaivālamiti syāt । tasmānna paryāyatvaṃ vaiyarthyaṃ ceti । yadvā satyādipadāni satyatvādipṛthagarthavācīnyeveti na paryāyatāmāpadyante ।
brahmaṇi tu lakṣaṇayā pravartanta iti na tatra viśeṣaṇāni samarpayanti । nahi gaṅgāpadaṃ tīre gaṅgātvamarpayati । nacaivamekenaiva lakṣitatvāditareṣāṃ vaiyarthyamiti vācyam । āropitānāmasatyatvādiviśeṣaṇānāṃ pratyektaṃ nivāraṇena sārthakyāt ।
naca saṅgatigrahaṇaviṣayābhāvāllakṣaṇānupapattiḥ । śabale gṛhītasaṅgatikānāṃ satyabrahmalakṣakatvopapatteḥ । ato na paryāyatvaṃ nāpi vaiyarthyamiti śaṅkārthaḥ । asatyaviśeṣaṇam asatyatva viśeṣaṇam । āropitaṃ viśeṣaṇamiti vā ।
iti yadīṣyata ityanvayaḥ । pariharati- māyeti । māyāviśeṣarāhityaviśeṣeṇa viśeṣitā । satyasyāpi bhavet ।
māyāśabdenāropitatvamācaṣṭe । evaṃ kusṛṣṭau kalpitāyāmapi na satyasyākhaṇḍatāsiddhiḥ । kalpitāsatyatvādiviśeṣarāhityalakṣaṇaviśeṣaviśeṣitāyā avarjanīyatvādityarthaḥ । śaṅkate- sā ceti ।
sā ca tathā ced । bhavedakhaṇḍatvakhaṇḍanaṃ yadyāropitaviśeṣaparāhityarūpaviśeṣaṇaviśeṣitā satyā syāt । na caivam । api tarhi sāpyasatyatvādivadāropitaiva ।
na hyāropitena rūpeṇa gaganasya nīrūpatā vihanyata ityarthaḥ । pariharati- anavasthitiriti । anavasthitiḥ । vākyārthasyeti śeṣaḥ ।
evaṃ tarhi na ko api vākyārtho vyavasthitaḥ syāt । satyatvādiviśeṣavattayāsatyatvādivyāvṛttimattayā cāpratipāditatvāt । nahi saṃsargabhedau vihāya vākyārtho asti । brahmaiva vākyārtha iti cenna ।
tasya svaprakāśatvāt । vyāvṛtteścāsatyatvāditi । yadvā pratītā sā ca svābhāvavyāvartakatvenaiva vyavatiṣṭhate na brahmaviṣayatvena । yenākhaṇḍatā vyāhanyata iti śaṅkārthaḥ ।
evamapi tadabhāvavyāvṛttirūpaviśeṣaṇaviśiṣyatāyā aparihārādakhaṇḍatvahānireva । sāpi tathā cet anavasthitiḥ brahmajñānasyāvyavasthaiveti parihārārthaḥ । na kevalaṃ brahmaṇo nirviśeṣatve padānāṃ paunaruktyādi kinnāmaikasyāpi padasya tatra pravṛttirna bhavedityāha- yadīti । yadi satye viśeṣo na na taduktirbhavet tadā ।
guṇakarmādinimittamanālambya kasyāpi śabdasya pravṛttyabhāvāditi bhāvaḥ । śaṅkate- lakṣyate ceteneti । lakṣyate cet tena । syādayaṃ doṣo yadi brahma śabdābhidheyaṃ syāt ।
nacaivam । kintu tena śabdena lakṣyata eva । nahi lakṣaṇā guṇakriyādyapekṣā । tathātve khalvabhidhaiva syāditi ।
pariharati- lakṣyamiti । lakṣyamityapi syād viśeṣitā । evamaṅgīkāre api brahmaṇo lakṣyamiti viśeṣitā syāt । lakṣyatvaṃ tāvadaparihāyarmityarthaḥ ।
upalakṣaṇaṃ caitat । mukhyārthayogādināpi viśeṣitā syādeva । nanu lakṣyatvamapi brahmaṇo nāstyeva lakṣyamityapi lakṣaṇayaivocyate nābhidhānavṛttyeti cenna । atrāpi vākye pareṇa lakṣyapadasya prayogāllakṣyatvaviśeṣaprāpteḥ ।
tenāpi lakṣyameveti cettatrāha- punariti । punaḥpunarlakṣaṇāyāmapi syādanavasthitiḥ । lakṣaṇāyāmāśritāyāṃ satyāmiti śeṣaḥ । śaṅkate- yadīti ।
yadyabhāvaviśeṣitvaṃ syādaṅgīkṛtameva te । te mate iti śeṣaḥ । tṛtīyārthe avyayaṃ vā । yaduktaṃ māyāviśeṣarāhityaviśeṣaṇaviśeṣitā satyasyāpi bhavediti ।
tannāniṣyam । abhāvarūpaviśeṣavattvasya mayāṅgīkṛtatvāt । "neha nānāsti'; iti śrutiḥ"iha bhūtale ghaṭo nāsti'; itivadabhāvaṃ brahmaṇyaṅgīkarotyeva । yaccoktaṃ na taduktirbhavettadeti ।
tadapyasat । bhāvanimittābhāve apyabhāvanimittena padapravṛttyupapatteḥ । abhāvadharmavattvasya cāṅgīkṛtatvāt । etena lakṣyamityetadapi nirastam ।
lakṣyapadasyāpyapohavācitvopapatteriti bhāvaḥ । atra vaktavyaṃ paramasiddhāntamakhaṇḍatvaṃ parityajyābhāvadharmavattvaṃ kasmādaṅgīkaroṣīti । atha brūyāt । satyaṃ jñānamanantaṃ vijñānamānandamityādipadāni tāvadbrahmaṇi śrūyante ।
naca teṣāṃ vidhirūpo arthaḥ svīkartuṃ śakyaḥ । neha nānāstītyādiśrutivirodhāt । abhāvadharmāṅgīkāre ca na virodha ityuktamiti । tatrāha- asārvajñādīti ।
asārvajñyādirāhityamapyevaṃ te bhaviṣyati । te aṅgīkāryamiti śeṣaḥ । yathā hi satyajñānādipadāni brahmaṇi śrūyante, evameṣa sarvajñaḥ, eṣa sarveśvaraḥ, iti sārvajñādipadānyapi । tathāca yathā tānyanṛtatvādyabhāvavācīnyevametānyapi asarvajñatvādyabhāvavācitayā aṅgīkartavyānyeva ।
tataśca satyajñānādivākyaṃ tattvāvedakaṃ sārvajñādivākyaṃ māyāśabalaparamiti vibhāgo na yukta iti bhāvaḥ । mā bhūdayaṃ vibhāgo asārvajñādyabhāvo api brahmaṇyaṅgīkriyata evetyata āha- tadeti । tadā sārvajñyameva syād bhāvārthatvānnañordvayoḥ । brahmaṇyasārvajñādyabhāve aṅgīkṛte sāvarjñādibhāvadharmā durnivārā eva ।
kutaḥ । dvau nañau prakṛtamarthaṃ sātiśayaṃ gamayata iti nyāyādityarthaḥ । etacca caturthe spaṣṭayiṣyate । asārvajñādirāhityamapyevaṃ te bhaviṣyatītyuktānaṅgīkāre bādhakamāha- yadīti ।
yadi naitādṛśaṃ grāhyam । sarvajñādipadaṃ brahmaṇi śrūyamāṇamasārvajñādinivṛttiṃ bodhayatītyetādṛśaṃ prameyaṃ yadi na grāhyaṃ tadā'nandapadamapyasukhatvaṃ na nivartayet, satyapadaṃ cāsatyatvam, jñānapadaṃ cājñānatvam, ātmapadaṃ cānātmatvam । aviśeṣāditi vākyaśeṣaḥ । mā bhūdānandādipadānāmasukhatvādivyāvartakatvam ।
ko doṣa ityata āha- asukhatveti । asukhatvānivartanāt । asattvajñānatādeśca syādasattvādikaṃ tadā । asattvājñānatādeścānivartanāditi sambandhaḥ ।
ayambhāvaḥ । brahmaṇi tāvadasattvādikaṃ prasaktam । tadvayāvartanāya satyajñānādivākyānāṃ pravṛttiḥ । tānyapi cenna tadvayāvartayanti tadā brahmaṇo asattvādikaṃ tāttvikamevetyāpannamiti ।
yadvā yadi naitādṛśamityadhyāhāreṇa vinaikameva vākyaṃ buddhayā vivicya tu yojyamiti । śaṅkate- anṛtādīti । anṛtādivirodhitvaṃ yadyasyābhyupagamyate । asya satyatvādeḥ ।
ayamarthaḥ । satyādipadāni tāvadāpātataḥ satyatvādiviśeṣaṇāni samarpayanti । tadanantaraṃ tattadvirodhyākāranivartakatvena paryavasyanti । yathoktam"prati padyapadārthaṃ hi virodhāttadvirodhinaḥ ।
paścādabhāvaṃ jānāti vadhyaghātakavatpadāt'; iti । satyatvādiviśe ṣāṇāṃ cānṛtatvādivirodhitvaṃ suprasiddhamiti kathaṃ na tadvayāvṛttiriti । samavetatprakṛte apītyāha- anaiśvaryeti । anaiśvaryavirodhitvamapyevaṃ kiṃ nivāryate ।
sarveśvarādipadasamarpitasyaiśvaryāderiti śeṣaḥ । upasaṃharati- akhaṇḍeti । akhaṇḍakhaṇḍanādevaṃ viśeṣo'khaṇḍavādinā । khaṇḍitenāpi manasā svīkāryo'nanyathāgateḥ ।
eva vamakhaṇḍakhaṇḍanādakhaṇḍavādināpītyanvayaḥ । ananyathāgatehe toḥ, khaṇḍitena uttarotprekṣārahitena । idānīṃ bhedābhedavādinaṃ viśeṣamaṅgīkārayati- akhaṇḍeti । akhaṇḍakhaṇḍavādibhyāṃ khaṇḍākhaṇḍena caiva tat ।
mahādareṇa śirasi viśeṣo dhārya eva hi । yasmādevamakhaṇḍavādibhyāṃ viśeṣo aṅgīkāryastattasmādeva hi khaṇḍākhaḍena khaṇḍākhaṇḍavādinā ca viśeṣo aṅgīkārya eva । kuntāḥ praviśantītivadupalakṣaṇayā arśaādibhyo ajiti vā khaṇḍākhaṇḍeneti sādhu । tathāhi ।
dharmadharmiṇorbhedābhedāviti vadatā tau kiṃ tābhyāmatyantaṃ bhinnāvaṅgīkriyete utātyantābhinnāvatha bhinnābhinnau । nādyaḥ । bhedānavasthāpatteḥ । bhedasya svarūpatve ca viśeṣānaṅgīkāre tadīyatvādyanupapatteḥ ।
bhedābhedayoratyantabhinnayoḥ sambandhābhāvena tadīyatvānupapatteśca । na dvitīyaḥ । tadīyatvādyanupapatteśca । bhedābhedaśabdayoḥ paryāyatvāpatteśca ।
na tṛtīyaḥ । anavasthāpatteḥ । kvacidbhedābhedayorabhede pūrvadoṣānuṣaṅgāt । tasmādbhedābhedavādināpi kvacidviśeṣo aṅgīkārya iti ।
tadevamubhayavyapadeśānyathānupapattyā bhagavaddharmāṇāṃ saviśeṣo atyantābheda eveti siddham । nanu nāyaṃ sūtrakārābhiprāyo bhavitumarhati । tenānevaṃvidhānāmahikuṇḍalādīnāṃ nidarśanānāmupāttatvāt । aheravayavānāmanyonyasaṃyogaviśeṣo hyahikuṇḍalamityucyate ।
sa tāvadahinā nātyantābhinnaḥ । prakāśaśca dravyāntaraṃ na sūryābhinna ityataḥ prakāśāśrayavadveti nidarśanamapi nātyantābhedopayuktam । kālasya pūrvatvaṃ nāma pradhvastakriyāsambandha iti na pūrvavadvetyapi prakṛtānuguṇamityata āha- nidarśaneti । nidarśanatrayeṇāto bhagavānatyabhinnatām ।
guṇānāmādareṇāha । yata evamarthāpattyā bhagavadguṇānāṃ bhagavatā saviśeṣo atyantābhedaḥ siddho atra ityarthaḥ । atyabhinnatāṃ saviśeṣām । niravakāśapramāṇānusāreṇa nidarśanatrayamapi saviśeṣābhedopayuktatvena sūtrakārasyābhimataṃ jñātavyamityāśayaḥ ।
tatrāhikuṇḍalaṃ yadyapi bhedābhedavattathāpi mandānāmabhede buddhimavatārayitumupāttam । yathā pṛthivyāmoṣadhayaḥ sambhavantīti yathā । prakāśaśabdena ca bhāsvaraṃ rūpaṃ vivakṣitam । tacca yāvadravyabhāvitvātsūryamaṇḍalenātyantābhinnameva ।
pūrvatvaṃ ca pūrvakālasambandha iti sakalalokasiddhamiti । nanvekenaiva nidarśanenālaṃ kiṃ trayeṇetyata uktam- ādareṇeti । evaṃ sākṣādadhikaraṇārthaṃ vyākhyāyedānīmanuṣaṅgasiddhamarthaṃ darśayati- tacceti । tacca nābhihitānvayaḥ ।
tasmādeva bhagavaddharmāṇāṃ bhagavatā saviśeṣābhedasya samarthitatvādeva padābhihitaiḥ padārthairanvayabodha ityetanmataṃ neti labhyata iti śeṣaḥ । abhihitānvayagrahaṇamupalakṣaṇam । vakṣyamāṇānvitābhidhānavyatiriktānāṃ sarveṣāmapi matānāmanupapannatvāt । yadi tarhyabhihitānvayavādo anupapannaḥ ।
kaḥ panthāḥ sūtrakārasyābhimataḥ । nahi nirupāyamanvayajñānamiti sambhavati । anvitābhidhānamiti brūmaḥ । tatrāpyasti viśeṣa ityāśayenāha- yadeti ।
yadāśeṣaviśeṣāṇamuktiḥ sāmānyato bhavet । padaikenāpyuttareṇa viśeṣāvagatirbhavet । yadāśabdo yadyarthaḥ । yadyapyaśeṣaviśeṣāṇāmityaśeṣaviśeṣānvitasyetyarthaḥ ।
ekaśabdo mukhyārthaḥ । padeṣvekaṃ padaikamā dyapadenetyarthaḥ । karmadhārayatve tu pūrvakālaiketyekapadasya pūrvanipātaḥ syāt । āpaṃ tathāpi ।
uttareṇa padajātenānvayaviśeṣāvagatiḥ । etaduktaṃ bhavati । satyaṃ jñānamanantaṃ brahma yaḥ sarvajñaḥ sarvavidityādibrahmapratipādakavākyagatāni sakalānyapi padānyanvitārthābhidhāyīni । tatra brahmapadaṃ satyatvasarvajñatvādyaśeṣaviśeṣānvitaṃ brahma pratipādayati ।
nacaivaṃ satyādipadānāṃ vaiyarthyam । yataḥ sāmānyata evānvitābhidhāne śaktiḥ padānāṃ nānvayaviśeṣābhidhāne । ato brahmapadena sāmānyataḥ samastayogyadharmānvite brahmaṇi pratīte satyatvenānvitaṃ jñānatvenānvitamiti viśeṣānvayapratipattyarthāni satyādipadānīti । nanvabhihitānvayādivādānāmanupapannatvamanvitābhidhānasyopapannatvaṃ ca prathamasūtre sūtrakāreṇoktameva ।
tatkimatrādhikaraṇasiddhāntatayā tadvarṇanena । ucyate । ataḥśabdena hyanvayabodhe astyupāya ityetāvanmātraṃ pratīyate । na punaḥ padānyeva na padābhihitārthādīnīti viśeṣaḥ ।
tatra vyākhyātāraṃ prati kuto ayaṃ sūtrakṛto abhiprāya iti bhavatyeva paricodanā । tatsamādhānāya cādhikaraṇasiddhāntavarṇanamupapannameva । yadyapyupapannaḥ sūtrakārābhiprāya iti śakyate vaktum । tathāpyadhikaraṇasiddhāntavarṇanamiṣeṇa tatra saṃkṣepato vyutpāditopapattīnāṃ prapañcāya prayatno ayamityadoṣaḥ ।
taditi parāmṛṣṭaṃ hetuṃ darśayati- yata iti । yato aśeṣaviśeṣāṇāṃ vastunāstyeva caikatā । ataḥ । vastunā brahmaṇā ।
caśabdādviśeṣaśca । ato nābhihitānvayādivādāḥ kinnāmoktavidhānvitābhidhānamiti śeṣaḥ । tathāhi । satyatvādidharmāṇāṃ tāvadbrahmaṇātyantābhedaḥ samarthitaḥ ।
tato brahmavācakasya brahmapadasya satyatvādivācakatvamāvaśyakameva । kintvabhede anvaya eva nāsti kutastadabhidhānaṃ viśeṣato abhidhānaprasaṅgaścetyavaśiṣyate । tatra saviśeṣatvāṅgīkāra eva samādhiḥ । abhede api viśeṣaśaktyānvitatvasya viśeṣānabhidānasya copapattiriti ।
syādetat । asminnanvitābhidhānavāde viśeṣānvayapratipattirnirnibandhanaivāpadyate । sakalapadānāṃ sāmānyato anvitābhidhāne sāmarthyāt । nacādyaṃ padaṃ sāmānyato anvitābhidhāyyuttaraṃ tu viśeṣata iti vācyam ।
ādyatvāderavyavasthitatvāt । vedavākye api hi kvacidbrahmapadamādyaṃ kvaciduttaramityata āha- sāmānyata iti । sāmānyato jñātaḥ padāntarabalāt punaḥ । bhaved viśeṣato jñānastena syādanvitoktitā ।
ekaikaśaḥ padaiḥ sāmānyato anvitatayā jñāto arthaḥ punaḥ padāntarasannidhānāhita balādviśeṣato anvitatvena jñāto bhavet । tena kāraṇena padānāmanvitoktitānvitābhidhāyitā syādupapanneti śeṣaḥ । saviśeṣābhedasamarthanenoktaprakāraṃ padānāmanvitābhidhānaṃ siddhamityayuktam । atiprasaṅgāt ।
rūpasya hi ghaṭenābheda iti tvacā tasmingṛhīte tadapi gṛhyeta । athāviśeṣeṇa pratibaddhaṃ tadgrahaṇamityucyate । tarhyatrāpi pratibandhaḥ syāt । viśeṣābhidhānaṃ pratibaddhameveti cet ।
sāmānyābhidhānamapi kuto na pratibaddham । atha sambhāvanaivaiṣokteti mataṃ tadā nāyamadhikaraṇasiddhāntaḥ । ekasya siddhāvanuṣaṅgī yo arthaḥ siddhayati so adhikaraṇasiddhānto na hi sambhāvanāsiddhirityata āha- svārtha eveti । svārtha evānvito yasmāt kenacit tadviśeṣataḥ ।
aneneti taduktayaiva jñāyate anubhavena hi । yasmātkenacidanvita eva padānāṃ svārtha iti, anena satyatvena jñānatvena vānvita iti, tadviśeṣato dharmaviśeṣeṇa anvayaḥ taduktyaiva satyādipadoktyaiva jñāyata ityanubha vasiddham । tasmāduktaṃ yuktamiti śeṣaḥ । pratyekaṃ padāni sāmānyato anvitābhidhāyīni, viśeṣato anvitārthapratītistu parasparasannidhānāhitaśaktibhiḥ padairbhavatītyetadanubhavasiddhamityarthaḥ ।
etaduktaṃ bhavati । abhedena tāvadviśeṣābhidhānaṃ prāptaṃ naca tadastyanubhavavirodhāt । atastatpra tibandhakatvena viśeṣaḥ kalpanīyaḥ । sa ca yathānubhavameva svīkārya iti nātiprasaṅga kaściditi ।
evaṃ pratijñātamanvitābhidhānamupapādya yaduktamabhihitānvayādipakṣāṇāmayuktatvaṃ tadanvitābhidhānānaṅgīkāre bādhakapradarśanamukhenopapādayati- yadīti । yadyananvitamevaitat padaṃ svārthaṃ vadediha । tathānyānyapi sarvāṇi kaḥ kuryādanvayaṃ punaḥ । etadbrahmādikamādyaṃ padam ।
iha satyajñānādivākye । anyānyuttarā ṇi padā nyapi tathā yadyananvitā neva svārthānvadeyustarhyanvayamanvayajñānaṃ tu kaḥ kuryāt । ādyaṃ padamalabdhasahāyaṃ prathamaṃ sāmānyato anvitamabhidhatte । uttarāṇi tvādita eva labdhasahāyāni viśeṣata evānvitābhidhāyīni ।
tadidaṃ vailakṣaṇyaṃ sūcayitumetadanyānīti vibhāgena grahaṇam । anyathā yadi vākyasthāni samastāni padāni nānvitābhidhāyīni kintvananvitāneva svārthānabhidadhatīti, tarhyanvayajñānaṃ nirnibandhanamāpadyetetyavakṣyat । etadeva prapañcayati- vyāpāra iti । vyāpāro nahi śabdasya paraḥ svārthaprakāśanāt ।
pumānapyekavāroktayā kṛtakṛtyo yadā bhavet । anvayasya kathaṃ jñānaṃ śabdārthatvaṃ yadāsya na । yadā yadyasyānvayasya śabdārthatvaṃ padābhidheyatvaṃ na syāttarhyanvayasya jñānaṃ kathaṃ na kathañcit । upāyāntarābhāvāt ।
tathāhi anvayajñānātpūrvabhāvitvena vādibhiraṅgīkṛtatvena vā prasaktāni tāvadetāni padāni vā vaktā vā padairabhihitāḥ padārthā vā vākyaṃ vā vākyāntyavarṇo vā varṇamālā vā sphoṭo vā śrotā veti । tatra tāvadanvitābhidhānānaṅgīkāre padānāmupāyatvaṃ nopapadyata ityetadvayāpāro na hītyardhenāha । śabdasya padasya, svārthaprakāśanādanyo vyāpāro nāstīti tāvatsuprasiddham । anvayaśca na padābhidheyaḥ ।
tatkathaṃ padasya tajjñānopāyatvam । vakturapi tannāstītyāha- pumānapīti । yadā yasmāttasmātso api nopāya iti śeṣaḥ । ekavāragrahaṇaṃ tasyātyantavyavahitatvadyotanārtham ।
sakṛduccāraṇa eva tasyopakṣīṇatvāditi । padābhihitānāṃ padārthānāmanvayabodhakatvapakṣe doṣamāha- yadaiveti । yadaivānanvitārthasya vacanaṃ taiḥ padaibharvet । ananvitaḥ syācchabdārtho ।
ananvitārthasyaiveti sambandhaḥ । jātāvekavacanam । tairvākyasthaiḥ । yadi padānyananvitāneva svārthānpratipādya nivartante ।
tataḥ padārthā evākāṅkṣādimanto anvayaṃ bodhayanti । tarhyananvita eva śabdārthaḥ syāt । anvayasya śābdatvaṃ na syāditi yāvat । padārthākhyaṃ pramāṇāntaraṃ cāpa dyate ।
bhavedetat । yadi padārthānāmevānvayabodhakatvaṃ brūmaḥ । na caivam । kinnāma padairabhihitānām ।
tatkathamanvayasyāśābdatvamityata āha- neti । na tadartho hi so anvayaḥ । sa padārthaiḥ pratipādito anvayasteṣāṃ padānāmartho na hītyarthaḥ । tathā sati pratyakṣāvagatadhūmapratipāditasyāgneḥ pratyakṣaprameyatvaṃ syāditi bhāvaḥ ।
astu tarhi vākyasyānvayabodhakatvamiti pakṣa ityata āha- nirākāṅkṣeti । nirākāṅkṣapadānyeva vākyamityucyate budhaiḥ । padānāmanvitābhidhānasāmathyarmanaṅgīkurvatā vākyasyānvayabodhakatvamaṅgīkartumaśakyam । yataḥ padānyeva vākyamiti budhairucyate ।
padavyatiriktasya vākyasyābhāvādityarthaḥ । kecitpadātiriktameva vākyaṃ pratipannāstadūvyudāsāya budhairityuktam । tacca nirākariṣyate । gauraśvaḥ puruṣo hastītyādipadānāṃ vākyatvaṃ mā bhūditi nirākāṅkṣetyuktam ।
sannidhānābhāve nirākāṅkṣatvameva na nirvahatīti nirākāṅkṣatvenaiva sannidhānasya labdhatvānna pṛ thaguktam । agninā siñcedityādau yogyatābhāve apyanvayapratīteḥ prakṛtānupayogādyogyatāpi noktā । nanvevaṃ vadatā bhavataiva padavyatiriktaṃ vākyamaṅgīkṛtam । yathā khalu tantūnāṃ vikriyāviśeṣaḥ paṭo na tantumātram ।
tathā padānāṃ yo nirākāṅkṣatālakṣaṇo vikriyāviśeṣaḥ sa śakyaṃ, padātiriktamevetyata āha- tattaditi । tattadarthābhidhānena syānnirākāṅkṣatā ca sā । na tantūnāṃ paṭa iva padānāṃ nirākāṅkṣatā vikriyā । yena padātiriktaṃ vākyaṃ syāt ।
kinnāma śrotṛpuruṣadharma eva । jijñāsā khalvākāṅkṣā । nirākāṅkṣatā ca nivṛttajijñāsatvam । sā ca nirākāṅkṣatā padaiḥ syāditi padāni nirākāṅkṣāṇītyucyante ।
nirākāṅkṣatākāritvaṃ ca na padānāṃ vikriyāviśeṣaḥ । jijñāsitārthābhidhānamātreṇa taddhetutvāt । tasya ca svabhāvatvāt । tathāca jijñāsitārthānabhidadhati jijñāsāṃ nivartayanti padāni nirākāṅkṣāṇītyuktaṃ bhavati ।
jijñāsitārthābhidhānenaiva śroturnirākāṅkṣatā syādityetadupapādayati- apūrteriti । apūrtestāvadarthānāmākāṅkṣā pūrvamiṣyate । ānayetyevokte gavādipadaprayogātpūrvaṃ, yā kimi tijijñāsā sā tāvatāṃ jijñāsitānāmarthānāṃ karmādīnāmāpūrtergavādipadairanabhidhānāditi yāvat । etaduktaṃ bhavati ।
śābdī jijñāsā yāvatpadāni jijñāsitā thānnābhidadhati tāvanna nivartate । nivartate ca padaisteṣvabhihiteṣvityato anvayavyatirekābhyāṃ vijñāyate tattadarthābhidhānenaiva nirākāṅkṣatā syāditi । vākyāntyavarṇo varṇamāleti pakṣadvayamatimandamiti na dūṣitam । tathācoktaṃ purastāt ।
astu tarhi nirastavarṇapadavibhāgaṃ sphoṭākhyaṃ vākyamevānvayasya pratipādakam । padāni tu tadabhivyañjakatayopayujyanta iti pakṣa ityata āha- karmeti । karmakartṛkriyāṇāṃ tu pūrtau ko anyo anvayo bhavet । atra karmādigrahaṇamupalakṣaṇam ।
jijñāsitānāṃ padārthānāmityarthaḥ । anyonyasaṃsṛṣṭānāmiti śeṣaḥ । pūrtāvabhidhāne sati padairiti śeṣaḥ । anvayo bhavetpratipādanīya iti śeṣaḥ ।
etaduktaṃ bhavati । sphoṭamanvayasya pratipādakaṃ vadatā tatsadbhāve pramāṇaṃ vācyam । anvayapratītyanyathānupapattiriti cenna । padānāmeva saṃsṛṣṭārthapratipādakatvasambhavāt ।
naca tadatirikto anvayo nāmāsti pratipādanīyo yadarthaṃ sphoṭānveṣaṇamiti । evamanaṅgīkāre bādhakamāha- apūrtiriti । apūrtiścet padairuktaiḥ kiṃ nṛśṛṅgeṇa pūryate । anvayasyāpūrtiranabhidhānam ।
uktairiti padānāṃ pramitatvamabhipraiti । nṛśṛṅgeṇa sphoṭeneti tasyāprāmāṇikatvam । nṛśṛṅgatulyeneti pūryate abhidhīyate anvaya iti śeṣaḥ । idamuktaṃ bhavati ।
padavādinaḥ kalpanālāghavaṃ pramitānāṃ padānāmanvitār bhidhānasya kalpanāt । sphoṭavādinastu gauravam । yato niṣpramāṇakaḥ sphoṭastasyānvayapratipādakatvaṃ ceti dvayaṃ kalpanīyamiti । astu tarhi navīnābhihitānvayapakṣaḥ ।
yadi hi padāni padārthānpratipādyaiva nivartante padārthā evānvayaṃ bodhayantīti mataṃ tadā syādevoktadoṣaḥ । nacaivam । kintu padānyeva padārthapratipādanāvāntaravyāpārāṇyanvayaṃ bodhayantīti । maivam ।
tathā sati padānāṃ viramyavyāpāraprasaṅgāt । tataḥ ko doṣa ityata āha- vyāpāraścediti । vyāpāraścet punasteṣāmanuktāvapi kiṃ na saḥ । acetanānāmapi padānāṃ yadi punarvyāpāro viramyavyāpāro aṅgīkriyate tadā pṛcchāmo anuktānāmapi padānāṃ padārthādipratipādane vyāpāraḥ kuto na bhavatīti ।
uttaramāśaṅkate- ukta iti । ukte buddhisthatāhetoryadi vyāpāra iṣyate । bhāve ktapratyayaḥ । buddhisthatā buddhiviṣayatā ।
padāni hi jñātakaraṇāni na tu cakṣurādivatsattāmātreṇa । uktistu jñānopāvaya ityato anuktau jñātatvābhāvānna vyāpāra ityāśayaḥ । iti yadīṣyata iti sambandhaḥ । punaḥ siddhāntī pṛcchati- buddhisthatvāyeti ।
buddhisthatvāya yatnaṃ na kathaṃ kuryuḥ puraiva ca । padārthabodhanādivyāpārāya yatpadānāṃ jñātatvamāvaśyakam, tadarthaṃ tāni padānyukteḥ prāgeva yatnaṃ kathaṃ na kuryuriti ca tvāṃ pṛcchāmaḥ । uktiṃ vināpi buddhiviṣayatāyai kuto yatnaṃ na kuryuriti praśnārthaḥ । yadvā buddhiviṣayatvāya yaduccāraṇaṃ tadarthaṃ tūṣṇīṃ sthitaṃ kuto na prerayantīti ।
uttaraṃ śaṅkate- puruṣeti । puruṣādhīnatā teṣāṃ yadi । syādetadyadi padāni cetanāni syuḥ । nacaivam ।
ato vaktṛpuruṣāyattānyeva । sa yadoccāraṇena vyanakti tadā śrotṛbuddhisthāni bhūtvā padārthapratipādanādivyāpāravanti bhavanti । natu svayaṃ kimapi kurvantīti । evaṃ tarhyanvayabodhanarūpo api viramyavyāpāro na teṣāmupapadyata ityāha- paścācceti ।
paścācca sā samā । paścādanvayabodhane sā puruṣādhīnatā । etaduktaṃ bhavati । caitanye hi padānāmanvayabodhanāya samabhivyāhṛtānāmasmākaṃ na padārthapratipādanamātreṇa kṛtārthatā ।
ato anvayo apyasmābhiḥ pratipādanīya iti vimṛśya viramyavyāpāro yujyate । na caivam । anyathokta evātiprasaṅga iti । śrotānvayajñāne kāraṇamiti tu syāt ।
kintu kartaiva । tasya kāraṇaṃ tu vicāryate । ananvitābhidhāyīni padānyeva karaṇīkṛtya śrotā tatsmāritānāmarthānāmanvayajñānāya yatata iti cettatrāha- pumāneveti । pumānevānvayāyaiṣāṃ paścād yadi viceṣyate ।
ananvitābhidhānānāṃ sa evārthāntaroktiṣu । yatatāṃ । anvayaśabdena tajjñānamupalakṣyate । paścāt padaiḥ padārthasmaraṇānantaram ।
ananvitābhidhānānāṃ sāhāyyeneti śeṣaḥ । saḥ pumāneva । uktiśabdastatkāryajñānopalakṣaṇaḥ । anvayānabhidhāyibhirapi padairyadyanvayaṃ pratipadyate, tadā gavādipadairaśvādikamapi pratipadyetetyarthaḥ ।
śaṅkate- śabdeti । śabdaśaktiścet tatra naiva । gavādipadānāmaśvādau śaktireva nāsti tatkathaṃ taistatpratipadyatām । na cakṣuṣā śabdaṃ pratipādyata iti cedityarthaḥ ।
tarhi samaṃ prakṛte apītyāha- anvaye kathamiti । anvaye katham । anvaye śaktirahitaistaiḥ kathamanvayajñānāya yatetetyarthaḥ । yadyananvitamityādinoktamarthamupasaṃharati- taditi ।
tatkalpanāgurutvādidoṣeto abhihitānvayaḥ । anubhūtiviruddhaśca tyājya eva manīṣibhiḥ । tat tasmāt । tasyaiva vivaraṇaṃ kalpanetyādi ।
kalpanāgauravaṃ prathamasūtreṇa vyutpāditam । abhihitānvaya ityuktasamastapakṣopalakṣaṇam । kathamanubhūtivirodha ityata āha- kartṛśabde hīti । kartṛśabde hyabhihite dharmasāmānyavedanāt ।
viśeṣadharmamanvicchan kimityeva hi pṛcchati । kartṛgrahaṇaṃ sambandhimātropalakṣaṇam । viśeṣadharmamiti tajjñānam । devadatteneti kartṛvācini śabde prayukte śrotā kimiti pṛcchatīti tāvadavivādam ।
sa ca pacanādidharmaviśeṣajñānami cchanneva pṛcchati । viśeṣajijñāsā ca dharmasāmānyajñānādeva । naca tadā tasya dharmasāmānyajñānopāyo astyanyaḥ padāt । ataḥ padena dharmasāmānyānvitaṃ vastu pratipāditamiti jñāyate ।
kimiti praśno viśeṣajijñāsayetyetatkuta ityata āha- guṇeti । guṇakriyādidharmāṇāṃ viśeṣe kathite punaḥ । nirākāṅkṣo bhavedyasmāc । nirākāṅkṣo nivṛttajijñāsaḥ ।
tasmādviśeṣadharmamanvicchaktimityeva hi pṛcchatīti sambandhaḥ । etaduktaṃ bhavati । kartrādipadaśravaṇānantarabhāvī kimityādipraśno jijñāsāmūlaḥ । praśnatvātsaṃmatavat ।
sā ca jijñāsā dharmaviśeṣaviṣayā । taduktyā nivartamānatvā tsampratipannavat । viśeṣajijñāsā ca dharmasāmānyajñānapūvirkā viśeṣajijñāsātvātsaṃmatavat । sāmānyajñānaṃ cedametatpadajanyaṃ tadanantarabhāvitvātsaṃmatavaditi ।
padena padārthamātre abhihite avinābhāvabalena dharmasāmānyajñānamiti cenna । dṛṣṭapadaparityāgenādṛṣṭānumānakalpanānupapatteriti । etena viśeṣānvitābhidhānapakṣo api parāstaḥ । abhihitānvayādipakṣāṇāṃ tyājyatve prakṛte kimāyātamityata āha- śabdā iti ।
chabdā anvitavācakāḥ । sarve api śabdāḥ sāmānyenānvita svārthavācakā ityeṣa eva pakṣā grāhya ityarthaḥ । adhikaraṇasya sākṣātpratipādyamartamupasaṃharati- ata iti । ato anantaguṇātmaiko bhagavān ।
anantaguṇātmakatve api na tasyaikyaṃ vihanyate, nāpyekenābhinnānāmanantatvaṃ guṇatvaṃ cetyarthaḥ । taccetyānuṣaṅgika mupasaṃharati- eka eveti । eka eva tu । ucyate sarvavedaiśca ।
tuśabdena sakaladharmānvita iti sūcayati । । iti śrīmannyāyasudhāyāṃ ubhayavyapadeśādhikaṇam । । atha śrīmannyāyasudhāyāṃ parānandā dhikaraṇam । । oṃ paramataḥ setūnmānasambandhabhedavyapadeśebhyaḥ oṃ ।
parameśvarasyānandādayo guṇāḥ kiṃ laukikānandādisalakṣaṇāḥ kiṃ vā tadvilakṣaṇāḥ । ādye na tatra bahumānaḥ sambhavati । na dvitīyaḥ । prakārapramāṇābhāvāt ।
vimatā laukikasalakṣaṇā ānandādiśabdavācyatvāditi bādhakasadbhāvācca । anyathā tatrānandādiśabdapravṛttirna syāt । vyutpattyabhāvāt । atīndriyatvena tatropadeśā bhāve sādṛśyānumānasyaivānusaraṇīyatvāt ।
tasya cāsiddhatvāt । tataśca vedavedyatvaṃ na syādityasya samādhānārthamidamārabhyate । tatrāśaṅkitasakaladoṣaparihāro na sphuṭaḥ pratīyata ityato vyācaṣṭe- te ceti । paramataḥ setūnmānasaṃbandhabhedavyapadeśebhyaḥ ।
te cākhilavilakṣaṇāḥ । te guṇā na kevalaṃ guṇinābhinnāḥ kinnāmākhilebhyo laukikānandādibhyo vilakṣaṇāśca । kathaṃ vilakṣaṇā ityata āha- sarva iti । sarve sarvaguṇātmānaḥ sarvakartāra eva ca ।
ānando api jñānātmako jñānamapyānandātmakamityādi । na hyevamantaḥkaraṇapariṇāmabhedāḥ sukhādayaḥ । sarvakartāro jagatsṛṣṭayādikartāraśca । evaśabdenopacāraṃ vārayati ।
anyonyamabhede śabdānāṃ paryāyatvamanekatvābhāvaśca syādityata āha- tathāpīti । tathāpi saviśeṣāśca । parasparābhede api । tato noktadoṣa iti bhāvaḥ ।
anena vailakṣaṇyaprakāro darśitaḥ । pramāṇaṃ ca vakṣyate । tathācādyaṃ sūtradvayaṃ vyākhyātaṃ bhavati । bādhakaparihārārthaṃ sūtram oṃ buddhayarthaḥ pādavat oṃ iti ।
tadvayācaṣṭe- vidvaditi । buddhyarthaḥ pādavat । vidvadyvutpattito apica । taistaiḥ śabdaiśca bhaṇyante ।
api ca tathāpi taistaiḥ śabdaiśca bhaṇyante । kathaṃ vidvadvyutpa ttyanvitā । vidvāṃso hi sākṣātkṛtabhagavadguṇāḥ pūrvairvidvadbhirvyutpādayituṃ śakyante । aviduṣāṃ kathaṃ vyutpattiḥ ।
bhavitavyaṃ hi tayā । anyathā vidvattvasyaivānupapatterityata āha- yujyate ceti । yujyate copadeśataḥ । vidvadupadeśato aviduṣāmapi vyutpattiryujyate ।
atīndriye kathamupadeśa ityata āha- anyeti । anyānandādisādṛśyam । laukikānandādisādṛśyaṃ bhagavadānandādervidyate । tataśca yo asmadānandasadṛśo bhagavadguṇaḥ sa ānandādiśabdavācya ityādirupadeśo ghaṭate ।
tarhi pūrvottaravirodhaḥ syāt । prāk"te cākhilavilakṣaṇāḥ'; ityuktatvedānīmanyānandādisādṛśyābhyupagamādityata āha- ānukūlyādīti । ānukūlyādinā param । ānukūlyaṃ nirupādhipriyatvamānandasya ।
bodhātmakatvaṃ jñānasyetyādi । aparamalpatvāsthiratvādi । ānukūlyādeḥ pravṛttinimittasya sattvāttadāśrayeṇa vyutpatterapi sambhavādānandādiśabdapravṛttyupapattāvanumānamaprayojakamityuktaṃ bhavati । nanu vilakṣaṇeṣvānandādiṣu vilakṣaṇā eva śabdāḥ kuto na prayujyante ।
tathā sati tatra buddhipraveśābhāvaprasaṅgāt । alpatvādisādṛśyaṃ kuto netyata āha- pūrṇatvādīti । pūrṇatvādi mahat teṣāṃ vailakṣaṇyaṃ śrutau śrutam । śrutiṃ paṭhati- pūrṇa iti ।
pūrṇe aśeṣaniyantā ca sukhādutama ekakalaḥ । guṇorusamudāyo ayaṃ vāsudevaḥ sa niṣkaḷaḥ । vāsudevaśrutiḥ saiṣā guṇān vakti hareḥ parān । pūrṇaḥ pūrṇaguṇaḥ ।
sukhāduttamaḥ śobhanānandatamaḥ । ekalaḥ ekākī parānapekṣaḥ । suniṣkalaḥ sarvathā vibhaktāṃśavikalaḥ । harerguṇānparānvilakṣaṇānvaktīti ।
eteṣāmadhikaraṇānāmapavyākhyānaṃ na sthānato apītyatraiva nirākṛtamiti na punaḥ prakrāntam । । iti parānandā dhikaraṇam । । atha phaladānādhikaraṇam । । oṃ phalamata upapatteḥ oṃ ।
atrādau tāvatsvarganarakādikaṃ phalaṃ prāṇināmīśvarādeva bhavatīti śrutyupapattibhyāmupapāditam । tadākṣepārthaṃ sūtraṃ"dharmaṃ jaiminirata eva'; iti । tasyārthaḥ । īśvaraḥ phalakāraṇaṃ ceddharmādharmāvapekṣate na vā ।
neti pakṣe vaiṣamyādyāpattirvedāprāmāṇyaprasaktiśca । ādye kimīśvareṇa tadapekṣaṇīyenaiva karmaṇā phalasiddheḥ । anyathā gauravāpatteḥ । na cācetanatvopapattivirodhaḥ ।
nahi rājādiriva karma phalaṃ dadātīti brūmo yenācetanatvaṃ bādheta । kintu kāraṇamātram । naca śrutivirodhaḥ । phalakāraṇayordharmādharmayorīśvarakāritatvena tatstutaye tasya phalakāraṇatvopacārāditi ।
samādhānārthaṃ sūtram । oṃ pūrvaṃ tu bādarāyaṇo hetuvyapadeśāt oṃ । tenedamuktam । apekṣata eveśvaro dharmādharmau ।
naca tāvatā tayorevāstu phalahetuteti yuktam । dharmāderiveśvarasyāpi phalahetutayā śrutisiddhatvena tyāgāyogāt । bādhakābhāvena śruterupacaritārthatākalpanānupapatteḥ । gauravasyāprāmāṇikaviṣayatvāt ।
parasya brahmaṇaḥ karmaṇaścobhayorhetutve sāmyāpattirityapi na vācyam । yataḥ phaladāne parameśvaraḥ kartṛtvena karma tu kāraṇatvena puṇyena puṇyamityādau vyapadiśyate । karaṇaṃ ca kartṛprayojyamiti prasiddhameveti । tatredamāśaṅkayate ।
tathāpi karmāpekṣasyeśvarasya phaladāne anupacaritaṃ svātantryaṃ na siddhayati । tataśca na tasminbahumānātiśaya iti । etatparihāratvena pūrvapadaṃ vyākhyāti- sa eveti । pūrvaṃ tu bādarāyaṇo hetuvyapadeśāt ।
phalamata upapatteḥ । sa evāśeṣajīvasthanissaṅkhayānādikālikān । dharmādharmān sadā paśyan svecchayā bodhayatyajaḥ । kāṃścit teṣāṃ phalaṃ caiva dadāti svayamacyutaḥ ।
na te viśeṣaṃ kamapi preraṇādikamucyate । kuryuḥ kadāpi tenāyaṃ svatantro anupacārataḥ । anādikālatvaṃ ca pravāhāpekṣayoktam kāṃścit bodhayati savyāpārīkaroti svayameveti sambandhaḥ । līlayā karaṇīkaroti na tu tena vinā dātuṃ na śaknotīti bhāvaḥ ।
yadetadatroktaṃ dharmādharmadarśanaṃ tatpreraṇaṃ tatphaladānaṃ tadapreryatvādikaṃ ceśvarasya । tadeva vicāryamāṇaṃ tasminmahāntaṃ bahumānamutpādayiṣyati kimu samastapadārtha ityāśayavānkamarṇāṃ svarūpaṃ tāvatprapañcayati- karmāṇīti । karmāṇi tāni ca pṛthak cetanānyeva sarvaśaḥ । acetanaśarīrāṇi svakarmaphalabhāñci ca ।
pratyekaṃ teṣu cānantakarmāṇyevaṃvidhāni ca । tāni caivam । tānītyaśeṣajīvasthetyādyuktaviśeṣaṇāni । pṛthagityekaikadharmādharmādhiṣṭhā nabhūtāni muktavyāvṛttaye acetanaśarīrāṇītyuktam ।
tata eva svakarmaphalabhāñji ca । teṣu karmābhimāniṣu । evaṃvidhānīti cetanatvādyuktadharmavanti tāni teṣvapi karmasu vartamānāni । tataḥ kimityata āha- itīśasyeti ।
itīśasya nissīmā śaktiruttamā । evaṃbhūtānāṃ karmaṇāṃ darśanādimataḥ । uttamā pratibandhādirahitatvāt । karmaṇāmevaṃvidhatvaṃ kuta ityata āha- ekaiveti ।
ekaiva brahmahatyā hi varāhahariṇoditā । hariṇaiva na tvarvācīnena । varāhagrahaṇena vārāhapurāṇa iti sūcitam । uditā cetanatvādirūpeṇeti śeṣaḥ ।
tadeva darśayati- brahmapāreti । brahmapārastavenaiva niṣkrāntā rājadehataḥ । stotrasya tasya māhātmyād vyādhatvaṃ gamitā punaḥ । prāpya jñānaṃ paraṃ cāpa tathānyānyapi sarvadā ।
anantānyuditānyevaṃ prabhuṇā kapilena hi । saṃsāre pacyamānāni karmāṇyapi pṛthak pṛthak । anena samagramitihāsaṃ saṃkṣepeṇa smārayanti । vyādhatvādiprāptyā cetanatvādikaṃ gamyate ।
tathāśabdaḥ pramāṇasamuccaye । anyāni brahmahatyāyāḥ । pṛthak pṛthaguditāni । evaṃ cetanatvādinā ।
hīti sā ṅkhyaprasiddhiṃ darśayati । kathaṃ cetanatvādinā pratītisteṣāmityata uktam- saṃsāreti । pādārthamupasaṃharati-tasmāditi । tasmādanantamāhātmyaguṇapūgo janārdanaḥ ।
bhaktyā paramayā'rādhya iti pādārtha īryate । māhātmyaṃ śaktiḥ guṇā ānandādyāḥ । ārādhya upāsya ityuttarapādārthena saṅgatimasya sūcayati । । iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā ।
kṛtāyāṃ ṭīkāyāṃ viṣamapadavākyārthavivṛtau tṛtīyādhyāyasya dvitīyaḥ pādaḥ । । iti śrīmannyāyasudhāyāṃ tṛtīyādhyāyasya dvitīyaḥ pādaḥ । upāsanāsminpāda ucyata iti bhāṣyam । tatropāsanārthasyāsya pādasya kā pūrveṇottareṇa vā saṅgatirityato asya pādasya saṅgatiṃ vadanprasaṅgādetadadhyāyagatapādacatuṣyayasyāpyāha- vairāgyata iti ।
vairāgyato bhaktidārḍhyaṃ tenopāsā yadā bhavet । āparokṣyaṃ bhaved viṣṇoriti pādakramo bhavet । mīmāṃsāsādhyādvairāgyāttprāgeva bhakterbhāvyatvāddārḍhyamityuktam । yadāśabdo yasmādityarthe ।
tayāparokṣyaṃ bhavet । iti tasmāt । ayamarthaḥ । sādhanavicāro ayaṃ tāvadadhyāyaḥ ।
mokṣasādhanaṃ ca bhagavatprasāda eva । tatsādhanāni ca viṣayavairāgyaṃ bhagavadbhaktistadupāsanā tatsākṣātkāra iti catvāri । tāni ca na samakakṣyāṇi । kintvādau vairāgyaṃ sādhyam ।
tena bhaktiḥ । na hi heye rāgavata upādeye pramotpattirasti । dṛśyate tāvaditi cet । nāsau dṛḍha premā ।
ata evaṃ coktaṃ bhaktidārḍhyamiti । tena vairāgyeṇa bhaktidārḍhyena copāsā bhavet । na hyanyatra rāgavatastatra bhaktirahitasyādaranairantaryābhyāmanucintanamupapa dyate । upāsanayā cātidīgharkālamanuṣṭhitayā prasanno bhagavānātmānaṃ darśayati ।
yasmādevaṃ vairāgyādīnāṃ kramastasmāttadviṣayāṇāmeṣāṃ pādānāmapyayaṃ kramo bhavediti । evametadadhyāyagatānāṃ caturṇāmapi pādānāmānantaryalakṣaṇāṃ saṅgatimabhidhāya tatprasaṅgātprathamasūtramārabhyātītānāṃ sarveṣāmapi sūtrāṇāṃ parasparaṃ saṅgatiṃ vivakṣuḥ prathamasūtrārthaṃ tāvadanuvadati yuktita ityārabhya ācāryasampadetyantena । yuktito jñātavedārtho nirasya samayān parān । parasparavirodhaṃ ca praṇudyāśeṣavākyagam ।
adhyātmapraṇavo bhūtvā tasya sannihitatvataḥ । bahuyuktivirodhānāṃ bhānāt tatsahitaśruteḥ । virodhaṃ ca nirākṛtya śrutīnāṃ prāṇatastvagān । parihṛtya virodhāṃśca tatprasādānurañjitaḥ ।
dehakartṛtvamīśasya jñātvā tatpitṛtāsmṛteḥ । viśeṣasnehamāpādya sarvakartṛtvato adhikam । niṣpādya bahumānaṃ ca tadanyatrātiduḥkhataḥ । utpādyādhikavairāgyaṃ tadguṇādhikyavedanāt ।
sarvasya tadvaśatvācca dārḍhyaṃ bhakteravāpya ca । yatetopāsanāyaiva viśiṣṭācāryasampadā । tatra yatetopāsanāyaivetyanena brahmajijñāsā kartavyetyetadvayākhyātam । anyatsarvamapyathaśabdavyākhyānam ।
yadyapi saṅgatimātravivakṣayedamārabdham । tathāpi prāgathaśabdasyāvyākhyātatvāt tasya ca kevalasya vyākhyātumaśakyatvātsūtrārthānuvādaḥ kṛtaḥ । atītena sārdhenādhyāyadvayena yāvānartho mīmāṃsitastāvataḥ sāmānyato jñānādimattvamathaśabdasyārtha iti saṅkṣepaḥ । viśiṣyācāryasampadeti sarvatrānvayaḥ ।
tatra jñātavedārtha iti sarvavedānāṃ bhagavānevārtha iti jñānavānityanena prathamādhyāyaprameyamuktam । yaktita iti lyablopanimittā pañcamī । vedārthavirodhiyuktīḥ sāmānyato nirākṛtyeti dvitīyā dyapādasya । parānvaiṣṇavasamayādanyānsāṅkhayādisamayānsāmānyato nirasyeti dvitīyapādasya ।
parasparavirodhañceti tṛtīyacaturthayoḥ । caturthasya viśeṣo darśitaḥ । adhyātmaviṣayaśrutivirodhaparihārajñānasya caramatvopapādanāya tasyetyuktam । ādhyātmikā bhāvā mithyā samyagvā viditā bandhamokṣayorantaraṅgatāmaśnuvate ।
na tathā bāhyāḥ । prāṇatattvagānityanena caturthapādagatānāmeva mukhyaprāṇaviṣayāṇāmadhikaraṇānāṃ prameyamadhyātmetyanenaiva labdhametatkasmātpunarucyata ityato viśeṣeṇaitadbhāvyaṃ tatprasādāyattatvājjijñāsāyā ityāśayavatoktaṃ tatprasādeti । anurañcitaḥ samīcīnaḥ kṛta iti yāvat । dehakartṛtvamityādinā trivṛtkurvata ityadhikaraṇasya sarvakartṛtvata iti sarvakartṛtvaṃ vijñāya tataśca bhagavadbhaktimānbhūtvetyarthaḥ ।
atrāpi punarvacanasya tātparyaṃ pūrvavadavadheyam । atiduḥkhasādhanatvaṃ vijñāya । tadanyatra bhagavato anyatrādhikaṃ vairāgyamutpādyeti tṛtīyādyasya । ajijñāsūnāmapi kadācitkvacidvairāgyaṃ jāyate ato adhikamityuktaṃ atīti ca ।
tadguṇādhikyeti dvitīyasya । tadvaśatvāttadvaśatvaṃ vijñāya bhakteḥ prāk siddhatvāddārḍhyamityuktam । na caitatsarvamanupāsitagurorbhavatītyato viśiṣyetyabhihitamiti । kathamayamathaśabdasyārtha iti cet ।
ucyate । yadyapyathaśabdo anekārthaḥ । tathāpyarthāntarāṇāmatrāyogādānantaryārthaḥ parigṛhyata ityavivādam । ānantaryaṃ na yataḥ kutaśricadabhidhātavyam ।
vaiyarthyāt । kintu yena vinā na brahmajijñāsā bhavati yasmiṃśca sati bhavatyeva tadānantaryam । tathāvidhaṃ ca vedārthajñānādīti । kiñca jijñāsā nāma vicārāparaparyāyaṃ mananam ।
naca tacchravaṇamantareṇa sambhavatītyato yāvadarthajātamatra śāstre vicāryaṃ tāvataḥ śravaṇajanyaṃ jñānaṃ pūrvavṛttam । sati ca tasmiñjanmāntarānuṣṭhitasatkarmaṇaḥ satkulaprasūtasya sāttvikaprakṛtervairāgyādikamavaśyaṃ bhavatyeva । yattu parairnityānityavastuvivekaḥ śamadamādisādhanasampadihāmutraphalabhogavairāgyaṃ mumukṣutā ceti sādhanacatuṣyayaṃ pūrvavṛttamuktaṃ tadasmādukta evāntarbhavatītyaviruddham । uttamabhaktānāṃ mumukṣutā nāstītyācāryeṇa na saṅkīrtitā ।
etena jijñāsāsādhyasya vairāgyādestatsādhanatve anyonyāśrayatvaṃ syādityapi nirastam । sāttvikaprakṛteḥ satsaṅgavaśādīṣadvairāgyādimataḥ śravaṇena tadabhivṛddhau kṛtamananāderbhūyastadabhivṛddhiriti । evaṃ prathamasūtrārthamabhidhāya tena dvitīyasūtra saṅgatimāha- kartavyeti । kartavyā brahmajijñāsetyukte kimiti saṃśaye ।
ukte sati kimiti kartavyā prayojanābhāvānna kartavyeti saṃśayo bhavati । saṃśayaśabdenātra viparyayo abhidhīyate । mithyājñānatvasāmyāt । saṃśaye sati tatparihārāya janmādyasya yata ityāheti śeṣaḥ ।
yadvā kiṃ kartavyā na veti saṃśaye prayojanābhāvānna kartavyeti pūrvapakṣe ca satīti vyākhyeyam । ityāheti vakṣyamāṇenaiva sambandhaḥ । prathamasūtre ataḥ śabdena jijñāsāyā mokṣārthatvātkathaṃ punarāśaṅketyata āha- ata iti । ata ityudite apyasya viśeṣānuktitaḥ punaḥ ।
ataḥśabdena jijñāsāyā mokṣārthatve udite apyasya mokṣārthatvasya viśeṣānuktito hetoḥ punaḥ saṃśaya iti pūrveṇa sambandhaḥ । evaṃ tarhi janmādisūtreṇāpi naiṣā śaṅkā nivartate । tatrāpi mokṣaḥ samāsārthatayā vyākhyātavya eva । na tu viśeṣeṇokta iti cenna ।
pramāṇaviśeṣānuktita iti vyākhyānāt । etaduktaṃ bhavati । mokṣaprayojanatvādbrahmajijñāsākartavyetyataḥśabdenodite api punarāśaṅkā bhavatyeva । tatra pramāṇasyānuktatvāditi ।
evañced dvitīyasūtramapi kathametadāśaṅkāṃ nivartayet । na hyatrāyamarthaḥ pramāṇenopapādita ityatastadvayācaṣṭe- sṛṣṭīti । sṛṣṭibandhanamokṣādikartṛtvasya śrutatvataḥ । yato mokṣādidātāsāvato jijñāsya eva vaḥ ।
ityāha tat paraṃ brahma vyāsākhyaṃ jñānaraśmimat । śrutatvatoab asau mokṣādidātā । yataśca mokṣādidātāsāvato vo yuṣmākaṃ mumukṣūṇāṃ jijñāsya evetyetamarthaṃ janmādisūtreṇāhetyarthaḥ । ayamabhisandhiḥ ।
janmādyasya yata iti sūtre śrutamiti vākyaśeṣaḥ । tathāca parameśvarasya mokṣadātṛtve śrutiḥ pramāṇamityuktaṃ bhavati । kiñcātra mokṣadātṛtvaṃ pradhānam । sṛṣṭayādikartṛtvaṃ tu tatra hetutvenoktam ।
kevalavyatirekī cāyaṃ hetuḥ । tasya cāsiddhiparihārāya śrutatvamabhihitamiti । kṛtyānāṃ kartari veti va iti ṣaṣṭhī । nanu mokṣādikartṛtvasyetyādi katham ।
kartari ceti tṛjantena ṣaṣṭhayāḥ samāsapratiṣedhāt । tṛnnayaṃ tacchīlādau vihitaḥ । tena ca śritādiṣu gāmigamyādīnāmupasaṅkhayānamiti dvitīyāyāḥ samāsaḥ । jñānaṃ raśmaya iva jñānaraśmayaḥ ।
vyāptajñānavadityarthaḥ । apāṃ taratamo nāma"kaścana munirvyāpto babhūva'; iti pravādadarśanācchiṣyāṇāṃ sūtrakāre bhaktimāndyaṃ mā bhūdityato viśeṣeṇopādanam । jijñāsāyā mokṣasādhanatve pramāṇābhāvenākṣipte bhagavato mokṣasādhanatvasamarthanamasaṅgatamityata āha- yenaiveti । yenaiva bandhamokṣaḥ syāt sa ca jijñāsayā gataḥ ।
suprasanno bhavedīśo jijñāsāto asya muktidā । bandhānmokṣo bandhamokṣa । pañcamīti yogavibhāgātsamāsaḥ । ṣaṣṭhīsamāso vā ।
yena prasanneneti śeṣaḥ । gato jñātaḥ । gatyarthānāmavagatyarthatvāt । co yasmādityarthe ।
prasādamātrasya mokṣasādhanatvābhāvātsuśabdaḥ । asyeśasya jijñāsāsya jīvasya muktidā । etaduktaṃ bhavati । jijñāsā tāvanna sākṣānmokṣasādhanatvenāsmākamabhimatā ।
kintu prasanno bhagavāneva । sa cotkṛṣṭatayā jñātaḥ suprasanno bhavati । utkarṣajñānaṃ ca jijñāsayetyevamparamparayā । tatra bhagavato mokṣadātṛtvaṃ tāvatpramāṇaiḥ samarthitam ।
prasanna eva dadātītyutkarṣajñānātprasīdatīti jijñāsayotkṛṣṭatayā jñāyata iti ca lokata eva siddham । kiṃ tatra pramāṇopanyāsena । ato bhagavajjijñāsāya mokṣahetutvaṃ pramitamiti manyate sūtrakāra iti । nanu sthānāntare asya sūtrasyānyathāsaṅgatiruktā ।
satyam । satyāṃ tasyāmiyamaparātrokteti । tṛtīyasūtranivartyāmāśaṅkāmabhidhāya tatparihāratvena tat paṭhati- mokṣādīti । mokṣādidatvamīśasya kathamevāvagamyate ।
iti cecchāstrayonitvācchāstragamyo hi mokṣadaḥ । pradhānaṃ mokṣadātṛtvaṃ tatsādhanaṃ sṛṣṭayādikartṛtvaṃ ceśasyaiveti sambandhaḥ । kathamavagamyate । na kathañcit ।
anumānaistattadāgamaiścānyeṣāṃ tathāvagamāditi bhāvaḥ । iti cettatroktamiti śeṣaḥ । kathamidaṃ sūtrametadāśaṅkāyā nivartakamityatastadvyācaṣṭe- śāstragamyo hīti । mokṣagrahaṇaṃ sṛṣṭayāderapyupalakṣaṇam ।
yasmānmokṣādidaḥ puruṣaḥ śāstramātrasya viṣayo ato vedādikaṃ yaṃ tathāvidhaṃ pratipādayati sa eva tathā pratipattavyo nānumādinā kalpanīya iti । mokṣādidātuḥ śāstraikasamadhigamyatvaṃ kutaḥ । pariśeṣādityāśayavānpratyakṣagamyatvaṃ tāvaddūṣayati- pratyakṣeti । pratyakṣāvasitebhyaḥ syād yadi mokṣaḥ kathañcana ।
kimityanādisaṃsāramagnāḥ sarvā imāḥ prajāḥ । yadi mokṣādidātā pratyakṣaḥ syāditi yāvat । kathañcana tatsevādinā । tadā sarve'pi yuktāḥ syurityarthaḥ ।
mokṣadātuḥ pratyakṣatve kutaḥ sarvairmuktairbhāvyamityata āha- yasmāditi । yasmānniyamato duḥkhahāniḥ pratyakṣato bhavet । dhāvantyeva tamuddiśya rājādyamakhilāḥ prajāḥ । yasmātpuruṣāddhetoḥ ।
amumukṣutvānna dhāvantītyāśaṅkānivāraṇāya mokṣasvarūpaṃ vyākhyātaṃ duḥkhahāniriti । na hi ko api duḥkhī duḥkhaṃ na jihāsati iti sambhavati । pratyakṣataḥ pratyakṣagamyāt । rājādyamiti sambhāvanayoktam ।
dāridrayaduḥkhaṃ jihāsavo vadānyaṃ rājādyamiveti vā । anumānagamyatvaṃ dūṣayati- anumeti । anumānagamyato mokṣo yadi tasyānumaiva hi । dṛṣṭapūruṣavanmokṣadātṛtāṃ vinivārayet ।
tacchāstragamya evaiko mokṣado bhavati dhruvam । yadi kaścinmokṣadātṛtvenānumīyata ityarthaḥ । anumaiva puruṣatvādikā । anumānaṃ sapratipakṣatvānna tatra bhavatītyarthaḥ ।
āgamāstvāpteraniścayādasamarthā evetyāśayavānpariśeṣamupasaṃharati- taditi । tattasmānmokṣadaḥ puruṣo dhruvaṃ lokaṃ śāstragamya eva bhavediti yojanā । astvevaṃ tathāpi mokṣadatvena śāstragamyatvamanyeṣāṃ bhaviṣyati । tathā pratibhāsāditi caturthasūtrasya saṅgatiṃ sūcayaṃstattviti padadvayaṃ vyākhyāti- śāstreti ।
śāstragamyaśca nānyo asti mokṣadatvena keśavāt । mokṣadatvena śāstragamyaśca keśavādanyo nāsti । kintu sa eva kuta ityataḥ sautraṃ hetuṃ vyākhyāti- mokṣado hīti । mokṣado hi svatantraḥ syāt ।
svatantra eva hi mokṣadaḥ syādityanvayaḥ । svātantryeṇa samanvayaśca bhagavata eva nānyeṣām । yasya ca pratīyate śrutyādau sa eva bhagavānviṣṇuriti bhāvaḥ । paratantro mokṣadaḥ kinna syāditi cet ।
sa kiṃ svatantramanāśritya svayameva mokṣaṃ dadyāduta svatantramanyamāśritya । ādye doṣamāha- paratantra iti । paratantraḥ svayaṃ sṛtau । vartamānaḥ kathaṃ śaktaḥ paramokṣāya kevalam ।
paratantra eva । kevalaṃ parānapekṣayā । yadyasau svatantramanapekṣyaiva svabhaktamokṣāya śaktaḥ syāttarhi svātmānamapi mocayediti na saṃsārī syādityāśayaḥ । dvitīyaṃ dūṣayati- anyeti ।
anyāśrayeṇa yadyeṣa dadyānmokṣaṃ sa eva hi । tenānanusṛto mokṣaṃ na dadyādanyavākyataḥ । eṣo avāntareśvaro anyasya svatantrasya viṣṇorāśrayeṇa svabhaktāya mokṣaṃ dadyāditi yadyucyate tadā sa svatantrastena mumukṣuṇānusṛto asevito anyasyāvāntareśvarasya mama bhaktāya mokṣaṃ dehīti prārthanāvākyamātreṇa mokṣaṃ naiva dadyādityapi sambhāvitameva । tathā loke darśanāditi hiśabdaḥ ।
tataḥ kimityata āha- ata iti । atastadarthamapi sa jñeyo viṣṇurmumukṣibhiḥ । tadarthamapyavāntareśvarānmokṣaprāptyarthamapi sa svatantraḥ । tathāca bhagavajjijñāsāyā aparihāryatvādvayarthāvāntareśvarasya mokṣadatvakalpaneti bhāvaḥ ।
prakārāntareṇa hetuṃ vyācaṣṭe- yameveti । yamevaiṣa iti śrutyā tameveti ca sādaram । śāstrayonitvamasyaiva jñāyate vedavādibhiḥ । anena yamevaiṣa vṛṇute tena labhya iti śrutimupādatte ।
tameva ceti śrutyā । "tamevaṃ viditvāpi mṛtyumeti'; iti śrutiranenopāttā । "nānyaḥ panthā vidyate'; iti vākyaśeṣeṇādaro gamyate । mokṣadatvena śāstrayonitvamasya viṣṇoreva ।
anena śrutīnāṃ samyak sādaramanvayaḥ samanvaya ityuktaṃ bhavati । nanvetayoḥ śrutyoreṣa iti tamiti ca bhagavānucyata ityetatkutaḥ । prakaraṇādiparyālocanayā tadavadhāraṇam । tadidamuktaṃ vedavādibhiriti ।
atra śrutyantaramāha- ya enamiti । ya enaṃ viduramṛtā । "ya enaṃ viduramṛtāste bhavanti'; iti ca śrutyeti pūrveṇa sambandhaḥ । mīmāṃsārthamasyāḥ śruteḥ pṛthaggrahaṇam ।
atrainamityukto harirityetatkuta ityata āha- ityukta iti । ityuktastu samudragaḥ । ya enaṃ viduriti śrutau mokṣahetujñānatvenoktastu"yamantaḥ samudre kavayo vayanti'; iti samudraga uktaḥ । tacca harerliṅgamityarthaḥ ।
pramāṇāntaramāha- tadeveti । tadeva brahma paramamiti śrutyāvadhāritaḥ । ityukta iti vartate । "tadeva brahma paramaṃ kavīnāmiti'; śrutyā brahmatvenāvadhāritaḥ ।
etaduktaṃ bhavati । enamityukte brahmapadaśravaṇāttasya ca bhagavannāmatvādbhagavānevāyamiti jñāyate । yadyapi brahmapadasyānyatrāpi vṛttirasti tathāpyamukhyaiva । nacaivamatra śakyate grahītum ।
tadevetyavadhāraṇavirodhāt । idaṃ khalvasya mukhyato brahmatvamācaṣṭe । anyatra brahmaśabdavṛttimātrasya prāmāṇikatvena niṣedhānupapatteriti । yuktyantaramāha- yata iti ।
yataḥ prasūteti tataḥ sṛṣṭimāha । "yataḥ prasūtā jagataḥ prasūtiḥ'; iti śrutistato ya etamityuktānmūlaprakṛteḥ sṛṣṭimāha । naca mūlaprakṛteḥ kāraṇatvaṃ paramapuruṣādanyasya sambhavati । ato apyayaṃ bhagavāniti ।
etena mokṣādikartṛtvasya śrutatvata ityuktamapi vivṛtaṃ veditavyam । dvitīyaṃ hetuvyākhyānamupasaṃharati- tata iti । tato hariḥ । śāstrayonirnacānyo asti mukhyatastviti gamyate ।
mukhyata iti mokṣadatveneti yāvat । viṣṇorivānyeṣāmapi śāstrayonitvaṃ pratīyata iti yaduktaṃ tatparihārāthartvenāpi sautraṃ hetuṃ vyācaṣṭe- śāstreti । śāstrayonitvametasya jñāyate hi samanvayāt । anvaya upapattyādiliṅgam ।
yato vāco nivartante ityādiśrutibhirbrahmaṇo avācyatvamāśaṅkaya vācyatvamīkṣatyadhikaraṇe sādhyate । tadasaṅgatam । prāgvācyatāyā anuktatvāt । śāstrayonitvasya lakṣaṇādināpi sambhavādityato adhikaraṇaṃ saṅgamayituṃ saṃśabdaṃ vyākhyāti- samiti ।
samiti hyupasargeṇa paramukhyāthartocyate । paramamukhyārthatocyate । saṅkoce kāraṇābhāvāt । tataḥ kimityata āha- evamiti ।
evaṃ paramamukhyārtho nārāyaṇa iti śruteḥ । nirdhāraṇāya nāśabdamiti vedapatirjagau । evaṃ mokṣādidatvena nārāyaṇaḥ śruteḥ paramamukhyārtha ityasyārthasya nirdhāraṇāyeti sambandhaḥ । yasmātsamityupasargeṇa paramamukhyārthatocyate, evaṃ tasmātsaṅgatisadbhāvāt nāśabdamiti jagāviti vā ।
atrādhikaraṇe gatisāmānyāditi sūtram । tatprāgvācyatāsamarthanaparaṃ na bhavatīti na vyākhyātam । tasyedānīṃ saṅgatimāha- kathamiti । kathaṃ samanvayo jñeyaḥ svalpaśākhāvidāṃ nṛṇām ।
saṃśabdo dvayartho mukhyavṛttyeti sarvavedānāmiti ca । tatra dvitīyārtho atrākṣipyate । atra evaikādhikaraṇatvameṣāṃ sūtrāṇām । saṃśabdārthākṣepasamādhānasyaikatvāt ।
upakramādiliṅgairjagajjanmādikāraṇatvena parameśvare sarvavedānāṃ samanvayo na jñātuṃ śakyaḥ । kutaḥ । nṛṇāṃ svalpāyuḥ prajñādimatāṃ svalpaśākhāvedi tvasyaiva sambhavena sarvavedajñānāsambhavāt । vedānāmapi svalpatve śakyata eva tatsamanvayo jñātumasmadādibhirapītyata āha- vedā iti ।
vedā hyanantā iti hi śrutirāhāpyanantatām । anantā vai vedā iti śrutimanenopādatte । ādyo hiśabdaḥ śrautavaiśabdārthaḥ । dvitīyaḥ śruteḥ prasiddhatvaṃ dyotayati ।
apiḥ samuccaye । na kevalaṃ puruṣāḥ svalpavedavidaḥ । kintu vedā apyanantā iti । anantatā vedānāmiti śeṣaḥ ।
santu puruṣāḥ svalpavido vedāścānantāstathāpi kathaṃ samanvayajñānamaśakyamityata āha- ananteti । anantavedanirṇītirmahāpraḷayavāridheḥ । uttāraṇopamā । svalpaśākhāvidāmiti vartate ।
mahāpralayavāridheruttāraṇopameti gamakatvātsamāsaḥ । devadattasya gurukulamiti yathā । yo yadvākyaṃ svarūpato na jānāti sa tatropakramādyanusandhāya vākyārthamavadhārayatītyasambhāvitametaditi bhāvaḥ । etaduktaṃ bhavati ।
vimatāḥ puruṣā na sarvavedasamanvayajñānārhāḥ sarvavedājñatvāt । yo yadvākyaṃ na jānāti nāsau tatsamanvayamapi jānāti । yathā sammataḥ । vimatā na sarvavedavedanārhā alpaprajñādimattvāt yo yadapekṣayālpaprajñādimānnāsau tadveti yathā sammataḥ ।
vedā vā naitatpuruṣavedyāḥ । etatprajñādyatikrāntatvāt । ākṣepamupasaṃharati- ityasmāditi । ityasmānna jñeyo atra samanvayaḥ ।
atra viṣṇau । tataśca śākhāntare pratipādyāntaraśaṅkayā noktārthāvadhāraṇaṃ sambhavatīti bhāvaḥ । etatparihārārthatvena sūtramavatārayati- ityāśaṅketi । ityāśaṅkāpanodārthaṃ sa āha karuṇākaraḥ ।
āha gatisāmānyāditi sūtramiti śeṣaḥ । nanvasya sūtrasya ko arthaḥ । sarvābhiḥ śākhābhirutpādyāyā brahmāvagaterekarūpatvātsarvā api śākhāḥ paramapuruṣamekameva jagajjanmādikāraṇatvenāvagamayantīti na kvacida nyathāpratipādanaṃ śaṅkanīyamiti cet । nanvetadeva vedānāmanantatvena jñātumaśakyatvādupakramādibhistannirṇayo dūre nirasta ityākṣiptam ।
punastadevocyata iti kimanena kṛtaṃ syādityataḥ sūtrakṛto abhisandhimāha- aśakyeti । aśakyottaraṇatve api hyāgamāpāravāridheḥ । nirṇīyate mayaivāyaṃ romakūpalayodinā । madanyairiti śeṣaḥ ।
hiśabdena paropanyastaṃ pramāṇamabhyupaiti । uttāraṇaṃ pāragamanam । upakramādibhirnirṇayanamiti yāvat । udamudakamasyāstītyudī ।
bhūmavivakṣāyāminiḥ । samudra ityarthaḥ । romakūpe layodī yasyāsau tathoktaḥ । pralayasamudrasamāno api vedo madīyajñāne antarbhavatīti bhāvaḥ ।
etadeva vivṛṇoti- yadyapīti । yadyapyaśeṣavedārtho durgamo akhilamānavaiḥ । majjñānāvyākṛtākāśe prāpnoti paramāṇutām । avyākṛtākāśe paramāṇuriva majjñāne antarbhavati ।
bhūtākāśasya parimitatvādavyākṛtagrahaṇam । vivaraṇābhāve pūrvaślokoktaṃ kiñcidvyāhataṃ kiñciccāsaṅgataṃ pratīyeta । abhiprāyamupasaṃharati- itīti । iti prakāśayan viśvapatirāha prameyatām ।
nikhilasyāpi vedasya gatisāmānyamañjasā । uktaprakāreṇa nikhilyāpi vedasya svenāñjasā prameyatāṃ prakāśayansūcayangatisāmānyamāha na tu nirabhisandhiryenoktadoṣaḥ syāt । viśvapatiriti sarvavedavittve pramāṇam । nahi pālanīyamavidvānpālako bhavati ।
viśvāntargatāśca sarve vedā iti । etaduktaṃ bhavati sūtrakāreṇa । sarvavedajñānāsambhavena sarvavedasamanvayajñānaṃ kiṃ mānavādīnāmucyate uta sūtrakarturmama । ādye api kiṃ viśeṣato atha sāmānyato api ।
ādyo abhyupagamyata eva । dvitīye tu vakṣyāmaḥ । na tṛtīyaḥ । mama sarvajñatvenāsiddhayādiprāpteriti ।
evaṃ cedyadi kaścidanyaḥ sūtrakāravadviṣayāntare gatisāmānyaṃ brūyāttadā punaranirṇaya evetyata āha- ko nāmeti । ko nāma gatisāmānyamanantāgamasampadaḥ । jñānasūryamṛte brūyāt tamekaṃ bādarāyaṇam । jñānena sūyar iva jñānasūryaḥ ।
yathā sūryaḥ svatejasā viśvasya prakāśakastathāyaṃ jñāneneti । "vinā vātam'; ityādiprayogadarśanādvināyoga iva ṛte api dvitīyā bhavatyeva । idamuktaṃ bhavati । kiṃ sarvajño viparītaṃ gatisāmānyaṃ brūyāt ।
utāparaḥ । nādyaḥ । sarvajñoktyorvirodhāyogāt । yoge vā dvayoḥ sārvajñānupapatteḥ ।
dvitīye sampratipannasarvajñasūtrakāravacanavirodhānmithyādṛṣṭirvāpratārako vāsau syāditi kathamanirṇaya iti । astu bhagavataḥ sarvajñatvena gatisāmānyajñānaṃ, parasya tu kathaṃ yadarthamidaṃ śāstramityataḥ sūtrasyārthāntaramāha- anyo aṣīti । anyo apyalpamatiḥ śākhācatuṣpañcagataṃ vasu । jānannānumitatvena brūyāt tasya prasādataḥ ।
alpamatirapyanyastasya prasādataḥ śākhācatuṣpañcagataṃ vasu jānannanumitatvenānantāgamasampado gatisāmānyaṃ brūyāditi yojanā । yāsāṃ śākhānāmudāharaṇena sūtrakṛtā parameśvarasamanvayo abhihitastaddṛṣṭāntīkṛtya śākhātvādvipratipannaśākhānāmapi tatparatvānumānasambhavādanyeṣāmapi gatisāmānyajñānaṃ yuktamiti bhāvaḥ । anena gatisāmānyānumānāditi sūtraṃ vyākhyātamiti । nanu catuṣpañcaśākhāgatamiti vaktavyam ।
taddhitārthottarapadasamāhāre ceti saṅkhayāyā upasarjanatvāt । kaḍārāḥ karmadhāraya ityupasarjanasya paranipāto bhaviṣyati । vargārthau vā catuṣpañcaśabdau । prapañco yadi vidyeteti yathā ।
idamevāstu sūtravyākhyānaṃ śrotṛpratyāyanāṅgatvāt । na pūrvam । śaṅkānirāsāhetutvāt । na hi sūtrakāraḥ sarvajñatvāt sarvavedagatagatisāmānyaṃ vettītyetāvatānyeṣāṃ śaṅkā nivartata ityata āha- iti mukhyatayeti ।
iti mukhyatayāśeṣagatisāmānyavit prabhuḥ । pratijajñe dṛḍhaṃ yasmād devānāmapi pūryate । iti pratijajña iti sambandhaḥ । mukhyatayetyanumānādinā vināśeṣavedagatisāmānyavit ।
devānāmityuttamādhikāriṇām । apiḥ padārthe । śaṅketyarthaḥ । madhuno api syāditi yathā ।
pūryate nivāryate । ye sūtrakārasya paramāptatvaṃ jānantyuttamādhikāristeṣāṃ tadīyapratimāmātreṇa śaṅkā nivartata eveti tānprati pūrvavyākhyānam । anyānprati tu dvitīyam । tathā bhāṣyoktaṃ gatisāmānyaśruteriti tṛtīyaṃ ceti bhāvaḥ ।
nanvanayā pañcādhikaraṇyā vaktavyasyoktvatvātkimadhyāyaśeṣeṇetyataḥ prapañcyaprapañcanarūpāṃ saṅgatiṃ darśayannāha- ata iti । ato nikhilavedānāṃ siddha evaṃ samanvayaḥ । iti sujñāpitārtho api pṛthak cāha samanvayam । atītaprabandhenetyarthaḥ ।
pṛthag vistareṇādhyāyaśeṣeṇeti śeṣaḥ । tatra prathamapāde anyatra prasiddhānāṃ śabdānāṃ samanvayo abhidhīyate । dvitīye anyatra prasiddhānāṃ liṅgātmakānām । tṛtīye tatrānyatra prasiddhānāmubhayarūpāṇām ।
caturthe anyatraiva prasiddhānāmityuktam । tametaṃ kramamupapādayannāha- tatreti । tatra prathamato anyatra prasiddhānāṃ samanvayaḥ । śabdānāṃ vācya evātra mahāmalleśabhaṅgavat ।
tatra prathamādhyāye, prathamapāde, śabdānāṃ nāmātmakānām, atra viṣṇau । mahāmalleśabhaṅgena tulyaṃ vartate iti tathā । yathānekeṣu malleṣu pratyarthitayāvasthiteṣvapi bhagavatā kṛṣṇena pradhānatvāccāṇūrādimallānāmevādau bhaṅgo vihitastathetyarthaḥ । ubhayatra prasiddhānāṃ hi śabdānāṃ samanvaye anyatraprasiddhinivāraṇamātre yatno vidheyaḥ ।
anyatra prasiddhānāṃ tu bhagavati prasiddhirapyupapādanīyeti । tataḥ eteṣāṃ prādhānyam । liṅgātmakaśca dharmavacanā vyavadhānenānyabuddhiṃ janayanti । nāmātmakāstu sattvavacanāḥ sākṣādeveti tatsamanvaye yatnagauravamastīti liṅgātmakebhyo nāmātmakānāṃ prādhānyamiti ।
yadi prādhānyādanyatra prasiddhānāṃ nāmātmakānāṃ śabdānāṃ samanvayaḥ prathamapāde vaktavyaḥ syāttadā caturthaṣādoditasyānyatraiva prasiddhānāṃ śabdānāṃ samanvayasyeto api prādhānyātprāthamyaṃ bhavet । anyatra prasiddheranyatraiva prasiddhirbalīyasītyata āha- ita iti । ito atyabhyadhikatve api turyapādoditasya tu । turyapādoditasya samanvayasyeto pyabhyadhikatve apyasāvatrādhyāye prāthamyena naivodita iti sambandhaḥ ।
tattu samanvayāditi saṅkṣepeṇa tasyāpyatroktatvādañjasetyuktam । kuto nodita utsargasyāpavādaviśeṣasadbhāvāditi tuśabdaḥ । tamevāpavādahetuṃ darśayati- mahāsamanvaya iti । mahāsamanvaye tasmin nādhikāro akhilasya hi ।
brahmaivādhikṛtastatra mukhyato anye yathākramam । durgamatvācca naivātra prāthamyenodito añjasā । tarhi na vaktavya eva niradhikārikatvāt । nahi gāyamāno badhireṣu gāyatītyata uktaṃ brahmaiveti ।
naikādhikārikaṃ śāstramityato anya ityādyuktam । sarvādhikārisādhāraṇamarthamādāvabhidhāyāsādhāraṇaṃ paścādvakṣyāmītyāśayaḥ sūtrakārasya । tatra sādhāraṇe tvidaṃ tāratamyaṃ cintitamiti । durgamatvācceti hetvantaram ।
prathamaṃ buddhāvanārohādityarthaḥ । etaduktaṃ bhavati । brahmādīnāmeva tatra yadyapi mukhyādhikāritā । tathāpyasmadādīnāmīṣadadhikāro astyeva ।
naca mandānāmasau samanvayaḥ prathamaṃ buddhimadhirohati । sādhāraṇasamanvayajñānena vaidikavyutpattyanuraktā tu buddhiḥ krameṇa tatrāpyavataratīti । tataḥ kimityata āha- ata iti । ato anyatra prasiddhānāṃ śabdānāṃ nirṇayāya tu ।
pravṛttaḥ prathamaṃ devas । prādhānyādatiprādhānyānyasyopapāditatvāccetyarthaḥ । tuśabdo avadhāraṇe । tatrānandamayādhikaraṇasyādyatve hetuṃ sūcayannāha- tatreti ।
tatrānandādayo guṇāḥ । īśasyaiveti nirṇītāḥ śrutiyuktisamāśrayāt । tatra samanvayaprapañcane । prathamamityanuvartate ।
sarveṣu hi śubheṣu mūrdhābhiṣiktā ānandavijñānādayaḥ । ato māṅgalikaṃ ācāryastacchabdasamanvayamādāvāheti । antaradhikaraṇasyākāśādhikaraṇasya cānandamayādhikaraṇasaṅgatatve samāne kutaḥ krama ityatastatra hetuṃ sūcayannantaradhikaraṇatātparyamāha- devateti । devatāntaragāḥ sarve śabdavṛttinimittataḥ ।
viṣṇumeva vadantyaddhā । devatāḥ khalu jaḍebhyo mukhyāḥ । atastadvācināmākāśādijaḍavācibhya utkarṣaḥ । sarve śabdā addhā vacanavṛttyaiva nopacāreṇa ।
katham । śabdavṛttyoryogarūḍhyornimittānāṃ bahulaprayogādīnāṃ harau vidyamānatvāt । tatkimanyatra śabdānāṃ vṛttireva nāsti । yena viṣṇumevetyavadhāryata ityata āha- tatsaṅgāditi ।
tatsaṅgādupacārataḥ । anyadevān vadantīha viśeṣaguṇavaktṛtaḥ । viṣṇumeva paraṃ brūyur । upacāraprakāraśca prāgeva vivṛtaḥ ।
akṣādiśabdavadubhayatra sāmyena pravṛttiḥ kiṃ na syādityata āha- iheti । indrādiśabdā hi paramaiśvaryādiguṇānvadati । te ca bhagavata evāsādhāraṇā iti tameva paraṃ mukhyaṃ brūyuḥ । iha devatāntare ।
tathā neti śeṣaḥ । yadvā iha deveṣu tatsaṅgāditi pūrvatra sambandhaḥ । rūḍhinimittātiśayasyāpyetadupalakṣaṇam । uttarādhikaraṇeṣvapyevaṃ kramanimittādikaṃ svayamūhanīyamityāśayavānāha- evamiti ।
evamanye apyaśeṣataḥ । viṣṇumeva paraṃ brūyuriti vartate । anyatra prasiddhānāṃ nāmātmakānāṃ śabdānāmanantatvātkathaṃ pādaparisamāptirityāśaṅkāṃ nirākurvanprathamapādārthamanūdya dvitīyapādasya saṅgatimāha- ityanyatreti । ityanyatraprasiddhoruśabdarāśeraśeṣataḥ ।
jñāte samanvaye viṣṇau liṅgairhyeṣa samanvayaḥ । teṣāmanyagatatve tu na syāt samyak samanvayaḥ । ityevāśeṣaliṅgānāṃ brahmaṇyeva samanvayam । āha ।
samānanyāyasañcāraviṣayatvāditi bhāvaḥ । jñāte prathamapādena । śaṅkā jāyata iti śeṣaḥ । kathaṃ ।
prāyeṇa liṅgabalena hyeṣa nāmātmakaśabdasamanvayo abhihitaḥ । liṅgānāṃ cānyagatatvaṃ pratīyate । tataśca viruddhatavāttaiḥ pratītaḥ samanvayaḥ samyaṅ na syādeva । nahi kṛtakatvena nityatvajñānaṃ samyagutpadyate ।
itiśabdaḥ śaṅkāsamāptau । tatparihārāyānyatra prasiddhānāmaśeṣaliṅgānām । āha dvitīyapāde । nanvevaṃ tarhi yāni antastaddharmopadeśādityādau samudrāntasthatvādīni liṅgāni sādhanatvenoktāni teṣāmiha vicāraḥ karaṇīyaḥ ।
na caivam । kintu yānyuktāni na tāni vicāryante । yāni ca vicāryante na tānyaktāni । ucyate ।
sarvaśrutigatāḥ sarve apyanyatra prasiddhāḥ nāmātmakāḥ śabdā bhagavadviṣayā eva tatra tatra śrutaiḥ sarvairliṅgairiti hi prathamapādasyārthaḥ । tatra yāni liṅgānyasandigdhāni tāni vihāyetarāṇi vicāryanta iti ko virodhaḥ । ata evāśeṣata ityuktaṃ prāk । tṛtīyapadāsya prathamadvitīyābhyāṃ saṅgatimāha- ubhayeti ।
ubhayagatatvaṃ ca syādato liṅgaśabdayoḥ । iti saṃśayanuttyartham । bhagavattaditaraviṣayatvam । ato anyatra prasiddhānāṃ bhagavatparatvasya samarthanam ।
liṅgātmakānāṃ ca śabdānām । nanvanyavācitvanirāso api tatraiva netara ityādinā vihita eva । tatkathaṃ śaṅkodayaḥ । maivam ।
anyatra tātparyābhāvo hi netara ityādinā darśitaḥ । śaktistūbhayatra syādeva । tarhi ta eva punarvicāryāḥ । satmay ।
teṣveva yatra yatra vicāyaprāptiste vicāryante । yadā yatrānupapattyādīnāṃ sañcāraḥ sugamastanvihāyānyatrobhayagatatvaṃ śaṅketaiveti yuktamuktam । tathā ca tattvityavadhāraṇānupapattiriti śaṅkāśeṣaḥ । ityāśaṅkānivṛttyarthaṃ tṛtīyapādamārabdhavāniti śeṣaḥ ।
ityāheti vakṣyamāṇena vā sambandhaḥ । kathamiyamāśaṅkā tṛtīye parihṛtetyatastātparyamāha- ubhayatreti । ubhayatra pratītitaḥ । śabdānāṃ vartamānānāṃ saliṅgānāṃ viśeṣataḥ ।
samanvayo harāveva । harau taditaratra ca । pratītito na tu vastuto vartamānānāṃ saliṅgānāṃ śabdānāṃ nāmnāṃ liṅgānāṃ ca harāveva viśeṣataḥ paramamukhyayā vṛttyā tātparyeṇa ca samanvayaḥ । kuta ityata āha- yaditi ।
yannaivānyatra mukhyataḥ । śabdā liṅgāni ca । yadyasmādvartata iti śeṣaḥ । etadapi kuta ityata āha- yata iti ।
yato naivānyatra svatantratā । svatantratāstīti śeṣaḥ । svātantryābhāve api kuto anyatra śabdānāṃ mukhyavṛttyabhāva ityata āha- asvatantreṣviti । asvatantreṣu śabdasya vṛttiheturna mukhyataḥ ।
yato ato । nanvanyeṣāmasvatantratvātteṣu mukhyataḥ śabdapravṛttihetorguṇāderabhāvānmukhyataḥ śabdā na vartanta iti cet । mā vartiṣata । tathāpi viśeṣataḥ samanvayo harāvevetyetatkuta ityata āha- ata iti ।
itarasya mukhyārthatvābhāvādityarthaḥ । bhāvyaṃ khalu śabdasya mukhyārthena । anyathā tadapekṣasyāmukhyasyānupapatteḥ । tathāca dvayoḥ prasaktayorekasya mukhyārthatvānupapattāvitarasya mukhyārthatvamāvaśyakameva ।
yadadhīnāsta ityādinā yuktyantaramāha । yadadhīnāste śabdārthatvamupāgatāḥ । atyalpenaiva śabdasya vṛttihetuguṇena tu । ayo yathā dāhakatvaṃ sa eveśaḥ svatantrataḥ ।
mukhyaśabdārtha iti hi svīkartavyo manīṣibhiḥ । ityāha । te bhagavato anye padārthā bhagavadapekṣayātyalpenaiva śabdapravṛttihetunā guṇādinā yasminbhagavatyāyattāḥ santaḥ śabdāthartvamupagatāḥ sa bhagavāneveśo niravadhikaśabdapravṛttinimittatvāt । svatantratvataśca mukhyaśabdārtha iti hi svīkartavyaḥ ।
itareṣu śabdapravṛttinimittānyalpānyeva tānyapi bhagavadadhīnāni । bhagavati tu niravadhikaparādhīnāni cetyetadasiddhamityata uktaṃ manīṣibhiriti । śrutyādiparicayavadbhiḥ । yo yadadhīnaḥ śabdārthaḥ so amukhya itarastu mukhya ityatra dṛṣṭāntaḥ ।
ayo yathānyādhīnaṃ sad dāhakatvaṃ dāhakaśabdārthatvamupagatam ata eva dahatīti śabdastasminnamukhyo agnau tu mukhyastathetyarthaḥ । atretarasyāmukhyārthatvamanūdyata eveti na punaruktiḥ ka ityāha tṛtīyapādeneti śeṣaḥ । caturthapādasya saṅgatiṃ karoti- evañceti । evañca śabdānāṃ nārāyaṇasamanvaye ।
siddhe apyaśeṣaśabdānāṃ na kathañcana yujyate । virodhāvavaratvāderapi prāptiryato bhavet । iti ced । evañcetyasyaiva vivaraṇamatītena pādatrayeṇa keṣāñcicchabdānāṃ nārāyaṇasamanvaye siddhe apīti ।
aśeṣaśabdānāṃ nārāyaṇe samanvayo na yujyate । yaḥ pratijñāto duḥkhibaddhāvarādiśabdānāṃ karmādiviṣayāṇāṃ ca kathañcana yogena rūḍhyā vā pravṛttyanupapatteriti śeṣaḥ । katham । yato avarādiśabdavācyatve bhagavato avaratvāderdeṣasya prāptirbhavet ।
tasyāśca sarvapramāṇavirodhāt । karmakramādivirodhācceti । iti cettatra prativihitaṃ sūtrakāreṇeti śeṣaḥ । kathamityataḥ prathamādhikaraṇatātparyamāha- avaratvādīti ।
avaratvādi dvividhaṃ hyupalabhyate । avarādiśabdāpravṛttinimittamupalabhyate pramāṇaiḥ । hiśabdasteṣāṃ prasiddhiṃ dyotayati । kathaṃ dvividhamityata āha- parasyeti ।
parasyāvaratāheturyaḥ svayaṃ para eva san । so api hyavaraśabdārtho yathā rājā jayī bhavet । anyo avaratvānubhavī । svayaṃ para eva sanniti na pravṛttinimittakathanaṃ kintu svasyāvaratvābhāve apīti pradaśarnārtham ।
parasminnavaratvādidharmaniyantṛtvamekaṃ nimittamityarthaḥ । tasya pramitatvadarśanaṃ yatheti । paragatasya jayasya rājādhīnatvena yathā rājā jayiśabdavācyo bhavettathetyarthaḥ । avaratvānubhavī anvayo avaraśabdārthaḥ ।
avaratvādimattvamaparaṃ nimittamiti yāvat । etacca suprasiddhamiti na pramāṇamuktam । tataḥ kiṃ prakṛta ityata āha- tayoriti । tayoḥ pūrvo asti keśave ।
tayoḥ pravṛttihetvormadhye । tenāvarādiśabdavācyatva ceti śeṣaḥ । kutaḥ pūrva evāṅgīkriyate na dvitīya ityata āha- dvitīya iti । dvitīyo jīva evāsti ।
jīva iti jaḍasyāpyupalakṣaṇam । tathāca satīśvaratvahāniḥ syādityarthaḥ । adhikaraṇaphalamāha- svātantryāditi । svātantrānnaca dūṣaṇam ।
harer । paragatāvaratvādau svātantryasyaiva nimittatvāṅgīkārāddhareravaratvādikaṃ dūṣaṇaṃ na prasajyata iti । evamuttarādhikaraṇatātparyamapi vaktavyam । prathamādhyāyārthānuvādena dvitīyādhyāyasya saṅgatimāha- evamiti ।
evamaśeṣeṇa sarvaśabdasamanvaye । ukte virodhahīnasya syāt samanvayatā yataḥ । ato aśeṣavirodhānāṃ kṛteśena nirākṛtiḥ । sarvaśabdārthavivaraṇamaśeṣeṇeti ।
ukte sati dvitīye aśeṣavirodhānāṃ nirākṛtirīśena kṛteti sambandhaḥ । virodhahīnasyaiva samanvayasya । samanvayāvirodhābhyāṃ sañjāte vastunirṇaye । tṛtīyādhyāyasya saṅgatimāha- samanvayeti ।
kiṃ mayā kāryamityeva syād buddhiradhikāriṇaḥ । tadarthayoradhyāyayorupalakṣaṇametat । vastunirṇaye brahmanirṇaye । kiṃ mayā kāryamiti ।
ayamarthaḥ । yadyapi brahmavicāraḥ kartavya ityuktam । kṛtaścāsau । tathāpi sādhanaphalavicārasahitasya brahmavicārasya kartavyatayoktatvātkṛtabrahmavicārasyādhikāriṇo yanmayā kāryaṃ sādhanaṃ tatkiṃ kathambhūtamiti ।
buddhiḥ syāditi । phalaviṣaye kuta evaṃ buddhirna syāditi cetsyādeva । kintu phalāpekṣayā sādhanasya pūrvabhāvitvāttadviṣayaivādau syāt । tadidamuktamevaśabdena ।
tadarthaṃ tṛtīyo adhyāyaḥ pravṛtta iti śeṣaḥ । etadgatānāṃ trayāṇāṃ pādānāṃ prāguktāmeva saṅgatiṃ sphuṭīkaroti- tatreti । tatra bhaktividhānārthamabhaktānarthasantatau । uktāyāṃ bhaktidārḍhyāya prokte aśeṣaguṇoccaye ।
vaktavyopāsanā nityaṃ kartavyetyādareṇa hi । tatra tṛtīye adhyāye । bhaktividhānārthaṃ bhaktyutpādanārthaṃ vairāgyārthamiti yāvat । abhaktānāṃ kāmyārthakarmiṇāṃ pāpināṃ dveṣiṇāṃ ca ।
uktāyāṃ prathamapādena । aśeṣaguṇocyate parameśvarasya prokte dvitīyena । upāsanāsminpāde vaktavyāvasaraprāptā । nanūpāsanāyāṃ ko bhakterupayogo yatastadānantaryasyetyata āha- nityamiti ।
yasmādupāsanā nityamādareṇa kartavyā । ādaranairantaryābhyāmeva saṃskārātiśayasyotpādāt । ādaranairantarye copāsanāyāṃ nābhaktasya bhavataḥ । iti tasmādidānīmupāsanā vaktavyeti sambandhaḥ ।
evaṃ tarhyupāsanaiva vicāraṇīyā । sarvaśāstraparijñānaṃ prathamādhikaraṇe kasmādvicāryata ityata āha- seti । sopāsanā ca dvividhā śāstrābhyāsasvarūpiṇī । dhyānarūpā parā caiva ।
yā vaktavyatayāvasaraprāptā sā copāsanā dvividhaiva । na tvekarūpaiva । katham । ekā śāstrābhyāsasvarūpiṇī ।
parā ca dhyānarūpā । ato yuktaḥ prathamādhikaraṇasyātrāntarbhāvaḥ । tathāpyayaṃ kramaḥ kutaḥ । dhyānasya śāstrābhyāsasādhyatvāt ।
tadidamuktaṃ pareti । dhyānasamādhyoranatibhinnatvaddhayānaśabdena samādhirapi gṛhyate । dhāraṇāpratyāhāraprāṇāyāmā'sanayamaniyamānāmapyupāsanābhedānāṃ sattvātkathaṃ dvaividhyamityata āha- tadaṅgamiti । tadaṅgaṃ dhāraṇādikam ।
tasya dhyānasyāṅgameva natu svatantramupāsanam । yogaśāstre caitatspaṣṭamavagantavyam । śāstrābhyāsasya dhyānāṅgatve api svatantropāsanatvaṃ cāsti । brahmasākṣātkārahetutvāt ।
cittavṛttinirodhā cca । "athavā satataṃ śāstravimarśena bhaviṣyati'; iti । kimato yadyupāsanāvasaraprāptā dvividhā ceti । tatrāha- tatheti ।
tathobhayātmakaṃ caiva pāde asmin bādarāyaṇaḥ । āhopāsanamaddhava vistarācchrutipūrvakam । tathā tasmādavasaraprāptatvāt । asminneveti sambandhaḥ ।
upāsanameveti ca । tena pareṣāmidānīṃ tu prativedāntaṃ vijñānāni bhidyante na veti vicāryata iti pādārthakathanaṃ nirākaroti । tathāhi । kiṃ bhedābhedau, virodhāvirodhau, uta vilakṣaṇatvāvilakṣaṇatve ।
nādyaḥ । gatārthatvāt । dvitīye brahmaṇo akhaṇḍatvena prāptyabhāvaḥ । saguṇabrahmaviṣayā prāṇādiviṣayā ceyaṃ cinteti cenna ।
prakṛtaviṣayaprayojanaviruddhatvenākartavyatvāditi । addhā upayuktaprameyeṇa saha । ata eva vistarāt । anena keṣāñcidadhikaraṇānāmanantarbhāvaśaṅkā nirākṛtā bhavati ।
śrutigrahaṇamupalakṣaṇam । atra saṅgatikathanaprastāve api keṣāñcitsūtrāṇāmarthavyākhyānaṃ saṅgatisamarthanārthameveti na doṣaḥ । evaṃ saṅgatimabhidhāyaitatpādādhikaraṇeṣu pūrvapakṣayuktīḥ siddhāntayuktīśca saṅgraheṇāha- pṛthagdṛṣṭirityādinā । pṛthagdṛṣṭiraśakyatvamanirṇītiḥ samuccayaḥ ।
viśeṣadarśanaṃ kāryalopo nānoktirāśutā । vibhramo apākṛtirliṅgamanavasthāviśeṣitā । aprayojanatā cātiprasaṅgo adūrasaṃśrayaḥ । viśiṣṭakāraṇaṃ ceṣyā dṛṣṭavairūpyamunnatiḥ ।
anuktiraprayatnatvaṃ dṛḍhabandhaparābhavau । puṃsāmyaṃ prāptasantyāgaḥ kāraṇānirṇayo bhramaḥ । viśeṣadarśitā'lāpo guṇasāmyaṃ pṛthagdṛśiḥ । agamyavartma sandhānamiṣṭaṃ phalamakalpanā ।
śuddhavairūpyamaṅgatvamaviśeṣadṛśiḥ kriyā । yuktayaḥ pūrvapakṣasthāḥ sujñeyatvaṃ vidhikriyā । māhātmyamalpaśaktitvaṃ yathāyogyaphalaṃ bhavaḥ । phalasāmyaṃ viśeṣaśca guṇādhikyaṃ pradhānatā ।
yathāśaktikriyā sandhiḥ pramāṇabalamānatiḥ । kāraṇaṃ kāryavaiśeṣyaṃ svabhāvo vastudūṣaṇam । pratikriyāvirodhaśca pratisandhiranūnatā । saṃskārapāṭavaṃ svecchāniyatirvastuvaibhavam ।
viśeṣoktiramānatvaṃ prādhānyaṃ prītirāgamaḥ । susthiratvaṃ kṛtaprāptiranādiguṇavistaraḥ । sādhanottamatā nānādṛṣṭiḥ śiṣṭiranūnatā । avighnatvavirodhau ca guṇavaiśeṣyamāgamaḥ ।
siddhāntanirṇaye hyetā yuktayo avyāhatāḥ sadā । avyāhatāḥ sadeti siddhāntayuktitvasamarthanam । । iti nyāyamālāsthalāni । । atha sarvavedā dhikaraṇam ।
। oṃ sarvavedāntapratyayaṃ codanādyaviśeṣāt oṃ । atra dhyānopāsanārthibhiḥ kiṃ svaśākhā evādhyayanaśravaṇamananairjñātavyāḥ kiṃ vā sarve api vedā iti saṃśaye śākhābhedasya suprasiddhatvādanyathā tadanupapatteḥ prathamapakṣa eva jyāyāniti prāpte siddhāntitam sarvavedāntapratyayamiti । tatra sarvaśabdo asaṅkucitavṛttiriti pratītinirāsāya vyācaṣṭe- yaśaśaktīti । sarvavedāntapratyayaṃ codanādyaviśeṣāt ।
yathāśaktayakhilān vedān vijñāyopāsanaṃ bhavet । vijñāyāvasthitasyetyadhyāhārātsamānakartṛkatāsiddhiḥ । upāsanaṃ kurvāṇo bhavediti vā । upāsanaṃ kurvīteti vā ।
bhavedityasyottaravākye anvayaḥ । atra yathāśaktyakhilānvedānvijānīyādityeva vaktavyam । tathāpyatrocyamānaṃ sarvaparijñānaṃ dhyānopāsanāṅgamiti daśaryitumevamuktam । tataśca paretyuktaṃ vivṛtaṃ bhavati ।
yathāśruta evārtho astu kiṃ viśeṣeṇenetyata āha- tatreti । tatrākhilasya vijñaptiḥ samyag brahmaṇa eva hi । tadanyeṣāṃ yathāyogyamakhilajñaptiriṣyate । tatropāsakeṣu yasmātsamyagakhilasya vedasya vijñaptirbrahmaṇa eva yuktā bhavennānyeṣāṃ tasmādanyeṣāṃ yathāyogaṃ yathāśaktyevākhilajñaptireṣyavyā ।
etaduktaṃ bhavati । sarvādhikārisādhāraṇaṃ tāvadidaṃ sūtram । codanādyaviśeṣādiyuktibhistadavagamāt । saṃśayapūrvapakṣāsaṅgatatvaprasaṅgācca ।
naca sarveṣāṃ sarvavedavijñānaṃ sambhavati । vedānāmanantatvāt । alpaprajñādimattvāccā puṃsām । tato yuktamuktamiti ।
yadvā prathamavākya eva bhavedityanenaivaiṣo abhihitaḥ । yasmādevamevopapannaṃ bhavediti । tataḥ kasya kīdṛśī śaktiriti jijñāsāyāmidaṃ vākyam । hiśabdaḥ prasiddhau ।
yogo yogyatā । jñaptirjñaptiśaktiḥ । upāsanāyogyatāsamanvaye khalvatra sarvavijñānamucyate । nacālpavedajñasya sā bhavati ।
"sarvaiśca vedaiḥ paramo hi devo jijñāsyo asau nālpavedaiḥ prasiddhayet'; ityādiśruteḥ । ataḥ sarvaśabdo mukhyārtha eva vyākhyātavyaḥ । ata eva yadyapyasmadādīnāmasmiñjanmani sarvavedajñānamasambhavi । tathāpi tādṛśaṃ janma kalpanīyaṃ yatredaṃ sambhavatītyata āha- tāvateti ।
tāvatopāsane yogyo bhavedevākhilaḥ pumān । yathāśakti vijñānamātreṇa । ayamabhisandhiḥ । dhyānopāsane vedajñānasya kathamupayogaḥ ।
dhyeyājñāne dhyānāyogāditi cet । tarhi sarveṣāṃ sarvavedārthadhyānābhāvasya vakṣyamāṇatvānna sarvavedajñānamupayuktam । satyam । tathāpyadhigataikaśākhasya śākhāntare anyathoktiśaṅkayā dhyānāsambhavātsarva parijñānamāvaśyakamiti cenna ।
gatisāmānyānumānenaiva śaṅkānirāsasyoktatvāt । anyathā parasparavirodhena vedāprāmāṇyāpatteḥ । tataḥ śrutiryathāśaktītyeva vyākhyeyeti । yathāśakti vedajñānaṃ bhagavadupāsanopayuktaṃ na sarvavedajñānāvaśyambhāva ityatra purāṇavākyamapi paṭhati- mahattvasyeti ।
mahattvasya paraṃ pāraṃ viditvaiva janārdanaḥ । stoṣyatāmeti tuṣṭatvamiti nāstyeva nārada । kintu niścalayā bhaktayā hyātmajñānānurūpataḥ । yaḥ stoṣyati sadā bhaktastuṣyastasya sadā hariḥ ।
ityādivākyasandarbhād yathāyogyākhilajñatā । mahattvasya paraṃ pāraṃ viditveti sarvavedajñatvamucyate । vedena vinā bhagavanmahattvasya jñātumāśakyatvāt । stoṣyatāmiti dhyānasyāpyupalakṣaṇam ।
samānanyāyatvāt । nāstyeveti niyamaniṣedhaḥ yathāyogyākhilajñatā dhyānopayoginīti vijñāyata iti śeṣaḥ । yathāyogyeti katham । avyayībhāvasya napuṃsakatvena yathāyogyamiti bhāvyam ।
satyam । yathāyogyākhilajñateti samāso ayamityadoṣaḥ । yadvā yathā yādṛśī yogyā tathaiveti bhinne evaite pade । nanvatrātmajñānamevopāsanopayogitvenocyate ।
natu yathāśaktijñānam । ato na prakṛtopayogīdaṃ vākyamityata āha- ātmeti । ātmajñānānurūpatvaṃ yathāśakti vicāraṇāt । atropāsanasyātmajñānānurūpatvaṃ nāma yathāśakti vedavicāraṇādbhāvitvameva ।
anyathā vākyasyāsaṅgatatvaprasaṅgāditi bhāvaḥ । sarvajñānaniyame nirākṛte kintvityāśaṅkāyāṃ yathāśaktijñānaṃ hi vaktavyam । na tvātmajñānam । nahi parajñānaṃ prāṅ nirākṛtam ।
tasmādātmajñānaṃ nāmātmayogyaṃ jñānamityeva vyākhyeyamiti । kutaḥ savarvedajñānamityataścodanādyaviśeṣādityuktam । tatra śākhābhedasya suprasiddhatvāccodanādikamapi viśeṣaniṣṭhaṃ vyākhyātamityato yuktyantaramāha sūtrakāraḥ oṃ svādhyāyasya tathātvena hi samācāre adhikārācceti oṃ । tatra hīyantaṃ vyācaṣṭe- veda iti ।
svādhyāyasya tathātvena hi samācāre adhikārāc ca savavac ca । vedaḥ kṛtsno adhigantavyaḥ svādhyāyādhyayanaṃ bhavet । ityādivākyavaiyarthyamanyathā na nivāryate । anena"vedaḥ kṛtsno adhigantavyaḥ sarahasyo dvijanmanā'; iti smṛtimupādatte ।
svādhyāyādhyayanaṃ kartavyaṃ bhavedityanena"svādhyāyo adhyetavyaḥ'; iti śrutim । anyathā svasvaśākhāmātrajñānāṅgīkāre । etaduktaṃ bhavati । svādhyāyasya svādhyāyavidhestathātvena sāmānyataḥ sarvavedādhyayanavidhāyakatvena hetunā sarvajñānamaṅgīkaraṇīyam ।
adhyayanasyārthajñānaparyantanāsthiteḥ । svasvaśākhāmātrajñānāṅgīkāre cāsya vidhervaiyarthyāpatteḥ । naca vācyaṃ śākhābhedasya prasiddhayā svādhyāyapadakṛtsnapadadarśanāt । śākhābhedasyāśaktinimittatvopapatteriti ।
nanu śrutyantaraṃ hiśabdena smṛtiḥ sūtrakṛtopāttā tatkathamatra viparyayaḥ । ucyate । ākāṅkṣākrameṇa sūtram । vyākhyānaṃ tūpodghātaprakriyayeti na virodhaḥ ।
śrutismṛtibalādeva yathāśakti savarvijñānasyaiva niśśaṅkatāhetutvaṃ kalpyate । bhūyodarśanaṃ cānumānāṅgamiti suprasiddham । āha nādhyayanavidhiprayuktamadhyayanam । kintvadhyāpanavidhiprayuktameva ।
adhyayanavidherniyojyarahitatvāt । nahyatra svargakāmo yajetetivatkaścinniyojyaḥ śrūyate । nāpi viśvajidādāviva kalpayituṃ śakyate । adhyāpanavidhinaivādhyayanasiddhau kalpakābhāvāt ।
nacādhyāpanavidhirapi niyojyarahita iti vācyam । ācāryakaraṇakāmasya tatra niyojyatvāt । naṣṭavarṣaṃ brāhmaṇamupanayītetyātmanepadaśravaṇāt । "sammānanotsañjanācāryakaraṇajñānabhṛtivigaṇanavyayeṣu niyamaḥ'; ityācāyarkaraṇe nayaterātmanepadavidhānāt ।
tamadhyāpayītetyupanayanādhyāpanayorekakartṛkatāpratīteḥ । na hyadhyāpanamadhyayanena vinā bhavatīti svasiddhaye parā lakṣaṇenopādānopādānenādhyāpanavidhirevādhyāpanavidhirevādhyayanaṃ prayuṅkte । kiñcādhyayane sati vidhijñānaṃ tataścādhyayanamitītaretarāśrayatvaṃ syāt । ato naitadvākyodāharaṇamatra saṅgatamiti ।
ucyate । syādevaṃ yadyadhyāpanavidhiprayuktamadhyayanaṃ syāt । nacaivam । adhyāpanasya jīvīkārthatvāt ।
trīṇi karmāṇi jīviketi vacanāt । adhyayanasya ca nityatvāt । "yo anadhītya dvijo vedān'; ityakaraṇe pratyavāyaśravaṇāt । naca nityamanityena prayujyate ।
kiñcaikasya māṇavakasyādhyāpanena caritārthatve māṇavakāntarasyānadhyayanaprasaṅgaḥ । yo yenopanītaḥ sa tenādhyāpanīya iti cet । tarhyupanāyake parete adhyayanābhāvaḥ syāt । yatpunaritaretarāśrayatvamuktaṃ tat prātaḥsandhyāmupāsītetyādāvapi samānam ।
ayamapyācāryasyaiva vidhiḥ । śaucācārāṃśca śikṣayedityāderiti cenna । ācārye parete tadabhāvāpātāt । ato adhyayanādividhiṃ vṛddhāḥ kathañcinmāṇavakaṃ bodhayantītyaṅgīkāryamityalam ।
samācāredhikārācca ityetadvayācaṣṭe- adyāpīti । samācāre adhikārāc ca । adyāpi tena devādyāḥ śṛṇvate manvate sadā । dhyāyanti ca yathāyogaṃ ।
yataḥ sarvavijñānamāvaśyakam । tenaiva hi kāraṇena devādyā adyāpi śravaṇamanane kurvanti sadā dhyāyanti ca । anyathā mahāmatīnāṃ teṣāmekaikaśākhāśravaṇāderalpīyasaiva kālena kartuṃ śakyatvenādyāpi tatkaraṇaṃ na syāditi । yathāyogaṃ yathāśaktīti pratyekaṃ viśeṣaṇam ।
śṛṇvanta ityātmanepada uktam । samācāraccetyevokte devādīnāṃ vedādhikāritvābhāvātkathametadityato devatādhikaraṇanyāyaṃ mā vismārṣīriti sūcayituṃ sūtrakṛtā samācāre adhikārāccetyuktam । yadi brahmasākṣātkāravanto api devādyāḥ śravaṇādyanutiṣṭhanti tarhi tasya niravadhikatvaṃ prasaktamityata āha- tathāpīti । tathāpyā vastunirṇayāt ।
śravaṇaṃ mananaṃ caiva kartavyaṃ sarvathaiva hi । yadyapi sūtrakāreṇa devādyācāraḥ pramāṇīkṛtastathāpi, vastu parabrahmādikam । nirṇayo yathārthaḥ parokṣo niścayaḥ । prathamasyaivaśabdasyāvastunirṇayādeveti sambandhaḥ ।
vastunirṇayahetutvācchravaṇāderiti hiśabdātharḥ । vastunirṇayaparyantaṃ śravaṇamanane kartavye ityasat । nirṇīte apyarthe punaḥ kāraṇāntaropanipātena saṃśayādyutpādasya darśanena vastunirṇayasyāvadhārayitumaśakyatvādityata āha- matīti । matiśrutidhyānakālaviśeṣaṃ gururuttamaḥ ।
vetti tasyoktimārgeṇa kurvataḥ syāddhi darśanam । matirmananaṃ śrutiḥ śravaṇam । uttamaḥ śiṣyayogyatābhijñaḥ । kurvataḥ śravaṇādikam ।
darśanaṃ brahmasākṣātkāḥ । etaduktaṃ bhavati । brahmadarśanārthaṃ hi śravaṇādikam । naca tadyathākathañcidanuṣṭhitaṃ tatsādhanam ।
kintu śiṣyayogyatābhijñagurupradānapūrvakameveti vakṣyati । atastādṛśo gurureva śravaṇādikālaviśeṣamupadekṣyati । yataḥ paraṃ kāraṇaśatopanipāte api na saṃśayādyutpādaḥ syāditi । devādyāḥ śravaṇādikamadyāpi kurvantīti na yuktam ।
syāddhi darśanamiti śravaṇādestattvadarśanasādhanatvasyoktatvāt । devādīnāṃ ca tattvadarśanasyautpattikatvāt । yathoktam"naiva devapadaṃ prāptā brahmadarśanavarjitāḥ'; ityādi । naca prāptasādhyaḥ sādhanamutiṣṭhatītyata āha- śravaṇamiti ।
śravaṇaṃ dṛṣṭatattvasya mananaṃ dhyānameva ca । viśeṣānandasamprāptyā । dṛṣṭatattvasyāpi puṃsaḥ śravaṇaṃ mananaṃ dhyānaṃ ca viśeṣānandasamprāptyai yujyata eveti yojanā । evaṃ tarhi śravaṇāderdarśanasādhanatvoktirvyāhanyata ityata āha- anyasyeti ।
anyasyaitāni dṛṣṭaye । adṛṣṭatattvasyaitāni śravaṇādīni dṛṣṭaye bhavanti । yathā khalu samuccayavādināṃ jñānātpūrvāṇi karmāṇi jñānārthīni । tataḥ parāṇi tu mokṣārthāni ।
yathā ca sakāmāni karmāṇi saṃsārakāraṇāni niṣkāmāni tu jñānakāraṇāni । tathā śravaṇādīnyadṛṣṭatattvasya jñānārthānīti na taduktivyāghātaḥ । dṛṣṭatattvasya tu viśeṣānandārthānīti devādīnāṃ tadanuṣṭhānaṃ ca yuktam । samācārakathanaṃ ca yathāśakti vedārthaśravaṇamananayoḥ kartavyatāmātropodbalanāya kṛtamiti nāsaṅgatam ।
viśeṣānandaṃ tu vakṣyāmaḥ । śiṣyayogyatābhijñagurūpadeśānusāreṇa śravaṇādikaṃ kartavyamityayuktam । tādṛśasya gurordulabhatvena śravaṇādyabhāvāpatteḥ । labhyamāno apyasāvanuṣṭhitaśravaṇādinā ādhyātmikaśaktisampannenaiva śiṣyeṇa labhyate nānyena ।
tathācānyonyāśraya ityata āha- yadīti । yadi tādṛg gururnāsti nirṇītaśravaṇādikam । tatsiddhāntānusāreṇa nirṇayajñāt samācaret । dvividhaṃ śāstraṃ nirṇītaṃ nirṇetavyaṃ ca ।
tatrādyaṃ brahmasūtrādikaṃ, dvitīyaṃ vedādikam । tatra nirṇītasya śravaṇādikaṃ samācaret । sarvajñānāṃ siddhāntānusāreṇa yo nirṇayaṃ jānāti tasmāt । idamuktaṃ bhavati ।
mukhyasya guroḥ prathamamalābhe api na śravaṇādyabhāvāpattiḥ । amukhyādapi gurostadupapatteḥ । tatra mukhyavadamukhyasyātigahanavedādivyākhyānasāmarthyābhāve api nirṇītavyākhyānamupapadyata eva । naca nirṇītaśāstrasyāpi vyākhyānavipratipattyābhiprāyo duradhigama iti vācyam ।
sarvajñapraṇītopāyagranthānusāreṇāmukhyasyāpi gurostadavagamasambhavāt । evaṃ cāmukhye śravaṇādāvanuṣṭhite mukhyo api gururlabhyata iti । sarvajñasya guroḥ śravaṇādyaṅgatve tadabhāve śravaṇādyabhāva eva kuto nāṅgīkriyate kimanenāmukhyena śravaṇādinā । sarvajñaguruprāptistu puṇyopacayenāpi bhaviṣyatītyata āha- śravaṇādīti ।
śravaṇādi vinā naiva kṣaṇaṃ tiṣṭhedapi kvacit । santi tāvatsarvadā śravaṇādikaṃ kartavyaṃ kṣaṇamapi na tyājyamityevamarthāḥ śrutismṛtayaḥ svādhyāyapravacane eveti nāko maudgalya ityādyāḥ । tatra ca sarvajño gururaṅgam । tadalābhe tu guṇe tvanyāyyakalpanamiti nyāyena yādṛśatādṛśamapi śravaṇādikaṃ kāryamevetīti bhāvaḥ ।
nanvetāḥ śrutaya evānupapannārthāḥ । aparihāryanidrādyupadravaprāptau śravaṇādeḥ kartumaśakyatvāt । na hyākāśaromanthanaṃ śakyavidhānamityata āha- atīti । atyaśakye tu nidrādau punareva samārabhet ।
parihartumaśakye nidrādau prāpte tu punareva tadapagamanānantarameva śravaṇādikaṃ samācaret । ayamabhiprāyaḥ । yathā sāyamprātaragnihotraṃ juhotītyādividhayaḥ sannipātādyupaplavasambhave api nānupapannastathā prakṛte apīti । nirṇayajñasya gurorabhāve kiṃ śravaṇādyabhāva eva, netyāha- abhāva iti ।
abhāve nirṇayajñasya sacchāstrāṇyeva sarvadā । śṛṇuyād । nirṇayajñasya gurorabhāve api yādṛśatādṛśātsarvadā śṛṇuyāt । manvīta ca ।
nahi guṇālābhe mukhyaparityāgo yukta iti bhāvaḥ । vedādiśravaṇe sarvajño gururapekṣitaḥ । taditaraśravaṇe tu nirṇayajñaḥ sarvajñakalpaḥ । dvayorabhāve api śravaṇādikaṃ cedanuṣṭheyaṃ tadāsacchāstrāṇāmiti pratītiḥ syāt ।
ataḥ sacchāstrāṇyevetyuktam । yādṛśatādṛśāt śṛṇuyādityanenātiprasaktau satyāmāha- yadīti । yadi sajjñānaprācuryamupalabhyate । yadi tasminpuruṣe svāpekṣayā samyagjñānādiprācuryamupalabhyate tarhi tataḥ śṛṇuyāt ।
na tvadhamāt । vaiyarthyāt । na hyadṛṣṭamātrārthaṃ śravaṇādikamiti bhāvaḥ । svato adhikasya puruṣasya prabandhena vyākhyānāsāmbhave kiṃ śravaṇādyabhāva evetyākāṅkṣāyāmāha- mahadbhaya iti ।
mahadbhayo viṣṇubhaktebhyo yathāśakti ca saṃśayān । chindyāt । svato mahadbhayo, mahattvaṃ ca na sajjñānamātreṇa kintu viṣṇubhaktyādiguṇaiścetyuktaṃ viṣṇubhaktebhya iti । tādṛśa eva hyādaramutpādayanvyākhyāti ।
sādarameva ca śravaṇādikaṃ phalāyālam । saṃśayān ajñānaviparyayāṃśceti śravaṇādiphalamuktam । ekasmātprabandhena śravaṇādyasambhave api bahubhyo mahadbhayo yathāśakti yathāsambhavamekaikadeśaśravaṇādikamapi kuryādeva । tenāpi saṃśayādicchedasya śravaṇādiphalasya lābhāditi bhāvaḥ ।
svato adhikābhāve kathaṃ śravaṇādītyata āha- svata iti । svato adhikābhāve svayameva samabhyaset । brūyādapi ca śiṣyebhyaḥ । apicāvitaretarayoge ।
śrutā'vṛttipravacanābhyāmabhinavotprekṣodayātte api śravaṇādiphalaṃ prasuvāte । samyak śravaṇādirahito vyācakṣāṇaḥ skhalanena pratyaveyāt । tatkathamucyate śiṣyebhyo brūyāditi tatrāha- saditi । satsiddhāntamahāpayan ।
brūyāditi sambandhaḥ । prāmāṇikatayābhimāno arthaḥ siddhāntaḥ । natu prāmāṇika eveti niyama; । tathātve śabdanityatvaṃ keṣāñcitsiddhāntaḥ ।
keṣāñcittadanityatvamiti na syāt । dvayoḥ prāmāṇikatvāyogāt । ayaṃ tu na tathā । api tu prāmāṇika evetyataḥ sadityuktam ।
svārthiko ṇic । ajahadityarthaḥ । yadvā śiṣyairahāpayan । satsiddhāntahānireva mahataḥ pratyavāyasya heturiti vakṣyāmaḥ ।
kṣudrasskhalitaṃ tvalpīyasa eva । naca tāvatā mahāprayojanavyākhyānatyāgaḥ । tathā sati mṛgabhayādbījānāvāpaprasaṅgāditi bhāvaḥ । ko asau satsiddhānto yo na hātavyaḥ ।
dvividhaḥ satsiddhāntaḥ parāparabhedāt । pratyekaṃ dvividho vācanika ānuṣaṅgikaśca । tatra vācanikaṃ paraṃ satsiddhāntaṃ tāvadāha- aśeṣeti । aśeṣaguṇapūrṇatvaṃ sarvadoṣasamujkhitiḥ ।
viṣṇoranyacca tattantramiti samyag vinirṇayaḥ । anyattattantramiti sakalajagajjanmādikāraṇatvamucyate । nirṇīyata iti nirṇayaḥ । samyagvinirṇayo vācanikaḥ parasiddhāntaḥ ।
sākṣādbrahmasvarūpāvadhāraṇapare janmādisūtre khalvabhihito ayamarthaḥ । ānuṣaṅgikaṃ parasiddhāntamāha- svatantratvamiti । svatantratvaṃ sadā tasya tasya bhedaśca sarvataḥ । svatantratvaṃ svādhīnasattvādimattvam ।
tasya viṣṇoḥ । dvitīyastasyetiśabda uttaratra sambaddhayate । sarvato bhedaśceti । prakṛtijīvajaḍebhyo atyantabhinnatvam ।
nanvetadapyasambhavastu sato nātmāśruteḥ pṛthagupadeśādityādinābhihitameva । tatkathamānuṣaṅkikaḥ siddhāntaḥ । satyam । tathāpi pradhānaprameyopayogitayoktatvādadoṣaḥ ।
svagatabhedavarjitatvāderupalakṣaṇametat । iti samyak sthitiriti vakṣyamāṇenānvayaḥ । kathamasyātharsyānuṣaṅgikatvamityata āha- adoṣatvasyeti । adoṣatvasya siddhayarthaṃ ।
viṣṇoradoṣatvasya siddhayarthamaṅgīkāryo ayamartha iti śeṣaḥ । upalakṣaṇametat । aśeṣaguṇapūrṇatvasya sakalajagajjanmādikāraṇatvasya cetyapi draṣṭavyam । anena kathaṃ tatsiddhirityata āha- yadīti ।
yadabhede tadanvayaḥ । yasmājjagatābhede viṣṇordeṣasambandhaḥ prasajyate tasmāditi pūrveṇa sambandhaḥ । atrāpyabheda ityasvātantryasyāpyupalakṣaṇam । tadanvaya iti ca guṇapūrtyādyabhāvasyāpi ।
anyattattantramityanyaśabdo amuktaviṣaya iti pratītiḥ syāttadarthamāha- tattantratvaṃ ceti । tattantratvaṃ ca muktānāmapi । caśabdo vakṣyamāṇena bhedena saha samuccayārthaḥ । aṅgīkāyarmiti śeṣaḥ ।
kimarthamidamaṅgīkāryaṃ janmādisūtrasyāmuktaviṣayatayāpyupapatterityata āha- taditi । tadguṇapūrtaye । nahi muktānāṃ tattantratvena vinā tasya nirargalamaiśvaryaṃ siddhayati । naca tadantareṇa guṇapūrtirbhavatīti ।
syādetat । yadi muktāḥ paramātmano bhinnāḥ syuḥ । naca tathā । tatkiṃ tattantratvenetyata āha- muktānāmapīti ।
muktānāmapi bhedaśca । paramātmano atyantabhedaścāṅgīkāryaḥ । anena"tasya bhedaśca sarvataḥ'; ityetadapi vivṛtaṃ bhavati । kimarthamityataḥ prayojanaṃ vaktuṃ pīṭhamāracayati- nahīti ।
nahi bhinnamabhinnatām । gacchad dṛṣṭaṃ kvacit । muktānāṃ paramātmanābhedo bhavanna tāvatprāgbhinnānām । bhinnasyābhedāvāpteḥ kvāpyadarśanāt ।
na kevalamadarśanaṃ kiṃ tarhītyata āha- tasyeti । tasyāpyabhāvo anubhavopagaḥ । bhinnamabhinnatāṃ gacchatītyasyārthasyābhāvo anubhavasiddho api । tataḥ saṃsāre apyabhinnānāmeva muktāvabhedo vyajyata ityeva vaktavyam ।
tathaivāstvityata āha- pūrveti । pūrvābhede doṣavattvamīśasyetyatibhinnatā । nārāyaṇena muktānāmapi samyagiti sthitiḥ । samarthitaṃ tāvadduḥkhādirūpo ayaṃ saṃsāraḥ satya iti ।
tataḥ saṃsāre api jīvānāṃ paramātmanā bhede tasya doṣavattvaṃ syāt । itiśabdo hetau । samyak sthitiḥ satsiddhāntaḥ ānuṣaṅgikaḥ para iti śeṣaḥ । nanvatibhinnatā kimarthā bhedābhedopapatterityata āha- bhedeti ।
bhedābhede apyabhedena doṣāṇāmapi sambhavaḥ । bhedena sahito abhedo bhedābhedaḥ । "vipratiṣiddhaṃ cānadhikaraṇavācī'; iti dvandvaikavadbhāvo vā । atrāpi pūrvanyāyena saṃsāre api bhedābhedāvaṅgīkāryau ।
tataścābhedena doṣāṇāmapi sambhavaḥ । bhedena tatparihāro bhaviṣyatīti cettarhi kimajāgalastanāyitenābhedeneti । idānīmaparaṃ siddhāntamāha- nirdeṣatvamiti । nirdoṣatvaṃ ramāyāśca ।
tathā parameśvaravadramāyāśca nirdeṣatvam । yathoktam"kāmādiratatra tatra cāyatanādibhyaḥ'"samanā cāsṛtyupakramādamṛtatvaṃ cānupoṣya'; iti । nirdeṣatvamityuktyā pāratantryamapi nāstīti pratītinirāsārthamāha- taditi । tadanantaratā tathā ।
parameśvarānantaratā tadadhīnateti yāvat । yadvānenāparasiddhāntāntaramāha- ekasmādbhagavata evāvaratvamiti । tadapyuktam asyaiva copapatterūṣmā'; iti । siddhāntāntaramāha- brahmeti ।
brahmā sarasvatī vīndraśeṣarudrāśca tatsriyaḥ । śakrakāmau tadanye ca kramānmuktāvapīti ca । satsiddhānta iti jñeyo । muktau saṃsāre api ।
proktātkramāttiṣṭhantītyarthaḥ । atra dvandvanirdiṣyānāṃ sāmyamanyeṣāṃ tāratamyamiti jñeyam । etaccoktamiyadāmananāditi । upalakṣaṇaṃ caitat ।
prapañcasatyatvādikamapi grāhyam । kuto ayamaśeṣaguṇetyādisatsiddhānta ityata āha- nirṇīta iti । nirṇīto hariṇā svayam । hariṇā sūtrakāreṇa svayaṃ sākṣānnirṇīto na tu balātsūtrārthatayā kalpitaḥ ।
etacca tatra tatra darśitameva । satsiddhāntamahāpayannityuktam । taddhānau ko doṣa ityata āha- etaditi । etadvirodhi yat sarvaṃ tamase andhāya kevalam ।
jñātaṃ sadityarthaḥ । virodhi jñānameva hi । asya tyāgaḥ । andhāya bhavatīti śeṣaḥ ।
kevalamiti na kadāpi na sukhāyetyarthaḥ । kuta etadityata āha- andhamiti । andhaṃ tamo viśantīti prāha śrutiratisphuṭam । anenāndhantamaḥ praviśanti ye avidyāmupāsata iti śrutimupādatte ।
uktārthasya prāmāṇikatvaṃ vakṣyate । atastadviruddhapratītiravidyā bhavatyeva । atisphuṭamityanena pareṣāṃ vyākhyānaṃ parācaṣṭe । tathāca vakṣyāmaḥ ।
nanu ca vastutaḥ prāmāṇikaḥ satsiddhāntaḥ । prakṛtasya kathaṃ prāmāṇikatvamityata āha- ityevetyādinā sādaramityantena । ityeva śrutayo aśeṣāḥ pañcarātramathākhilam । mūlarāmāyaṇaṃ caiva bhārataṃ smṛtayo akhilāḥ ।
vaiṣṇavāni purāṇāni sāṅkhayayogau parāvapi । brahmatarkaśca mīmāṃsetyanantaḥ śabdasāgaraḥ । anantara yuktayaścaiva pratyakṣāgamamūlakāḥ । pratyakṣamaiśvaraṃ caiva ramādīnāmaśeṣataḥ ।
muktānāmapyamuktānāmetamevārthamuttamam । ityevetyuktaprakārāvadhāraṇam । etamevārthamiti prakṛtadharmyavadhāraṇam । tena vyatyāsamapi vārayati ।
aśeṣā iti śrutibhāgasya karmādiparyavasāyitvanirāsārtham । athaśabdaḥ samuccaye । akhilamiti jīvajananādivākyānāmapyupādanārtham । mūlarāmāyaṇamevetyavāntararāmāyaṇānāṃ vyudāsaḥ ।
akhilā iti bahuvacanaviṣayavivaraṇārtham । itarapurāṇānāṃ pāśupatādimūlatvenāprāmāṇyādvaiṣṇavānītyuktam । parāviti arvācīnasāṅkhayayogavyāvṛttaye । tayorapramāṇatvāt ।
mīmāṃsā trividhā । śabdasāgaraḥ prakāśayatīti sambandhaḥ । yuktayaśca prakāśayanti pratyakṣāgamamūlakā eva । na tvābhāsāḥ ।
pratyakṣaṃ ca prakāśayati । evaśabdeneśvarapratyakṣasya prābalyaṃ sūcayati । karmakāṇḍādīnāmetadarthaprakāśakatvaṃ kathamityata uktamuttamamiti । karmāderuttānārthatve apyuttamo artho ayamiti bhāvaḥ ।
vedādīnāmanyathāvyākhyānaṃ vārayati- anyāvakāśarahitamiti । anyāvakāśarahitaṃ prakāśayati sādaram । kriyāviśeṣaṇametat । sādaramiti tatra tātparyasadbhāvamācaṣṭe ।
etadartharṃ ca śrutyādikamanyatra paṭhitameva draṣṭavyam । satsiddhāntamahāpayansacchāstrāṇyeva sarvadā śṛṇuyādityuktam । tatra sa tsiddhāntasvarūpaṃ nirūpya sacchāstrāṇyeva sarvadā śruṇuyādityetadvivṛṇoti- etadeva ceti । etadeva ca sacchāstraṃ duḥśāstraṃ tu tataḥ param ।
sacchāstramabhyasennityaṃ duḥśāstraṃ ca parityajet । etadvedādikam । tataḥ paraṃ tadviruddhaṃ tadudāsīnaṃ ca । ṛgādyā bhārataṃ caivetyādyāgamo atra sphuṭa eva ।
duśśāstraṃ nābhyasediti vaktavye parityajediti vacanaṃ na kevalaṃ tatrodāsīnatvaṃ kintu hetutayā jñānamapi bhāvyamiti jñāpayitum । atra cāsacchāstrādhigamanamiti pātakeṣu parigaṇanaṃ pramāṇam । sphuṭāni cācāryeṇānyatrātrārthe vākyānyudāhṛtāni । sacchāstramabhyasediti śravaṇamananayoḥ kartavyatvamuktaṃ tadayuktam ।
nididhyāsanenaiva brahmadarśanopapatteḥ । anyathā tadvaiyarthyādityata āha- asaṃśayeneti । asaṃśayena tattvasya nirṇaye brahmadarśanam । saṃśayaśabdena viparyayo api lakṣyate ।
nirṇaye sati nididhyāsanena brahmadarśanaṃ bhavatīti yojyam । etaduktaṃ bhavati । satyaṃ nididhyāsanaṃ brahmadarśanasādhanamiti । kintu tatsiddhaye śravaṇamanane api kartavye ।
avitathaṃ brahmānucintanaṃ hi nididhyāsanam । vitathānucintanasya caturthe nirākariṣyamāṇatvāt । nacāviditasyānucintanaṃ sambhavatīti । tadvedanārthaṃ śravaṇamabhyarthanīyam ।
śrute cārthe liṅgābhāsapratibhāsena saṃśayaviparyayodayena vitathaṃ tadbhavatīti tadvyudāsaheturmananamapyeṣyavyamiti । anye punarmanyante । śravaṇameva brahmāparokṣajñānasādhanam । manananididhyāsane śravaṇaṃ prati phalopakāryaṅgabhūte ।
asambhāvanāviparītabhāvanākhyacittavikṣepapratibaddhaṃ hi brahmāparokṣajñānaṃ nāvidyānirmūlanasyeṣyam । mananādikaṃ ca pratibandhaṃ nivartayatīti । tadasat । śabdasya sākṣātkārakāraṇatāyāḥ kvāpyadarśanāt ।
brahmaviṣayaśabdavaddharmādiviṣayasyāpi tathātvāpatteśca । naca viśeṣaheturasti । yena brahmaviṣayasyaiva tadbhāvo na dharmādiviṣayasyeti pratīmaḥ । pratyakṣalakṣaṇākrāntatayā śabdasya tatrāntarbhāvaścāpadyeta ।
atha matam । dṛśyate tāvaddaśamastvamasītyādivākyasya sākṣātkārakaraṇatvam । naca tatrāpīndriyameva karaṇaṃ na śabda iti sāmpratam । śabdasyāpyanvayavyatirekasiddhatvāt ।
astu tarhīndriyameva karaṇaṃ śabdastu sahakārīti cenna । vaiparītyasyāpi suvacatvāt । tathāpi kutā vinigamanamiti cet । kvacidbahalatame tamasi kvacicca locanavirahiṇo api vākyāddaśamo asmītyaparokṣapratītidarśanāditi vadāmaḥ ।
dharmādiviṣayasyāpi śabdasyāparokṣajñānasādhanatvāpādanaṃ cāsat । vaiṣamyāt । prakṛto hi śabdo aparokṣabrahmātmaviṣayaḥ । na tathānyaḥ ।
asti cāsyāparokṣajñānasādhanatve pramāṇam । nānyasya । tathāhi । vimataṃ śa bdajñānamaparokṣam, aparokṣaviṣayatvāt sukhādijñānavat ।
aparokṣatvaṃ vedāntavākyajanyajñānavṛtti, aparokṣajñānaniṣṭhātyantābhāvāpratiyogitvāt jñānatvavaditi । naca vivādādhyāsitaḥ śabdo aparokṣajñānajanako na bhavati, śabdatvāt, jyotiṣyomādivākyavaditi yuktam । daśamastvamasītyādau vyabhicārāt । śrūyate ca"taddhāsya vijijñau tamasaḥ pāraṃ darśayati'; ityupadeśamātradevāparokṣapramitijanma ।
ata eva brahmātmaviṣayavākyānyatvena pratyakṣalakṣaṇaṃ viśeṣaṇīyamiti । atrocyate । yattāvaduktaṃ daśamastvamasītyādivākyādaparokṣajñānajanmopabdhamiti tadasaṅgatam । daśatvasaṅkhayā khalvapekṣābuddhijanyā tadvayaṅgayā vetyato nāpātato rūpādikamiva pratyakṣeṇopalabhyate ।
tato daśānāṃ pūraṇo daśamo api tathā । ataḥ prathamaṃ śabdena parokṣajñāne jāte anantaraṃ labdhasahāyena pratyakṣeṇāparokṣajñānaṃ jāyate । ābhāvādekamevāparokṣaṃ jñānamityabhimānaḥ । andhakārādau tu vākyādutpannasya jñānasyāparokṣatvaṃ nāstyeva ।
pratītikalaho ayaṃ niravadhika iti cet । atredaṃ vaktavyam । śabdasyāparokṣajñānasādhanatvaṃ kiṃ svabhāvaḥ kiṃ vā aparokṣajñānasādhanatvamasyāpyagantukam । ādye sarveṣāmapi śabdānāṃ tathābhāvaḥ syāt ।
dvitīye nimittaṃ vaktavyam । brahmātmaviṣayatvamiti cet । tarhi daśamastvamasītyāderatathābhūtasya nāparokṣajñānasādhanatvaṃ syāt । aparokṣaviṣayatvamiti cenna ।
aparokṣajñānaviṣayatvātiriktasyārthe aparokṣatvasyābhāvāt । tatraitajjñānaviṣayatvena taduktāvitaretarāśrayatvam । jñānāntarābhiprāye tu svargādayo api keṣāñcidaparokṣajñānaviṣayā ityasmākaṃ tadviṣayaḥ śabdo aparokṣajñānaṃ janayet । ekapuruṣābhiprāye api keṣāñcidaparokṣajñānaviṣayā ityasmākaṃ tadviṣayaḥ śabdo aparokṣajñānaṃ janayet ।
ekapuruṣābhiprāye api pratyakṣāvagate agnau dhūmadarśanenāparokṣajñānajanmaprasaṅgaḥ । śabdasyaivaṃbhāva iti cet । tathāpyagnau śabdenāparokṣajñānotpattiḥ syāt । aparokṣatayā jñāyamāne tatheti cenna ।
dharmimātrābhiprāye pratyakṣeṇāvagamyamāne ghaṭe śatapalaparimito ayamiti śabdasyāparokṣajñānakāraṇatāpatteḥ । prakārābhiprāye tu prakṛte abhāvāt । nahi tattvamasītyādivākyapratipādyaṃ brahmātmaikyamaparokṣatayāvabhāsate । tathā sati śabdavaiyarthyāpatteriti ।
etenāparokṣaviṣayatvānumānamapi parāstam । yaccāparokṣatvamityādi । tajjyotiṣyomādivākye api tathā prayogasambhavādābhāsasamānayogakṣemam । jyotiṣyomādivākyasyāparokṣajñānasādhanatvābhāve na kiñcidbādhakamiti cet ।
samametadvedāntavākyeṣvapi । saṃsārasyāvidyāmayatvādavidyāyāścāparokṣajñānena vinā nibarhaṇāyogādvedāntavākyasyāparokṣajñānasādhanatvābhāve mokṣābhāvaprasaṅga iti cenna । jñānanivartyatāyā nirastatvāt । cittaikāgṣarūpanididhyāsanasyāparokṣajñānasādhanatvopapatteśca ।
manaso aparokṣajñānasādhanatvaṃ kvāpi nopalabdhamiti cet । tatkiṃ śabdasyopalabdham । yanmanasā na manuta iti śrutiviruddhaṃ taditi cenna । śrutermanasaivedamāptavyamiti śrutyā satpratipakṣatvāt ।
cittaikāgṣasya antaraṅgatāpareyaṃ śrutiriti cet । sāpyapakvamanoviṣayeti syāt । kiñca śabdasyāpi brahmajñānasādhanatvaṃ yato vāco nivartanta iti śrutiviruddhaṃ kathamaṅgīkāryam । taddhāsya vijijñāvityādiśrutayastu parokṣajñānenāpi sārthakāḥ ।
paramparayā aparokṣajñānasādhanatvavādinyo vā । spaṣṭaṃ hi smṛtayo vadanti"śrutvā matvā tathā dhyātvā tadajñānaviparyayau । saṃśayaṃ ca parāṇudya labhate brahmadarśanam'; iti,"śṛṇuyādyāvadajñānaṃ matiryāvadayuktatā । dhyānaṃ ca yāvadīkṣā syānnekṣarā kva ca na bādhyate'; iti ca ।
etena dharmādivākye atiprasaṅgaḥ śabdatvānumānaṃ ca samāhitaṃ veditavyam । ata eva pratyakṣalakṣaṇe viśeṣaprakṣeṇe api nirastaḥ । nirnibandhanatvāt । ye tu śabda evāparokṣajñānajananāya pravṛtto asambhāvanādipratibaddho manananididhyāsanābhyāṃ pratibandhāpagame sajjanayatīti manyante te praṣṭavyāḥ ।
prāṅmanananididhyāsanābhyāṃ kimasau kimapyakṛtvā parastādaparokṣajñānaṃ janayatyuta parokṣajñānaṃ kṛtvā । nādyaḥ । gṛhītasaṅgateḥ śabdādbodhodayābhāvasya pramāṇaviruddhatvāt । dvitīye api viramyavyāpārāpattiḥ ।
tato varaṃ śabdasya tāvataiva caritārthatvakalpanamityeṣā dik । yaduktaṃ yathāśakti śravaṇamanane kartavye iti tadayuktam । puruṣaśaktīnāṃ tāratamyavattvena śravaṇāderapi tāratamyāpatteḥ । naca tathāstviti vācyam ।
tatsādhyasya jñānasyaikavidhatvena vaiyarthyaprasaṅgāt । naca vācyaṃ jñātavyasya brahmaṇo aparimitatvāttattajjñānānyapi tāratamyavantīti । tatphalasya mokṣasya tāratamyarahitatvena vaiyarthyāparihārāt । na khalu bandhavidhvaṃsasya tāratamyamupapadyata ityata āha- samyagiti ।
samyagviṣamavijñānatāratamyānusārataḥ । phalaṃ bhavet tāratamyāt sukhaduḥkhātmakaṃ nṛṇām । viṣamaṃ viparītam । jñānameva vijñānam ।
tato na punaruktirvirodhaśca । tāratamyāditi tāratamyenopetamityarthaḥ । samyagviparītajñānayostāratamyamityukte parasparamiti pratītiḥ syāt । tannirāsārthamuktaṃ vivṛṇoti- samyakceti ।
samyak cādhikavijñānāt sukhādhikyaṃ bhavennṛṇām । samyagityavyayaṃ samīcīnādityarthaḥ । caśabdo anuktasamuccayārthaḥ । madhyamātsamyagjñānāttathāvidhaṃ sukhaṃ bhavet ।
alpācca samyagjñānādalpam । evamadhikānmithyājñānādadhikaṃ duḥkhamityādi । atra mithyājñānatāratamyena duḥkhatāratamyasyābhidhānaṃ dṛṣṭāntatvenopayujyate । yadvā duśśāstraṃ tu parityajedityuktam ।
tatrātyantaparityāgārtho arthavādo ayam । na bandhapradhvaṃsamātraṃ mokṣaḥ kintu sukhamapi । tasya ca tāratamyamupapadyata iti bhāvaḥ । adhikaraṇārthamupasaṃharati- ata iti ।
ato yathātmaśaktayaiva śravaṇaṃ mananaṃ tathā । nanvatrātmaśaktimanatikramya yathātmaśaktītyavyayībhāve sati, tasyāvyayībhāvaśceti avyayatvādavyayādāpsupa iti tṛtīyāyā lukā bhavitavyam yathā'tmaśaktyaiveti katham । ucyate । yatheti bhinnaṃ padaṃ samyagvāci ।
nivṛttimārgaḥ kathita ādau bhagavatā yatheti, yathā śravaṇamityādinā ca sambaddhayate । sādṛśyārthaṃ vā । ātmaśaktyaiva śravaṇaṃ mananaṃ cācaret । natu sarvaśākhāviṣayam ।
nāpi svasvaśākhāmātraviṣayam । yathā ca śravaṇaṃ manana cātmaśaktyaiva । nididhyāsanamapi tathā'caret । tacca śravaṇaṃ mananaṃ ca kṛtvā kuvarnveti ।
yadvā yathā'tmaśaktītyavyayībhāvātpara āśabdaḥ samyagvācī । śravaṇamityādinā sambaddhayate । athavā yathāśabdasyātmaśabdenāvyayībhāvaḥ । tataḥ śaktiśabdena karmadhārayaḥ ।
yogyatānusāriṇyā śaktyetyarthaḥ । atra yathā'tmaśaktyaiva śravaṇaṃ mananaṃ tathā'cataredityetāvataivopasaṃhāre kartavye adhikamucyate yattacchravaṇamananayoruktasya nididhyāsanāṅgatvasyāpyupasaṃhārātharm । kṛtvā athavā kurvannapīti viśeṣajñāpanārthaṃ ca । ayaṃ ca vikalpo gurūpadeśānurodhena vyavatiṣṭhate ।
athavā pūrvārdha evādhikaraṇārthopasaṃhāraḥ । tatrācarediti vakṣyamāṇaṃ siṃhāvalokanena sambaddhayate । iti siddhamiti śeṣaḥ । । iti sarvavedā dhikaraṇam ।
। atha upasaṃhārādhikaraṇam । । oṃ upasaṃhāro arthābhedādvidhiśeṣavatsamāne ca oṃ । atra sarvavedoktānguṇāndoṣābhāvāṃścopasaṃhṛtyaiva paramātmopāsya ityuktam । ihāpi sarvaśabdo nāsaṅkucitavṛttiruktanyāyādityāśayavāṃstātparyamāha- kṛtveti ।
upasaṃhāro arthābhedād vidhiśeṣavatsamāne ca । kṛtvātha kurvannapi vā nididhyāsanamācaret । śravaṇaṃ mananaṃ tatheti vartate । yathā'tmaśaktyaiveti ca ।
anena"prāpteśca samañjasam'; ityādīnāṃ sūtrāṇāmapi tātparyamuktaṃ veditavyam । tathā"tannirdhāraṇārthaniyamaḥ'; ityādīnāṃ, prathamādhikaraṇavyākhyāneneti । । iti upasaṃhārādhikaraṇam । । atha anubandhādhikaraṇam ।
। oṃ anubandhādibhyaśca oṃ । yogaśāstre yamādikamupāsanāṅgatayopadiśyate । tatra pūrvapakṣavādī manyate । yamānuṣṭhānaṃ tāvadasat ।
viṣṇubhaktyādiguṇasampattirviṣayasaṃsargādidoṣavarjanaṃ ca yamaśabdābhidheyam । deśakālāvastāvyavasthayā vinānuṣṭheyasya tathātvāt । ahiṃsādiparigaṇanaṃ tu tatpradarśanārthamiti hi yogānuśāsanāni । tatra yamānāṃ kimupāsanotpattāvupayogaḥ ।
kiṃvā tatphalajñānotpattau । nādyaḥ । vidveṣiṇāmapi satatānucintanadarśanāt । tanmātratvāccopāsanāyāḥ ।
na dvitīyaḥ । bhaktyādisahitamevopāsanaṃ brahmasākṣātkāraṃ janayati nānyathetyatra pramāṇābhāvāt । kiñca"dveṣāccaidyādayo nṛpāḥ'; । "vaireṇa yannṛpatayaḥ'; ityādau dveṣasya tāvanmokṣasādhanatvaṃ pratīyate ।
dṛṣṭvaiva taṃ mucyate nāpareṇeti mokṣasya darśanaikasādhyatvaṃ ca । tadubhayaparyālocanayā dveṣasya darśanasādhanatvamavagamyate । evaṃ niyamāsanaprāṇāyāmapratyāhārāṇāmapyaṅgatā nirasanīyeti । tatra samādhānamanubandhādibhya iti ।
tasyārtho bhaktyādibhya iti । tatra na jñāyate kaḥ pakṣo aṅgīkṛtaḥ kathaṃ ca tatroktadoṣaḥ parihṛta iti । ato vyācaṣṭe- viṣayeṣvityādinā । anubandhādibhyaśca ।
viṣayeṣu ca saṃsargācchāśvatasya ca saṃśayāt । manasā cānyadākāṅkṣāt paraṃ na pratipādyate । iti bhāratavākyaṃ hi tenaitaddoṣavarjitaḥ । sadopāsanayā yukto vāsudevaṃ prapaśyati ।
viṣayasevanāt । śāśvatasya brahmaṇaḥ mokṣādanyadviṣayajātaṃ prati । ākāṅkṣāditi ghañantaḥ paraṃ brahma na pratipadyate na paśyati । mithaḥ samuccaye caśabdaḥ ।
hiśabdo yasmādityarthe । viṣayasaṃsargādidoṣāṇāṃ jñānavirodhitvamāheti śeṣaḥ । etaddoṣavarjita eva sadopāsanayā yukto bhavati । tathāvidha eva sadopāsanayā yukto vāsudevaṃ prapaśyatīti yojyam ।
etaduktaṃ bhavati । upāsanotpattau tāvadyamānāmaṅgatvaṃ brūmaḥ । viṣayasaṃsargādimato bhaktirahitasya sadopāsanānupapatteḥ । na hyanyatra āsaktamanāstatra snehavidhuraśca tatsantataṃ cintayatīti yujyate ।
yadatroktaṃ snigdhavatkruddhānāmapi santatānucintanaṃ dṛṣṭamiti tatsatyam । tathāpi taditarasaṃsargavarjanādikamaṅgīkāryameva । naca bhagavati vidveṣasya kāraṇamasti । keṣāñcidāśayadoṣavaśāddveṣasambhave api na tathāvidhamanucintanaṃ jñānasādhanaṃ bhavati ।
kintūktayamādisahitameveti dvitīyapakṣamapi svīkurmaḥ । naca tatra pramāṇābhāvaḥ । bhāratavākyasya vidyamānatvāt । tatra viṣayasaṃsargādipadānāṃ yamamātrābhāvopalakṣaṇatvāditi ।
bhaktyādyabhāvasyāpi doṣatvenaitaddoṣavarjita ityuktam । yamānāmavaśyānuṣṭheyatve yuktimapyāha- doṣā iti । doṣā anādisambaddhāste muktiparipanthinaḥ । santyeva prāyaśaḥ puṃsu tena mokṣo na jāyate ।
te viṣṇubhaktyabhāvādyā viṣayasaṃsargādyāśca doṣā muktiparipanthinaḥ prācuryeṇa puruṣeṣvanādisambandhāḥ santyeva । tena kāraṇena teṣāṃ mokṣo na jāyate । etaduktaṃ bhavati । mokṣayogyānāṃ mumukṣūṇāmapīdānīṃ tāvanmokṣo na jāyate ।
tatkuta iti cintyam । bhagavatprasādābhāvāditi cetso api kutaḥ । jñānābhāvāditi cedasāvapi kutaḥ । dhyānābhyāsāsattvāditi cenna ।
vidveṣiṇāṃ tatsattve apyasattvasya vakṣyamāṇatvāt । api ca dhyānābhyāso api kuto neti vācyam । śravaṇādyabhāvāditi cet । tadbhāvo api na kutaḥ ।
ato doṣā eva tattadutpattiṃ pratibadhnanto mokṣaparipanthina iti jñāyate । na ca doṣāṇāmāgantukānāmanādimokṣābhāvahetutvaṃ na sambhavatīti sāmpratam । pravāhato anāditvāditi । tathā coktam ।
doṣagṛhītaguṇāmiti । syādetat । santi kecitsaṃsāriṇo api rāgādidoṣarahitā jīvā bālamugdhādayaḥ । tatkathaṃ doṣāṇāṃ mokṣābhāvahetutvamityata āha- sarva iti ।
sarve ta ete jīveṣu dṛśyante tāratamyataḥ । udāhṛteṣvapi bālamugdhādijīveṣu ta ete magavadbhaktyabhāvādyā doṣāstāvatpratyakṣānumānābhyāṃ dṛśyanta eva । rāgadveṣādayo api puruṣeṣu tāratamyataḥ santi । caturvidhā hi te prasuptatanuvicchinnodārabhedena ।
ato bālādiṣūdārāṇāṃ teṣāmabhāvādabhāvābhimānaḥ । stanyādikāmādesteṣvapi darśanāt tathā cāgamaḥ । garbhe bālye apyapauṣkalyādityādiḥ । tadevaṃ sarve api doṣāḥ sarveṣvapi pramitā iti yuktamuktam ।
athāpi syāt । ṛjavo nāma hiraṇyagarbhapadaprāptiyogyāḥ santi saṃsāriṇaḥ puruṣāḥ । naca te doṣiṇa iti yuktam । ṛjutvavirodhāt ।
ṛjavaḥ samīcīnā nirdeṣā ityanarthāntaram । tatkathamityata āha- ṛjūnāmiti । ṛjūnāmeka evāsti paramotsāhavarjanam । ṛjūnāmapi mokṣārthaṃ mahodyogavarjanaṃ nāma doṣo astītyato noktamayuktam ।
anyathā mokṣavilambāsambhavāt । na caivamṛjutvavirodhaḥ । yato asāveka eva । doṣabāhulyābhāvābhiprāyamṛjutvavacanam ।
alpasve niḥsvaprayogadarśanāditi bhāvaḥ । prakārāntareṇa virodhaṃ pariharati- sa iti । sa guṇālpatvamātratvānnarjatvena viruddhayate । sa paramotsāhavarjanaṃ nāma doṣaḥ ।
yadyapi mahodyamābhāvo doṣa eva heyatvāt । tathāpi na rāgādiriva bhāvarūpaḥ । nāpi guṇābhāvarūpaḥ । kinnāmotsāhalakṣaṇaguṇālpatāmātramityadoṣo apyucyata iti narjutvena viruddhayate ।
kimato yadyevaṃ doṣāḥ saṃsārahetavo muktiparipanthina ityata āha- ata iti । ato viṣṇau parā bhaktistadbhakteṣu ramādiṣu । tāratamyena kartavyā puruṣārthamabhīpsitā । idaṃ ca sarvayamopalakṣaṇam ।
puruṣārthaṃ mokṣam । ayamatra saṅkṣepaḥ । viṣṇubhaktyabhāvādyā viṣayasaṃsargādyāśca doṣā mumukṣādimatā tyājyāḥ । mokṣādivirodhitvāt ।
yadyadvirodhi tattadarthinā tyājyaṃ dṛṣṭam । yathā'rogyavirodhyapathyaṃ tadarthinā । tathāca viṣṇubhaktyādikaṃ kāryamiti siddhayati । bhāvānuṣṭhānena vinābhāvaparityāgāyogāditi ।
viṣṇau parānyatra tāratamyenetyuktaṃ vivṛṇoti- svādara iti । svādaraḥ sarvajantūnāṃ saṃsiddho hi svabhāvataḥ । tato adhikaḥ svottameṣu tadādhikyānusārataḥ । kartavyo vāsudevāntaṃ sarvathā śubhamicchatā ।
ādaraḥ snehaḥ । svabhāvataḥ saṃsiddha ityupakārādikaraṇamanapekṣyānādisiddha ityarthaḥ । anyathā sukhinaiva mayā bhāvyaṃ na jātu duḥkhinetyāśīrna syāditi hiśabdārthaḥ । tataḥ svaviṣayādādarādadhika ādaraḥ sākṣātsvottameṣu kartavyaḥ ।
evaṃ teṣāṃ teṣāmādhikyānusārato adhikaḥ kartavyo vāsudevāntam । vāsudeve tu niratiśayaḥ । śubhaṃ dhyānādikam । etaccopapādadiṣyate ।
sakṛdanuṣṭheyāsakṛdanuṣṭheyasadānuṣṭheyabhedādaṅgamanekavidham । ayaṃ tu kathamityapekṣāyāmāha- neti । na kadācit tyajet taṃ ca krameṇainaṃ vivardhayet । taṃ viṣṇvādyādaram ।
na kevalaṃ na tyajetkintu kālakrameṇainaṃ vivardhayecca । svasameṣu svato adhameṣu ca kathamityapekṣāyāmāha- sameṣviti । sameṣu svātmavat snehaḥ satsvanyatra tato dayā । kāryaivamāparokṣyeṇa dṛśyate kṣipramīśvaraḥ ।
kartavya iti vartate । tata uttamasamebhyo anyatrādhameṣu satsu dayā kāryā । yadi satsvityevocyeta tadottamasameṣvapi prasaṅgaḥ । tato anyatretyevoktāvasatsvapi prasaktiḥ ।
tato vargatrayādanyatrājñeṣvodāsīnyam । viparīteṣu vaiparītyaṃ cetyapi yojyam । evaṃ kriyamāṇe yamānāmupāsanotpattau jñānotpāde mokṣatiśaye cāṅgatvamiti sūcanāya puruṣārthamabhīpsatā śubhamicchatā dṛśyate kṣipramīśvara iti vicitroktiḥ । ata evopasaṃhāre trayasyāpi saṅkīrtanam ।
doṣaparityāge apyasti viśeṣaḥ । rāgādayo hi saṃsāramātanvate । viparītajñānādayastu nityaṃ narakaṃ prāpayantītyato rāgādito atiśayena tyājyā ityāśayavāṃstatra śrutimāha- taditi । tat tamo andhaṃ vrajed viṣṇusamatvaṃ yo anupaśyati ।
ramābrahmaśivādīnāmapi muktau kathañcana । kimutādhikyadṛṣṭestad guṇābhāvamaterapi । doṣavetturabhedasya draṣṭurdraṣṭustathobhayoḥ । ityāha sacchrutis ।
tatprasiddham । na kevalaṃ saṃsāre kintu muktāvapi kathañcana kenāpi dharmeṇa samatvam । ramābrahmaśivādīnāṃ viṣṇorādhikyadṛṣṭeḥ puruṣasyāndhatamasāvāptirbhavatīti kimuteti yojyam । viṣṇorguṇābhāvamaterviṣṇorjīvairjaḍaiścābhedasya draṣṭuḥ ।
ubhayorbhedābhedayoḥ । svapakṣasādhanamupasaṃharati- teneti । tena samproktaguṇasaṃyutam । upāsīta hariṃ dṛṣṭvā muktistenaiva jāyate ।
prāk samproktairviṣayasaṃsargavarjanādibhirguṇaiḥ saṃyutaḥ । yadvā yogaśāstre samproktairyamādibhirguṇairaṅgaiḥ saṃyutaḥ । tenaiva tathāvidhenaivopāsena hariṃ dṛṣṭvā karmāṇi kṣapayato muktirjāyate । idānīṃ yatpūrvapakṣiṇoktaṃ bhagavaddveṣiṇāmapi purāṇe muktiḥ kathyata iti tannirākaroti- dveṣāditi ।
dveṣād yanmuktikathanaṃ śrutivākyavirodhi yat । tasmādanyathā vyākhyātavyamiti bhāvaḥ । tatprakāraṃ ca vakṣyati । kiṃ tacchativākyamityato"mā nastenebhyo ye abhidruhaspade nirāmiṇo ripavo anneṣu jāgṛdhuḥ'; ityetadarthataḥ paṭhati- ripava iti ।
ripavo ye tu rāmasya vimukhatvānnirāmiṇaḥ । abhidrohapade nityamandhe tamasi te sthitāḥ । haridviṣastamo yānti ye caiva tadabhedinaḥ । tannirguṇatvavettārastasya doṣavido api ca ।
rāmo ramaṇaṃ tadasyāstīti rāmī bhagavannāmastasmānniṣkrāntāstasya vimukhā nirāmiṇa ityarthaḥ । ata eva tasya ripavaḥ । abhidrohapada ityasyaiva vyākhyānamandhetamasīti । nityaṃ sthitā bhavantīti śeṣoktiḥ ।
anena ye nirāmiṇo ripavo anneṣu bhogeṣu jāgṛdhurabhikāṅkṣāvantaste abhidruho abhito drohasya pade sthāne sthātuṃ yogyā yato atastebhyaḥ stenebhyo asmānmāvocaḥ । na hyasmacchravaṇavānduḥkhamarhatīti yojanā sūcitā bhavati । idaṃ ca vāyuṃ prati vidyādevatāyā vacanam । tadabhedinastasya harerjīvādyabhedavādinaḥ ।
kathametacchativirodha ityata āha- ityādīti । ityādiśrutisandarbhād dveṣiṇastama īyate । smṛtiviruddhaṃ ca dveṣiṇāṃ mokṣakathanamityāśayavāṃstāḥ paṭhati- hiraṇyakaśipuśceti । hiraṇyakaśipuścāpi bhagavannindayā tamaḥ ।
vidhikṣuratyagāt sūno prahlādasyānubhāvataḥ । yadanindat pitā mahyaṃ tvadbhakte mayi cāghavān । tasmāt pitā me pūyeta durantād dustarādaghāt । nindāṃ bhagavataḥ śṛṇvaṃstatparasya janasya vā ।
tato nāpaiti yaḥ so api yātyaghaḥ sukṛtāccyutaḥ । avajānanti māṃ mūḍhā mānuṣīṃ tanumāśritam । paraṃ bhāvamajānanto mama bhūtamaheśvaram । moghāśā moghakarmāṇo moghajñānā vicetasaḥ ।
rākṣasīmāsurīṃ caiva prakṛtiṃ mohanīṃ śritāḥ । māmātmaparadeheṣu pradviṣanto abhyasūyakāḥ । tānahaṃ dviṣataḥ krūrān saṃsāreṣu narādhamān । kṣipāmyajasramaśubhānāsurīṣveva yoniṣu ।
āsurīṃ yonimāpannā mūḍhā janmani janmani । māmaprāpyaiva kaunteya tato yāntyadhamāṃ gatim । yo dviṣṭād vibudhaśreṣṭhaṃ devaṃ nārāyaṇaṃ prabhum । kathaṃ sa na bhaved dveṣya ālokāntasya kasyacit ।
yo dviṣṭād vibudhaśreṣṭhaṃ devaṃ nārāyaṇaṃ prabhum । majjanti pitarastasya narake śāśvatīḥ samāḥ । ityādivākyasandohād dveṣiṇastama eva tu । vivikṣurveśanasambhāvanāviṣayaḥ ।
āśaṅkāyāmacetaneṣūpasaṅkhayānamiti vacanāt । śvā mumūrṣatīti yathā । atyāgāttamaḥ । mama pitā mahyaṃ mannimittaṃ tvamanindat ।
mayi madviṣaye cāghavānaparādhavān । tasmādviṣṇuvaiṣṇavanindāparādhajādaghānnityanirayāt । nindādikaṃ ca dveṣamūlamiti prasiddhameva । narahariṃ prati prahlādasya vākyamidam ।
tataḥ sthānāt । nindāṃ śṛṇvato yadādhaḥpātastadā nindakasya kimu । mānuṣīṃ manuṣyasadṛśīm । ye māmavajānanti te moghāśādimanto bhavanti ।
teṣāṃ sukhaleśo api na bhavati । ātmaparadeheṣu prerakatvena sthitam । saṃsarantyatreti saṃsārā dehāḥ । tasya vivaraṇamāsurīṣvevetyādi ।
loko janastasyāntaścaṇḍālādistatparyantasya । kathametatsmṛtivirodha ityata āha- ityādīti । ityādivākyasandohād dveṣiṇastama eva tu । jñāyata iti śeṣaḥ ।
tamo api nirutthānamiti tuśabdaḥ । ato yamādyaṅgamavaśyānuṣṭheyamiti siddham । । iti śrīmannyāyasudhāyāṃ anubandhādhikaraṇam । । atha śrīmannyāyasudhāyāṃ vidyādhikaraṇam ।
। oṃ vidyaiva tu nirdhāraṇāt oṃ । yadyapīdamadhikaraṇamanubandhādibhya ityataḥ pūrvaṃ tathāpyupāsanasvarūpāvagame satyeva tatsātharkyasamarthanasyāvasaro nānyatheti vyutkrameṇa vyākhyātam । tathāhi । na bhagavadupāsanaṃ kartavyaṃ vaiyarthyāt ।
naca sākṣātkārārtham । tasyāpi vyarthatvāt । naca mokṣaprayojano asāviti vācyam । cārvākadiśā mokṣasyaivābhāvāt ।
bhāve vā jainādimatānusāreṇa sādhanāntarasādhyatvāditi prāpte mokṣasadbhāvaṃ tasyāpi bhagavaddarśanasādhyatvaṃ ca sādhayitumidamārabhyate । yadyapi samayapāde cārvākādimatāni nirākṛtāni । tathāpi mokṣatatsādhanaviyadūṣaṇaviśeṣavyutpādanārtho ayaṃ prayatnaḥ । tatra cārvākamataṃ tāvadanuvadati- naiveti ।
vidyaiva tu nirdhāraṇāt । naiva mokṣa iti prāhurlokāyatamate sthitāḥ । evaśabdaḥ svarūpaniṣedhadyotanārthaḥ । anyathā puruṣaviśeṣādisambandhena niṣedho api jñāyeta ।
tasmādupāsanaṃ vyarthamiti śeṣaḥ । tarhi kaḥ puruṣārtho astītyata āha- bhoga iti । bhogaḥ । srakcandanādiviṣayasukhānubhavo bhogaḥ sa puruṣārtho astīti prāhuriti sambandhaḥ ।
bhogaścaihika eva na tu svargādigata ityāha- śarīreti । śarīraparyantaṃ । śarīrapātaparyantamityarthaḥ । kutaḥ svargāpavargayorasattvamityata āha- bhasmībhāva iti ।
bhasmībhāvastato bhavet । iti । tataḥ pātānantaraṃ śarīrasya bhasmībhāvo bhavet । idamuktaṃ bhavati ।
śarīrapātottarakālamātmanaḥ svargāpavargau vaktavyau । ātmā ca na śarīrātirikto asti । śarīraṃ ca pātottarakālaṃ naśyatyeva । tataḥ kasya tau syātāmiti ।
iti prāhuriti sambandhaḥ । śaṅkāsamāptau vetiśabdaḥ । tadetatpramāṇābhāvena dūṣayaṃstāvatpṛcchati- taditi । tat kena mānena dṛṣṭaṃ ।
mokṣo naivāstīti vākyārthaṃ taditi parāmṛśati । kena māneneti । pratyakṣeṇa vā taditareṇa vetyarthaḥ । dṛṣṭamavagatam ।
dvitīyastāvaccārvākeṇa nāṅgīkartuṃ śakyata ityāśayavānāha- pratyakṣeti । pratyakṣavādinā । pratyakṣamekameva pramāṇaṃ nānyadityabhyupagacchatā । pūrveṇa sambandhaḥ ।
ādyaṃ nirākaroti- nahīti । nahi pratyakṣamānena mokṣābhāvo avasīyate । anumānādikaṃ tāvatparasya mānaṃ na bhavati । yacca mānatvenāṅgīkṛtaṃ pratyakṣaṃ teneti yāvat ।
mokṣo hi nāma paramānandāvāptiviśiṣyātyantikī duḥkhanivṛttiḥ । tadabhāvaścaivamavagantavyaḥ । nāsti ko api puruṣaḥ paramānandānubhavī sarvo api duḥkhī ceti । naca puruṣāntaravartinī sukhaduḥkhe tadabhāvau vā puruṣāntarapratyakṣaviṣayāviti kathaṃ mokṣābhāvaḥ pratyakṣeṇāvasīyeteti hiśabdārthaḥ ।
mā bhūtpramāṇābhāvena mokṣābhāvaniścayaḥ । tatsadbhāvaniścayo atrapa durghaṭa eva । pramāṇābhāvāt । tāvattatra pratyakṣaṃ pramāṇam ।
parapuruṣavartinoḥ paramānandaduḥkhābhāvayoḥ parapratyakṣasya sāmarthyābhāvāt । svaniṣṭhastu tadabhāva eva pratyakṣeṇokṣyate । nāpi pratyakṣādanyat । tatprāmāṇyasiddheḥ ।
tataśca sādhakabādhakapramāṇābhāvādapratipattirnityasaṃśayo vā mokṣe syāditi nopāsanānuṣṭhānaṃ sambhavatīti । maivam । pratyakṣeṇa tāvanmokṣaniścayopapatteḥ । nanūktamatra pratyakṣasya tatra sāmarthyaṃ nāstīti tatrāha- ghaṭata iti ।
ghaṭate muktidṛṣṭistu puruṣeṇa mahīyasā । yadyapi prākṛtānāṃ pratyakṣaṃ na mokṣaṃ gocarayituṃ kṣamate । tathāpi mahattamapuruṣapratyakṣeṇa mokṣaniścayo yujyata eva । tadīyapratyakṣāvagamaśca pareṣāṃ tadvākyena bhaviṣyatīti bhāvaḥ ।
nanu kartṛkarmaṇoḥ kṛtītyatra ṣaṣṭhayā bhavitavyaṃ kathaṃ tṛtīyā । śeṣavivakṣāyāṃ ṣaṣṭhī vihitā । nacātra śeṣavivakṣeti cenna । asminyoge śeṣagrahaṇasya nivṛttatvāt ।
ucyate । hetāveṣā tṛtīyā । na kartari karaṇe vā । mahīyasā puruṣeṇa hetunā karaṇena vā tadīyapratyakṣeṇeti yāvat ।
itareṣāṃ muktidṛṣṭirmuktisadbhāvaniścayo ghaṭata iti । yadvā muktiviṣayā pratyakṣadṛṣṭirghaṭate । katham । yato mahīyasā puruṣeṇaṣakṣyate mokṣa iti vadāma iti yojanā ।
athavā kriyamāṇeti padādhyāhāre na doṣaḥ । evaṃ tarhi mayāpi vaktuṃ śakyata eva । yadyapi parapuruṣavartī mokṣābhāvo asmadādīnāṃ na pratyakṣaḥ । tathāpi mahīyasaḥ puruṣasya lokāyatācāryasya pratyakṣa eva ।
tadavagamaścāsmākaṃ tadvākyena bhaviṣyatīti । tathāca satpratipakṣatayā punaraniścaya evetyata āha- netīti । neti vakturmahattvaṃ tu kathañcana na vidyate । kasminnapi puruṣe vartamāno anāgato vā mokṣo nāstyevetyahaṃ pratyakṣeṇekṣa iti vaktustviti sambandhaḥ ।
mahattvameva na vidyate kuto mahīyastvamityevaśabdārtho vā tuśabdaḥ । mahattvamiha bahuprakāramapekṣitam । itarapuruṣāpratyakṣārthasākṣātkāritvaṃ tadupayuktāsādhāraṇadharmavattvaṃ yathārthavāditvaṃ ceti । tatraikaprakāramapi na lokāyatācāryasya vidyate ।
kutastena satpratipakṣatāśaṅkā mokṣavādināṃ mahāpuruṣāṇām । kuta ityata āha- sādhayanniti । sādhayan sarvasāmānyaṃ kathameva viśeṣavān । dharmādyabhāvapratipādanena sarveṣāṃ puṃsāṃ samānatvaṃ sādhayaṃllokāyatācāryaḥ kathamevetarebhyo atiśayavānbhavati ।
na kathañcit । etaduktaṃ bhavati । puruṣāntarāpratyakṣasya parapuruṣagatasya mokṣābhāvasya sākṣātkaraṇe lokāyatācāryasyetarebhyo viśeṣeṇa bhāvyam । anyathetareṣāmapi tatprasaṅgāt ।
na cāsāvasti । tapasā yogena vā janito dharmaviśeṣastathā । sa cetareṣāmiva svātmano api nāstīti tenaiva sādhitam । ataḥ kāraṇābhāvāditaravattasyāpi parapuruṣavartimokṣābhāvasākṣātkaraṇaṃ nāstyeveti niścīyate ।
tata evāhaṃ mokṣābhāvaṃ sākṣātkaromīti tadīyavacanamayathārthameva । bhūtapariṇāmaviśeṣa evātiśayo astviti cet । sa kiṃ pratyakṣo apratyakṣo vā । nādyaḥ ।
anupalambhāt । yādṛśatādṛśasya prakṛtaphalahetutve mānābhāvāt । anyathātiprasakteḥ । na dvitīyaḥ ।
atīndriyārthaṃ nirākurvatā tenaivetaravadātmanyapi tadabhāvasya sādhitatvāditi । yathā yuṣmābhirabhidhīyate nāstyeva mokṣābhāvasākṣātkārī mahāpuruṣa iti tathā ahamapi vadāmi । nāstyevāsau mahīyānpuruṣo yaḥ pratyakṣeṇa mokṣamīkṣeta । pramāṇābhāvāditi ।
tathāca punaraniścaya evetyata āha- dṛśyanta iti । dṛśyante puruṣā loke parāvaravido apica । aparokṣadṛśo yoganiṣṭhāścāmalacakṣuṣaḥ । pratyakṣaṃ devatāṃ dṛṣṭvā tatprasādāptabhūtayaḥ ।
jñānavijñānapārajñā । na kevalameka iti bhāvaḥ । loke asminneva bhūmaṇḍale । te ca vasiṣṭhādayaḥ ।
teṣāṃ mahīyastvamāha- jñānavijñānapārajñā iti । atra viṣayibhyāṃ viṣayāvupalakṣyete । sāmānyaviśeṣākārapārajñāḥ । na kevalaṃ vartamānāśeṣavidaḥ kinnāma parāvaravido api ।
tatkimanumānādinā netyāha- aparokṣadṛśaśceti । asmadādibhyaḥ ko viśeṣasteṣāmityata uktaṃ yoganiṣṭhāścāmalacakṣuṣa iti । yoganiṣṭhājanitaviśiṣyādṛṣṭena divyadṛṣṭayaḥ । kintenaiva netyāha- pratyakṣamiti ।
yogasāmarthyena paradevatāṃ sākṣādupalabhya tanprasādāsāditaprakāśādyaiśvaryavantaḥ । vasiṣṭhādayo yogardhisampannayā divyayā dṛṣṭayā paramapuruṣavartinaṃ mokṣaṃ sākṣātkurvāṇāḥ pratyakṣeṇaiva dṛśyante ato na mokṣāniścaya iti । asmadādibhiranupalabdhatvātte na santītyata āha- niṣiddhayanta iti । niṣiddhayante kathaṃ nṛbhiḥ ।
nṛbhirityanena mandabhāgyaiḥ parimitā viviktadeśaparicayavadbhiriti sūcayati । nahi te vaṇigvīthyāṃ vartante । yena yuṣmābhirupalabhyeran । ato viprakarṣādanupalabhyamānā na niṣeddhuṃ śakyanta iti bhāvaḥ ।
nanu puruṣasvarūpamātre na vipratipattiḥ । teṣāṃ mahīyastvaṃ tu kuta ityata āha- dṛśyate ceti । na kevalaṃ puruṣāḥ kintu teṣāmatimāhātmyaṃ mahīyastvaṃ ca dṛśyate । katham ।
atimahaujasām । etaduktaṃ bhavati । dṛśyante tāvadvindhyasthaganasamudrapānādīni teṣāmatimahāntyojāṃsi । tāni ca mahaiśvaryakāryāṇi ।
naca kāryāṇi vinā kāraṇairbhavitumarhanti । mahaiśvaryeṣu ca sārvajñāparanāmakaṃ prākāśyamiti teṣāṃ mahīyastvasiddhiriti । nanu tadīyaṃ mokṣaviṣayaṃ pratyakṣaṃ pareṣāṃ kutaḥ siddham । tadvākyāditi cenna ।
teṣāṃ vipralambhakatvopapatterityata āha- yadīti । yadi te api niṣiddhayante kiṃ noktiste niṣiddhayate । vipralambho hi prayojanamūlo bhavati । naca teṣāṃ prayojanānusandhānaṃ sambhavati ।
āptasamastaiśvayartvāt । prayojanāntarasya cāpramitatvāt । evaṃbhūtā api te yogino yadi vipralambhakā iti niṣiddhayante । tadīyaṃ vākyaṃ vipralambhamūlatvena nirākriyata iti yāvat ।
tadā te tvadabhyupagatā lokāyatācāryoktiḥ kiṃ tathaiva na niṣidhyate । sāpi vipralambhamūleti kalpayitvānādaraṇīyā syāt । aviśeṣāditi yāvat । etenaitadapi nirastam ।
viprakaṣarvaśādasmābhiranupalabhyamānā api yoginastanmāhātmyaṃ tadīyaṃ svapratyakṣaviṣayaṃ vākyaṃ cāsmābhiḥ kuto avagantavyam । itihāsapurāṇebhya iti cenna । teṣāmapramāṇatvāditi । doṣadarśanena hi teṣāmaprāmāṇyaṃ kalpyam ।
naca tatra pramāṇamasti । vākyatvenaiva prāmāṇyapratiṣedhe lokāyatācāryokterapi tatpratiṣedhaprasaṅgāditi । na lokāyatācāryoktirvipralambhaśaṅkayā nirākriyate । pratyakṣasaṃvādena prāmāṇyaniścayāditi cetsamaṃ prakṛte apītyāha- yadukteti ।
yaduktavākyaprāmāṇyaṃ pratyakṣeṇopalabhyate । yairyogibhiruktānāṃ vākyānāṃ prāmāṇyaṃ pratyakṣeṇa pratyakṣasaṃvādenopalabhyante te apīti pūrveṇānvayaḥ । kathamityata āha- varādayo apīti । varādayo api taddattāḥ sadā satyā bhavanti hi ।
tairyogibhirdattā varāḥ śāpāśca sadāvyabhicāreṇa satyā bhavanti । hi yasmāttasmāditi pūrveṇaiva sambandhaḥ । te prasannāḥ santastavedaṃ bhadraṃ bhaviṣyatīti vā kupitāḥ santastavedamabhadraṃ bhaviṣyatīti vā yadāhustattathaiva bhavatpratyakṣeṇopalabhyata iti । syādetat ।
pratyakṣayogyārthe bhavatu tatsaṃvādena tadīyaṃ vākyaṃ pramāṇam । atīndriye tu mokṣādau kathamiti । evaṃ tarhi lokāyatācāryavacanamapi pratyakṣayogyārthe tatsaṃvādena pramāṇamastu । atīndriye tu mokṣābhāvādau kathamiti samānam ।
atha manyase pratyakṣayogyārthe tāvattadīyaṃ vacanaṃ pratyakṣasaṃvādyevopalabdham । tenātīndriyārthaviṣaye api tatra viśvasimaḥ । loke tathopalambhāditi । tadidaṃ prakṛte api samānam ।
tadidamuktamanuktasamuccayārthenāpipadena । evaṃ satpratipakṣatānirāsāya yogināṃ mokṣapratyakṣavādasya prāmāṇyam, aprāmāṇyaṃ ca lokāyatācāryasya mokṣābhāvapratyakṣokterupapāditam । hetvantareṇāpi tadaprāmāṇyamupapādayati- aprāmāṇyamiti । aprāmāṇyaṃ tadukteśca vṛthāvācāvasīyate ।
hetusamuccaye caśabdaḥ । vṛthāvāceti bhāvapradhāno nirdeśaḥ । vṛthātvādityevokte tṛṇādidarśane vyabhicāraḥ syāt । tadarthaṃ vāggrahaṇam ।
kathaṃ lokāyatācāryoktervṛthātvamityata āha- na hīti । na hi prayojanaṃ kiñcit paralokanivāraṇāt । paralokasya mokṣādernivāraṇāt nāstitvapratipādanāllabhyaṃ kiñcitprayojanaṃ nāstītyetatprasiddhameva । tathāhi ।
tadukteradṛṣṭaṃ vā prayojanaṃ syāddṛṣṭaṃ vā । na tāvadadṛṣṭam । paralokanivāraṇāt । adṛṣṭaṃ hi svargādāvupabhogyaṃ vā syāddehāntareṇehaiva vā ।
nādyaḥ । svargādeḥ paralokasya pareṇa pratiṣiddhatvāt । na dvitīyaḥ । dehātmavādināsyātmanaḥ paralokasya dehāntarasya nivāraṇāt ।
nāpi dṛṣṭam । pratipādakapratipādyayorarthakāmalābhānupalambhāditi । vaidikānāṃ dharmādharmavyavasthāpakairvavacanairuparuddhakāmabhogānāṃ prāṇināṃ dharmādyabhāvāpratipādanena kāmopabhogoparodhanivṛttirūpaparopakārastāvadācāryasya prāṇināṃ dharmādyabhāvapratipādanena kāmopabhogoparodhanivṛttirūpaparopakārastāvadācāryasya prayojanamasti । yadyapyupakāro na svarūpeṇa prayojanam ।
nāpyadṛṣṭahetutvena । tathāpyupakartāraṃ pratyupakurvantyeva । vineyānāṃ ca kāmopabhogoparodhanivṛttirevāsti prayojanam । tatkathaṃ vṛthātvamityata āha- vṛthā vācamiti ।
vṛthāvācaṃ vṛthā hanyād yadi tasya kimuttaram । atra vṛthāvācamiti sādhyanirdeśaḥ । evamapi vṛthāvāktvaṃ na parihāryamiti । adṛṣṭaprayojanarahitavācamiti vā ।
yadi kaścittamācāryaṃ vineyaṃ vā vṛthaiva hanyāttadā taṃ prati tasya kimuttaram । na kiñcit । etaduktaṃ bhavati । na sta eva dharmādharmau, atastvayā niraṅkuśena kāmopabhogaḥ karaṇīya ityācāryeṇa bodhito antevāsī tadīyakamanīyakāntādyapahārārthaṃ taṃ hanyādeva, tadāsya kā pratikriyā ।
upakarturapakāro mahāpratyavāyaheturiti chāndasoktestenaiva tyājitatvāt । upakartāraṃ pratyupakurvantītyetadapi dharmādivāsanāyāṃ satyāmeva । sā tu tenaiva niśśeṣitā । ato nāstyevācāryasya prayojanam ।
pratyuta svajīvanahānilakṣaṇo anartha eva evaṃ vineyānāmapyanyonyadhanavanitādyapahārāyaparasparavadhādāveva pravṛttiḥ na tu kāmopabhogāvasaraḥ । mahatānarthenākrānto alpīyānkāmopabhogo anartha eveti । astvevaṃ lokāyatācāryoktervṛthātvamanarthahetutvaṃ ca । tathāpyaprāmāṇyaṃ kuta ityata āha- sveti ।
svajīvanavirodhāya vadan kiṃ nāma buddhimān । svaśabdaḥ pareṣāmapyupalakṣakaḥ । vyarthaṃ ceti śeṣaḥ । vyarthānarthahetuvāktvena lokāyatācāryasyāprekṣāvattvamanumīyate ।
tatastadvacanasyāprāmāṇyamiti śeṣaḥ । uktaścāyamarthaḥ prayojanādhikaraṇe । uktamarthaṃ buddhayārohāya saṅkṣipyāha- prāmāṇyaṃ iti । prāmāṇye saṃśayaḥ kiṃ syāt tayoḥ puruṣayorapi ।
svajīvanaviruddhoktirajño dṛṣṭasya cāpi saḥ । yaścātīndriyadevoktiśrotā dṛṣṭaparāvaraḥ । atītānāgataṃ sarvaṃ lokānubhavamāpayan । prāmāṇyaśabdenāptatvamucyate ।
kimityākṣepe । apiśabdo garhāyām । svetyupalakṣaṇam । dṛṣṭasya darśanayogyasyāpi bahorarthasya ।
caśabdo viśeṣaṇasamuccaye । devoktītyatīndriyāntarasyāpyupalakṣaṇam । svoktaṃ sarvaṃ pratyakṣasaṃvādena lokānubhavaṃ lokāśvāsaṃ prāpayan । yaḥ svajīvanaviruddhoktitvādiviśeṣaṇo lokāyatācāryo yaścātīndriyadevoktiśrotṛtvādiviśeṣaṇo yogī tayorapi puruṣayoḥ prāmāṇye saṃśayaḥ syātkiṃ, na syādeva ।
kintvādyasyāprāmāṇyameva dvitīyasya prāmāṇyameva niścīyata iti yojanā । evaṃ nimittābhāvenāsambhāvitātīndriyajñānasya kāmukatvādinā sambhāvitavipralambhasya lokāyatācāryasya yogardhisampadā sambhāvitasārvajñāvāptasamastaiśvaryavattvādinātyantāsambhāvitavañcakatvātpratyakṣasaṃvādivacaso yoginaḥ prati, pratipakṣatvāsambhave tadvacanāvagatena tatpratyakṣeṇa mokṣaḥ siddhayatītyuktam । idānīṃ vedenāpi taṃ siṣādhayiṣustatprāmāṇye vipratipannaṃ prati kiṃ saṃvādarahitatvādvedasyāprāmāṇyamucyate । uta vākyatvādunmattavākyavat ।
athavonmattavākyādaniścitaviśeṣatvādatha bādhitatvaditi vikalpyādye api kiṃ sarvasya saṃvādo nāsti utaikadeśasyeti vikalpyādyaṃ nirācaṣṭe- ata iti । ataḥ pratyakṣagamyatvād vedamātvasya ca sphuṭam । vaidikānuṣṭhānavatāṃ tatphalasiddherdṛṣṭatvādityarthaḥ । pratyakṣagamyatvāt pratyakṣasaṃvādena siddhatvāt ।
pramāṇasamuccaye caśabdaḥ । vedena ca mokṣasiddhiriti । anena sarvasyāpi vedasya pramāṇāntarasaṃvādo nāstītyetadasiddham । aiśvaryādisādhanatayā yogādikamupadiśato vedabhāgasya saṃvādadarśanādityuktaṃ bhavati ।
mokṣapratipādakāni ca vedavākyāni tatra tatrodāhṛtānyeva draṣṭavyāni । phalavisaṃvādo api vedasya dṛśyata iti cenna । tasya kartṛkarmādivaiguṇyahetutāyāḥ prāguktatvāt । tadidamuktaṃ sphuṭamiti ।
ādye dvitīyaṃ dūṣayati- yadīti । yadyāgamasya no mātvamakṣajasya tathā bhavet । yadi bhāgaviśeṣasya saṃvādābhāvena kṛtsnasyāpi āgamasya no mānatvam apramāṇatvamityucyate tarhi akṣajasya pratyakṣamātrasya tathā apramāṇatvaṃ bhavet । asthātsukhādiviṣayasya pratyakṣasya saṃvādābhāvāt ।
yadi ca saṃvādarahitasyaiva vedabhāgasya no mānatvamityucyate tadāsmatsukhādiviṣayasya pratyakṣasyāprāmāṇyaṃ bhavedeveti । yadyapi yogipratyakṣasaṃvā daḥ prāguktastathāpi taditarapramāṇāpekṣayedamuditaṃ veditavyam । syādetat । pratyakṣaṃ svata eva pramāṇaṃ tatra kiṃ saṃvādenetyata āha- yadyakṣajasyeti ।
yadyakṣajasya mātvaṃ syādāgamasya kathaṃ na tat । yadi saṃvādena vinākṣajasya svata eva pramāṇatvaṃ syāttarhi āgamasya tat svata eva prāmāṇyaṃ kathaṃ na bhavet- aviśeṣādbhavedeva । dvitīyaṃ nirākaroti- yadyāgamasyeti । yadi vākyatvamātreṇonmattavākyavadāgamasya na mānatvamityucyate ।
tarhyakṣajatvena śuktirajatādiviṣayākṣajavatstatstambhādyakṣajasyāpyaprāmāṇyaṃ syādaviśeṣāt । nirdeṣatvātstambhādiviṣayamakṣajaṃ pramāṇamityata āha- yadyakṣajasyeti । yadi nirdeṣatvātstambhādiviṣayasyākṣajasya pramāṇatvaṃ syāttarhyāgamasyāpi tata eva kathaṃ na bhavet । na hyapauruṣeyasya sadoṣatā sambhavati ।
veda ityupakramāttathaiva vaktavye yadāgamasyeti vadati tadanenaiva nyāyena pauruṣeyāgamasyāpi prāmāṇyaṃ sādhanīyamiti sūcayitum । tṛtīyaṃ nirākaroti- loketi । lokavākyād viśeṣaścāvyabhicāreṇa siddhayati । unmattādivākyāt ।
viśeṣo vedasya । avyabhicāreṇa bādharāhityena । nahi vaidiko arthaḥ pratyakṣasiddho yena tattatra bādhakatayāvakāśaṃ labheta । etena caturtho api nirastaḥ ।
tadevaṃ pratyakṣāgamābhyāṃ mokṣaṃ sādhayatehāmutra phalabhogavairāgyavatāṃ yogināṃ pravṛttiḥ saphalā prekṣāvatpravṛttitvātsammatavadityanumānamapi sūcitam । anumānaprāmāṇyaṃ ca prāgeva samarthitam । apare purananumimate । duḥkhasantatiratyantamucchidyate santatitvāddīpajvālāsantativaditi ।
tadasat । sakalajīvagataduḥkhasantatipakṣīkāreṃ'śe bādhitatvāt । nityasaṃsāriṇāṃ keṣāñcitsattvasya tairapyaṅgīkṛtatvātsamarthayiṣyamāṇatvācca । tadvayatiriktajīvagataduḥkhasantatipakṣīkāre tu tatraiva vyabhicārāt ।
pārthivaparamāṇurūpādisantāne vyabhicārācca । sarvamuktipakṣe phalamūlayorabhāvena so apyatyantamucchidyata eveti cenna । sarvamuktipakṣasyaiva nirākariṣyamāṇatvāt । kālakṣaṇasantāne vyabhicārācca ।
kiñca duḥkhasantatiśabdena duḥkhānyevocyante uta taddharmaḥ kaścit । ādye siddhasādhanatā । mokṣamanaṅgīkurvatāpi duḥkhānāṃ vināśitābhyupagamāt । ata evātyantamityuktamiti cet ।
ko asyārthaḥ । kiṃ sarvāṇyapi duḥkhānyucchidyanta iti । uta niḥśeṣatayocchidyanta iti । athavā tatra duḥkhāntarānutpādeneti ।
na prathamaḥ । siddhasādhanatānistārāt । sarveṣāmapi duḥkhānāṃ pareṇānityatāyāḥ svīkṛtatvāt । ata eva na dvitīyaḥ ।
na hi duḥkhaṃ sāvayavadravyam । yena saśeṣamucchidyata iti śaṅkayeta । na tṛtīyaḥ । dṛṣṭāntasya sādhyavikalatvāt ।
nahi dīpajvālāsantatirevamucchidyate । tatraiva punarjvālāntarodayasambhavāt । na dvitīyaḥ । duḥkhadharmo hi jātirvā tadanyo vā ।
ādye apasiddhāntaḥ । jāternityatvāṅgīkārāt । na dvitīyaḥ । āśrayāsiddheḥ ।
guṇeṣu jātivyatiriktadharmānaṅgīkārāt । aṅgīkāre apyarthāntaratā syāt । nahi duḥkhadharmasya kasyacidvināśasiddhau mokṣasiddhiriti । ātmā kadāciddhvastāśeṣaviśeṣaguṇo vibhutve sati kāryaviśeṣaguṇavattvāt mahāpralayāvasthāyāmākāśavaditi cāsat ।
sarvātmapakṣīkāre parameśvarātmani bādhāt । asiddheśca । jīvātmapakṣīkāre api saṃsāryekasvabhāvānāṃ jīvānāṃ svayamevorarīkṛtatvena tatra bādhāt । tadatiriktajīvapakṣīkāre tatraivānaikāntyāt ।
jīvātmanāṃ vibhutvābhāvenāsiddheśca । ātmatvaṃ kadāciddhvastāśeṣaviśeṣaguṇadravyaniṣṭhamiti pratijñārtha iti cenna । tathā sati hetorasiddhiprasaṅgāt । jātitvaṃ heturiti cenna ।
pūrvānumānadoṣāparihārāt । ghaṭatvādāvanaikāntikatvācca । aśeṣaviśeṣaguṇaśūnyadravyaniṣṭhamiti pratijñārtha iti cenna । saguṇānāmeva dravyāṇāmutpādasya samarthitatvāt ।
vibhukāryaviśeṣaguṇavadvṛttijātitvasya hetutvānna ko api doṣa iti cenna । kāryaviśeṣaguṇavatpadasya vaiyarthyāt । tattyāge apyarthāntaratvāt । aśeṣaviśeṣaguṇadhvaṃso na mokṣa iti vakṣyamāṇatvāt ।
etena devadatto devadattādharmasamānakālīnadevadattagatatvānadhikaraṇaduḥkhadhvaṃsādhikaraṇaṃ duḥkhitvādyajñadattavaditi viśiṣyavyatirekyanumānamapi nirastam । arthāntaratāparihārādityāstāṃ prapañcaḥ । idānīṃ jainoktamokṣasādhanaṃ dūṣayitumanuvadati- astīti । asti mokṣo api dharmeṇa yathārthajñānato api ca ।
yadidaṃ mokṣāstitvaṃ samarthitaṃ tatsādhviti jaināḥ prāhuriti sambandhaḥ । aṅgīkṛtaścenmokṣasadbhāvastadā tatsādhanamapi kiñcidaṅgīkāyarmeva । tathāca kā vipratipattirityāśayavānpṛcchati- apīti । kiṃ tarhītyarthaḥ ।
uttaramāha- dharmeṇeti । labhyata ityāhuḥ । apicāvitaretarasamuccaye । yadyapi mokṣaṃ tatsādhanaṃ cābhyupayanti jaināstathāpi tadviśeṣe vipratipadyante ।
yataḥ samyagjñānasamyakcāritryasamuccayasādhyaṃ mokṣamāhurityāśayaḥ । samyagdarśanaṃ yadyaparokṣajñānaṃ tadā yathārthagrahaṇenaiva gṛhītam । yadi ca svasamayaparipālanaṃ tadā dharmagrahaṇeneti pṛthaggrahaṇaṃ vyarthamiti sūcayituṃ dvayoreva grahaṇam । dharmajñānasamuccayasādhyatvaṃ mokṣasya kathañcidasmābhirapyaṅgīkriyate ।
ato vipratipattyanantaraṃ darśayati- prāmāṇyamiti । prāmāṇyamanumāyāśca jinasyāptatvasādhane । tadvākyād dharmasajjñānavijñaptirbhavatīti ca । jina āpto assvalitavākyatvādityādyanumāyāḥ ।
caśabdājjinadarśināṃ vākyasya ca । tadvākyāt jinavākyāt । iti ca jaināḥ prāhuḥ । anumā dyavagatāptabhāvajinavākyānmokṣasādhanasiddhimāhuḥ ।
natu svataḥ pramāṇādvedādityāśayaḥ । mokṣasādhanaviṣayāṃ vipratipattiṃ darśayitumupakramya pramāṇavipratipattipradarśanamasaṅgatamiti cenna । sādhanajñāpakasyāpi sādhanatvāt । dharmajñānasvarūpe api vipratipattiṃ darśayati- dharma iti ।
dharmo ahiṃsāparo nānyo jñānaṃ pudgaladarśanam । iti jaināḥ । ahiṃsā parā pradhānabhūtā yasminsa tathoktaḥ । etadasmākamapi sammatamityata uktamanyo hiṃsāsahito yajñādirna dharma iti ।
ātmaviviktatvādirūpeṇa pudgalasya dehasya darśanam । yadvā pudgalasyātmano dehādiviviktatayā darśanam । atrāpi nānyadyatsiddhāntinā vivakṣitamityanuvartate । dūṣayati- kathamiti ।
kathaṃ tat syāt pramāṇamanumānataḥ । tajjinavākyamanumānena pramāṇamiti pratipattavyaṃ kathaṃ syāt । anumānena vākyena ca jinasyāptatvamavadhāryāptavākyatvānumānena mokṣasādhanaṃ dharmaṃ jñānaṃ ca pratipādayato jinavākyasya prāmāṇyāvadhāraṇaṃ yaduktaṃ tannopapadyata ityarthaḥ । kuto nopapadyata ityato hetuṃ vaktumupodghātatvena pratyakṣānumānāgamasvarūpaṃ krameṇa tāvadāha- viṣayāniti ।
viṣayān prati sthitaṃ hyakṣaṃ pratyakṣamiti gīyate । pratyakṣaśabdānusārādanumeti prakītirtā । ā samantād gamayati dharmādharmau paraṃ padam । yaccāpyatīndriyaṃ tvanyat tenāsāvāgamaḥ smṛtaḥ ।
viṣayānnirdeṣānprati sthitaṃ taiḥ sannikṛṣṭamakṣamaduṣyamindriyam । jātāvekavacanam । yasyendriyasya yo viṣayo anvayavyatirekābhyāmavagatastenādoṣeṇa sannikṛṣṭamaduṣyaṃ tatpratyakṣamityarthaḥ । anena prādisamāso ayaṃ nāvyayībhāva iti sūcitam ।
tathā sati pratyakṣasyeti ṣaṣṭhī na śrūyeta । yadyapi pratisthitamakṣaṃ pratyakṣam । tathāpi yogyatayā viṣayāṇāṃ sambandha iti hiśabdenācaṣṭe । pratyakṣaśabdānusārāt ।
pratyakṣāgamānusāreṇaiva mānatvam । anusaraṇaṃ ca tadgṛhītadharmyādimattvaṃ tadabādhitāpratibaddhaviṣayatvaṃ ca । prakīrtitānumeti śeṣaḥ । yānumā prasiddhā sāsmānnimittādanumeti prakītirtā ।
yadyapyanusṛtā mānumā tathāpi sāmarthyātpratyakṣādisambandhaḥ । anumānamūlānumāpyantataḥ pratyakṣādimūlaivetyuktaṃ prāk । ā ityanuvādena samantāditi vyākhyānam । samyak cetyapi grāhyam ।
gamayati jñāpayati । karaṇe kartṛtvopacāraḥ । grahavṛdṛniścigamaścetyakartari kārake bhāve vā apo vidhānāt । anupramāṇaviṣayaṃ cedaṃ vyākhyānaṃ jñātavyam ।
yacca dharmādibhyo anyadatīndriyamapiśabdādananumitaṃ ca । tuśabdo avadhāraṇe । tenaiveti sambaddhayate । yadyapyā samyak samantātsarvaṃ gamyate anenetyāgamaḥ ।
tathāpi pratyakṣānumānāgate arthe tasya vaiyarthyādatīndriyamapītyuktam । tasya vivaraṇaṃ dharmetyādi । ya āgamaḥ prasiddho asau । nirvacanamātramevaitatpratyakṣādiśabdānām ।
naca nirvacanalabhyo artho ativyāptiparihāreṇāvaśyambhāvītyasti niyamaḥ । vyāghraparṇyādiṣvabhāvāditi na mantavyamityāśayavānāha- eteneti । etena kāreṇenaiva tattanmānatvamiṣyate । tattanmānatvaṃ pratyakṣādīnāṃ pratyakṣāditvaṃ pratyakṣādiśabdavācyatvamiṣyate prāmāṇikaiḥ ।
pratyakṣādiṣu pratyakṣādiśabdapravṛttau nimittamevaitat । natu nirvacanamātralabhyo artha ityarthaḥ । kuta ityata āha- svarūpaṃ hīti । svarūpaṃ hi tadeteṣām ।
tat nirdeṣaviṣayasannikṛṣṭanirdeṣendriyatvādikam eteṣāṃ pratyakṣādīnāṃ svarūpaṃ lakṣaṇaṃ hi ityarthaḥ । lakṣaṇaṃ hi śabdapravṛttinimittaṃ bhavati । etadapi kuta ityata āha- anyatheti । anyathāsiddhimānataḥ ।
anyathāsiddhiśca tanmānaṃ ca । prakārāntareṇa pratyakṣādilakṣaṇānāṃ nirūpayitumaśakyatvādityarthaḥ । tathācoktam । tataḥ kiṃ yadyevaṃ pratyakṣādisvarūpamityata āha- ata iti ।
ato anumā kathaṃ dharmaṃ pudgalaṃ cāpi darśayet । anumetyanumānāvagataprāmāṇyaṃ jinavākyamucyate । cāpiśabdāvitaretarasamuccaye । darśayet pratipādayet ।
idamuktaṃ bhavati । jinavākyāddharmādisiddhiriti vadatā kiṃ pramāṇamuktaṃ bhavati । āgama iti cenna । samyak pratyakṣādyana dhigatārthapratipādakasyaivāgamatvāt ।
jinavākyasya ca tadasiddheḥ । jino hi pramāṇenārthamupalabhya vākyaṃ praṇītavānanyathā vā । dvitīye pauruṣeyasya nirmūlasyonmattavākyavatsamyaktvaṃ durlabham । ādye pratyakṣeṇānumānena vāvagatau tadanadhigatārthār asambhavaḥ ।
vākyāntareṇa cedandhaparamparāpattyā punarasamyaktvameva । etena vimataṃ pramāṇamāptavākyatvāt, jina āpto asskhalitavākyatvādityanumānaṃ jinadarśināṃ vākyaṃ ca pratyuktam । tathā hi । āptatvaviṣayaṃ vākyaṃ tāvannirmūlaṃ cedasamyageva ।
vākyāntaramūlatve api tathā । naca pratyakṣaṃ mūlam । viṣayānprati sthitasyākṣasya pratyakṣatvāt । nacāptatvarūpāparacittavṛttiraparokṣaviṣayatāmaśnute ।
ato asskhalitavāktvādyanumānamūlamityeva vaktavyam । nacaitadanumānam । pratyakṣādyanusaraṇenārthagamakasyānumānatvāt । nacaitatprakṛte asti ।
āptavākyatvādityasya hi yathāśrutārthatve kvacidāptasya vipralambhakasyājñasya vākye vyabhicāraḥ । āptimūlavākyatvādityabhiprāye viśeṣaṇāsiddhiḥ । tattvajñānādilakṣaṇā khalu āptiḥ । tatra dharmādiviṣayaṃ tattvajñānaṃ tāvanna jinasya pratyakṣajanyam ।
viṣayānprati sthitasya akṣasya pratyakṣatvāt । dharmādeścākṣāviṣayatvāt । tathātve vānyeṣāmapi tadadhigatiprāpteḥ । ata eva nānumānajanyam ।
vākyāntarābhyupagame tvandhaparamparaiva । evamavipralipsāpi duradhigamā । ata evāptatvasādhakamanumānaṃ kālātyayāpadiṣyam । āpteruktavidhayā bādhitatvāt ।
anyeṣāmapratyakṣe arthe asya pratyakṣaṃ pravartata ityato na virodha iti cenna । puruṣatvādinā satpratipakṣatvāt । asskhalitavākyaṃ ca kvacidvā prakṛte vā sarvatra vā । nādyaḥ ।
yaḥ kvacidasskhalitavāgasau viṣayaviśeṣa āpta iti vyāptyabhāvāt । na dvitīyaḥ । nirdhāraṇopāyābhāvāt । phalaprāptyanumeyaṃ khalvetat ।
ata eva na tṛtīyo api । yattu niḥsvedatvādikaṃ liṅgamucyate tattāvatsandigdhāsiddham । auṣadhādinā sambhavadanyathāsiddhaṃ ca । nacāyaṃ manvādivākyeṣvapi prasaṅgaḥ ।
apauruṣeyatayā mūlānapekṣavedamūlatvāt । "yadvai kiñcana manuravadattadbheṣajam'; ityādivedenaivāptatvādiniścayācca । ataḥ pratyakṣādīnāmuktalakṣaṇatvājjinataddarśitapratyakṣe paropanyastānumāne jinādivākye ca tadabhāvādanumānādisiddhāptabhāvajinavākyāddharmādisiddhirityasaditi । na kevalaṃ jinasyāsskhalitavāktvaṃ niścāyakābhāvādisiddham ।
kintu sskhalanadaśarnādapītyāśayenāha- svarūpa iti । svarūpaṃ pudgalasyoktā doṣā । viṣayasaptamīyam । apudgalaśabdena tañivayuktanyāyena pudgalāddehādanyastatsadṛśaścātmocyate pudgalaśabdenaiva vā ।
uktāḥ"evaṃ cātmā kātsnaryam'; ityādinā । ayamarthaḥ । jinenātmasvarūpaṃ śarīraparimāṇaṃ rūpavaccoktam । tatprāgdūṣitamiti skhalitavāgasāviti ।
yadyapi saptabhaṅginayo api tadukto dūṣitastathāpi mokṣasādhanaṃ yatpudgaladaśarnamuktaṃ tatraiva skhalanapradarśanāyeyamuktiḥ । nanu etadapi pūrvavākyena siddham । satyam । prapañcārtha uttarabandha ityadoṣaḥ ।
prakārāntareṇātmasvarūpe jinavacanaskhalanaṃ darśayati- ānandameveti । ānandameva ca । na manyate pudgalaṃ sa । atrāpyapudgalapudgalaśabdābhyāmātmocyate ।
tattvavida ātmānamānāndamevānandenātyantābhinnaṃ manyante । sa jinastamānandameva na manyante । bhinnatvādinā saptaprakāraṃ bravīti । tatsaptabhaṅgīnayanirāsena puṃstvādivadityātmanaḥ sukhādyatyantābhedasādhanena ca nirastam ।
ataśca skhalitavāgasāviti bhāvaḥ । itaśca tathetyāha- duḥkheti । duḥkhābhāvaḥ sukhaṃ tviti । tuśabda ātmavyāvṛttyarthaḥ ।
itiśabdo hetau । pūrveṇaiva sambandhaḥ । yasmādātmā bhāvaḥ । sukhaṃ tu duḥkhābhāvaḥ ।
naca viruddhasvabhāvayoratyantābhedo dṛṣṭaḥ । tasmādātmā na sukhātyantābhinna iti jino brūte । taccāyuktamityataḥ skhalitavāgasau । kutastadayuktamityata āha- mātreti ।
mātrābhogātirekeṇa sukhādhikyasya darśanāt । mīyanta iti mātrāḥ śabdādyā viṣayāḥ । bhogo anubhavaḥ । upalakṣaṇaṃ caitat ।
viṣayabhogālpatvena sukhālpatvadarśanatvādityapi grāhyam । sukhaṃ bhāvastāratamyopetatvādduḥkhādivaditi pramāṇaviruddhatvātsukhasya duḥkhābhāvatvavacanamayuktamityarthaḥ । sukhasya tāratamyopetatvasamarthanāya darśanāditi sākṣī tatra pramāṇatvena darśitaḥ । yastu tatrāpi vipratipannastaṃ pratyaniṣyaprasaṅgaṃ sūcayituṃ mātrābhogātirekeṇetyuktam ।
yadi sukhaṃ niratiśayaṃ syāttadā prekṣāvatāṃ viṣayabhogātirekopādanaṃ vyarthaṃ syāt । dṛśyate ca taditi । nanu na sukhaṃ tāratamyopetaṃ kintu duḥkhaṃ bhāvabhūtaṃ tāratamyopetaṃ tadabhāvaśca sukham । tad yāvadyāvannivartate tāvattāvatsukhamiti pratīyate ।
naca pratiyogarūpopādhinimittā tāratamyopalabdhistāttvikaṃ tadupapādayitumīṣye । viṣayabhogātirekopādānaṃ ca duḥkhātirekavyāvṛttyartham । viṣayabhogasādhyatvādduḥkhābhāvasyetyata āha- sukhasyeti । sukhasyābhāvatā kena ।
bhavedetatpratītyāderaupādhikatvavarṇanam । yadi sukhasyābhāvatā pramāṇena siddhā syāt । sukhasyābhāvatā kena na kenāpi pramāṇena siddhetyarthaḥ । evameva pratītyāderaupādhikatvavarṇane bādhakamāha- naceti ।
naca syāt kiṃ viparyayaḥ । yadi nirnibandhanameva sukhatāratamyadaśarnāderaupādhikatvaṃ kalpyate । tadā sukhaṃ bhāvarūpaṃ duḥkhaṃ tadabhāvaḥ । tatra tāratamyadarśanaṃ pratiyogisukhopādhinimittam ।
sukhanivṛttyarthāni cāhikaṇṭakādīnīti paroktavipayaryaśca kinna syāt । syādeva । ato dvayorapyanupalabhyamānaviśeṣatvātsvābhāvikatāratamyorbhāvatvamaṅgīkartavyamiti । sukhamabhāvo vastutvātsammatābhāvavaditi pramāṇasadbhāvātkathaṃ sukhasyābhāvatā kenetyuktamiti cet ।
kimevaṃvādino mate kaścidbhāvo vidyate । uta sarve apyabhāvāḥ । ādye doṣamāha- yadīti । yadi bhāvo api kaścit syāt tasyaivābhāvatā kutaḥ ।
vastutvena sukhasyābhāvatāmanumimānasya mate yadi kaścitpadārtho bhāvo api syāt । tarhi tasya sukhasyaivābhāvatā kutaḥ । api tu bhāvatvenāṅgīkṛtasyāpi padārthasyābhāvatā syāt । anyathā vastutvasya tatra vyabhicārāpatteḥ ।
nanu sarve api padārthā abhāvā bhavantyevati nokto doṣaḥ । yadyapi ghaṭādīnāmanāditvādyāpattyā prāk pradhvaṃsātyantābhāvatvamanupapannam । tathāpyanyonyābhāvatvaṃ yujyata eva । ghaṭe hi paṭādyanyonyābhāvaḥ pramāṇasiddhaḥ ।
nacānyonyābhāvo dharmiṇo anyo asti । ato ghaṭa eva paṭādyanyonyābhāvaḥ । evaṃ paṭādayo apīti dvitīyaṃ śaṅkate- yadi sarve apīti । yadi sarve apyabhāvāḥ syuranyonyamiti ।
sarve'pi padārthā anyonyābhāvāḥ syuriti yadi manyasa ityarthaḥ । uttaramāha- bhāvateti । bhāvatā । abhāvābhāvatā yat syāt kiṃ naśchinnaṃ tadā bhavet ।
tadaivaṃ sarvapadārthānāmanyonyābhāvatvavyutpādanena no asmākaṃ kiṃ chinnaṃ bhavet । na kimapi । katham । yato abhāvābhāvatā bhāvataiva syāt ।
idamuktaṃ bhavati । sukhasya vastutvena sādhyamānamabhāvatvaṃ kiṃ prāgabhāvāditrayānyatamatvam । athavānyonyābhāvatvam । uta sāmānyam ।
ādye prāguktadoṣaparihāraḥ । dvitīyatṛtīyayoḥ siddhasādhanam । asmābhirapi sukhādīnāṃ sarvapadārthānāmanyonyābhāvatāsvīkārāt । naca bhāvatvāṅgīkāravirodhaḥ ।
sukhaṃ hi svānyonyābhāvaduḥkhā nyonyābhāvaḥ । abhāvābhāvaśca bhāva eva । evambhūtaṃ cābhāvatvaṃ sukhasya nātmasvarūpatāṃ viruṇaddhi । ātmano api tathātvāditi ।
abhāvābhāvatā bhāvataiva syādityuktam । tadupapādayituṃ bhāvābhāvasvarūpaṃ tāvadāha- bhāvatvamiti । bhāvatvaṃ vidhirūpatvaṃ niṣedhatvamabhāvatā । bhāvatvaṃ nāma vidhirūpatvamabhāvatvaṃ nāma niṣedhatvamiti yojanā ।
śabdapravṛttinimittaniṣkarṣārthaṃ bhāvapratyayaḥ । anyathendraḥ purandara itivatsyāt । tataḥ kimityata āha- niṣedhasyeti । niṣedhasya niṣedho api bhāva eva balād bhavet ।
yasmādabhāvo nāma niṣedhastasmādabhāvasyābhāva iti niṣedhasyāpi niṣedha ityuktaṃ syāt । sa ca vidhireva syāt । darśanabalāt । dṛṣṭo hi"neyaṅuvaṅsthānau'; iti niṣedhasyāstrīti niṣedho vidhiḥ ।
vakṣyate caitat । vidhiśca bhāva evetyuktam । tasmādabhāvābhāvatā bhāvataiveti yuktam । evaṃ tarhi dravyādayo bhāvāḥ prāgabhāvādayo abhāvā ityanyatroktaniyamo na syāt ।
ghaṭasyāpi na paṭa iti niṣedharūpatāyāḥ prāgabhāvasyāpi prameya iti vidhirūpatāyā darśanādityataḥ prāguktaṃ smārayati- prathameti । prathamapratipattistu bhāvabhāvaniyāmikā । kṛtavyākhyānametat । evaṃ jinasya skhalitavāktvapradarśanena taduktasya mokṣasādhanasyāprāmāṇikatvamuktam ।
yuktiviruddhatvaṃ ca darśayannātmajñānasya yanmokṣasādhanatvamuktaṃ tatkiṃ sākṣādutātmaprasādadvāreti vikalpyādyaṃ tāvannirākaroti- naceti । na ca pudgalavijñānaṃ mokṣadaṃ bhavati kvacit । ātmavijñānaṃ mokṣadaṃ na bhavati acetanatvātpaṭavaditi śeṣaḥ । asya vyāptimucapapādayati- kvaciditi ।
neti vartate । mokṣadamiti ca । tacca bhāvapradhānam । nahi kvacidapyacetane mokṣadatvaṃ dṛṣṭam ।
yena vyāptirna syāt । karmaṇastathātvaṃ nirākariṣyate । jñānaṃ tu caitanyameva na cetanamiti prasiddhameva । ātmā jñātaḥ prasanno mokṣaṃ dadātīti dvitīyaṃ dūṣayati- asvātantryāditi ।
asvātantryāt pudgalasya jñāto api sukhado na hi । jñāta ātmāpi sukhado mokṣado na bhavati । kutaḥ pudgalasyātmano asvātantryāt । hiśabdena paṭādau vyāptiḥ sphuṭeti sūcayati ।
asvātantryaṃ cānupadameva jñāsyate । ātmanaḥ sukhamātradānaṃ nopapadyate । kimutānantasukhamokṣadānamiti sūcayituṃ sukhada ityuktam । pakṣadvayaṃ hetvantareṇa nirākaroti- na hīti ।
na hi duḥkhiparijñānād duḥkhitvaṃ vinivartate । ātmajñānamātyantikaduḥkhanivṛttiheturna bhavati duḥkhijñānatvāddevadattajñānavat । jainenāpi svātmajñānameva mokṣasādhanamucyate nātmajñānamātram । īśvarajñāne vyabhicāranirāsāya duḥkhītyuktam ।
tasyāpi sākṣānmokṣasādhanatvābhāvavivakṣāyāṃ jñānatvādityeva vaktavyam । yadvā'tmā duḥkhaṃ nivartayitumaśaktaḥ । duḥkhitvādyo yadanarthavānnāsau tannivartate śakto yathā daridro dāridrayanivartane iti tātparyātharḥ । duḥkhitvoktyāsvātantryaṃ samarthitaṃ svātantrye hi jātu na duḥkhī bhavediti ।
syādetat । nātmajñānaṃ devadatto gāmiva mokṣaṃ dadāti । kintu prakāśo andhakāramiva virodhād duḥkhaṃ nivartayati । tatra kimacaitanyaṃ kariṣyati ।
svātmajñānameva ca svaduḥkhavirodhi nātmajñānamātramiti dvitīyaheturapyaprayojaka ityāśaṅkayāha- yadīti । yadi pudgalavijñānādaduḥkhī syāt kathañcana । dehavānapi nāduḥkhī kiṃ jñānāduttaraṃ sadā । kathañcana duḥkhātmajñānayorviruddhatvena ।
tarhi jñānāduttarakālaṃ dehavānapi sadā nirantaramaduḥkhī kinna syāt, syādeva । etaduktaṃ bhavati । prakāśaḥ khalvandhakāravirodhitvāttannivartayan utpattyanantarameva nivartayati na tu vilambena । vilambe virodhasyaivānirvāhāt ।
tathātmatattvajñānaṃ yadi duḥkhādyanarthavirodhitvāttannivartyātmānaṃ muktaṃ kuryāt । tarhi jinādayastattvajñānasampannā jñānotpattyanantarameva muktāḥ syuḥ । na caivam । dehādimattvenopalambhāt ।
tathāvidhānāṃ ca duḥkhāderavarjanāditi । iṣyāpattinirāsāya sadetyādyuktam । ayamatra prayogaḥ । duḥkhādikamātmatattvajñānavirodhi na bhavati bahulaṃ kālaṃ tena saha sthitatvātsammatavaditi ।
kiñcātmatattvajñānaṃ na tāvadāmokṣādekam । jñānānāṃ kṣaṇikatvadarśanāt । tathāca yadanantaraṃ mokṣo abhilaṣṭate tajjinasya caramajñānaṃ na mokṣasādhanamātmajñānatvātprathamādijñānavat । anyathā prathamameva mokṣaṃ sādhayedaviśeṣāditi ।
nanu bhavadbhirīśvarajñānaṃ mokṣasādhanamabhyupeyate । tatrāpi samānamidaṃ dūṣaṇamityata āha- īśeti । īśakḷptyanusāreṇa syāt kālādīśavādinaḥ । īśavādino mama mate tadicchāviśeṣānusāreṇa kālātkañcana kālamativāhya muktiḥ syāt ।
ayamabhisandhiḥ । na vayamīśvarajñānaṃ mokṣasādhanamācakṣmahe । kinnāma prasannaḥ parameśvara eva । jñānaṃ tu prasādasādhanatvānmokṣasādhanamiti gīyate ।
sa ca cetanaḥ kāmapi kālakalpanāṃ karoti । asminsamaye amuṃ muktaṃ kariṣyāmīti । tatkalpanānusāreṇa bhavatyevāsau mukta iti na kaściddoṣaḥ । yathā brāhmaṇasya vidyācaraṇādinā prasanno api prabhuścetasā kalpayati ।
āgāmini sūryoparāge asmai gāṃ dāsyāmīti । sa brāhmaṇasya vidyācaraṇādinā prasanno api prabhuścetasā kalpayati । āgāmini sūryoparāge asmai gāṃ dāsyāmīti । sa tadanusāreṇa tasmādgāṃ labhate tathaiveti ।
evamātmajñānasya mokṣasādhanatvaṃ nirākṛtya dharmasyāpi taṃ nirācaṣṭe- karmeti । karmahetutvamapi tu niścaitanyānnahi kvacit । karmaṇā hetutvaṃ karmahetutvaṃ mokṣaṃ prati । yadvā karmahetutvamiti bahuvrīhiḥ ।
mokṣasyeti śeṣaḥ । tuśabdo avadhāraṇe । naiveti sambandhaḥ । niścaitanyātkarmaṇaḥ ।
vimataṃ karma na mokṣasādhanaṃ bhavati acetanatvātpaṭavadityarthaḥ । vyāptimupapādayati- nahīti । netyubhayatra sambaddhayate । nahi kvacidacetane mokṣasādhanatvamāvayoḥ sammatam ।
yenātra vyāptirna syādityarthaḥ । nanvacetanatve api viśiṣyaṃ karmedaṃ mokṣasādhanaṃ kinna syāditi cet । kimāmokṣaprāpteḥ kriyamāṇamekameva karmotānekāni । nādyaḥ ।
kriyāṇāmanekatvadarśanāt । pratikriyaṃ karmotpatteḥ । ekatve ca jātasyaiva janma vā kriyāṇāṃ vaiyarthyaṃ vā viramyavyāpāro vā'padyeta । abhyupagamyaikatvaṃ bādhakamāha- aśeṣeti ।
aśeṣaduḥkhavilaye nedānīṃ kāraṇaṃ yathā । tathottaraṃ ca naiva syād । yathedānīṃ prathamakriyottarakālaṃ jātaṃ karmāśeṣaduḥkhavilaye mokṣasya kāraṇaṃ na bhavati । tathottarakālaṃ vivakṣitakāle api mokṣakāraṇaṃ na syāt ।
karmatvāditi śeṣaḥ । ekasyāpi karmaṇaḥ kālabhedena bhedātpakṣasapakṣatvaṃ yujyate । vipakṣe tūtpattyanantarameva mokṣaṃ sādhayedaviśeṣāditi । dvitīye api bādhakaṃ pramāṇamāha- aśeṣeti ।
atredānīmitīdānīntanī karmavyaktirucyate । uttaramityantimā । anyatsamānam । nacāntimakarmavyatiriktānāṃ karmaṇāṃ mokṣasādhanatvamasti ।
tathā sati tadanantarameva mokṣaprasaṅgāt । naca pūrvasahakṛsyāntimasya karmaṇo mokṣasādhanatvaṃ vācyam । iyattābhāvenāniyatakāraṇakatvāpatteḥ । nahi jñānodayānantaramiyataiva kāleneyantyeva karmāṇi kṛtvāpavrajyata iti niyamaḥ pramāṇavān ।
naca jainairiṣyate । jinānāṃ viṣamakālatvābhyupagamāt । ābhāsoddhāraṃ karoti- dṛṣṭīti । dṛṣṭipūrvānumā yataḥ ।
yasmādiyaṃ dṛṣṭipūrvā pramāṇagṛhītavyāptyādimatī । tato anumā na tvābhāsa ityarthaḥ । yaduktamīśakḷptyanusāreṇeti tadasat । jñānādīśvaraprasādastato muktirityatra pramāṇābhāvāditi cenna ।
śruteḥ sadbhāvāt । tatprāmāṇyasya sādhitatvāt । ābhāsādanuddharanneva cānumānamapyāha- dṛṣṭīti । śaktasyānyasya vijñānaṃ tatprītijanakaṃ yadi ।
tayaiva bandhahāniḥ syāditi kiṃ nāma dūṣaṇam । śaktasyānyasya vijñānaṃ viśiṣyajñānaṃ guṇotkarṣādijñānamiti yāvat । tatprītijanakamiti yadyanumīyate । yadi ca tayā tatprītyaiva bandhahāniḥ syādityanumīyate ।
tadā kinnāma dūṣaṇam । na kimapi । kutaḥ । yato dṛṣṭipūrvā pramāṇagṛhītavyāptyādimatīyamanumetyarthaḥ ।
arthamātramidamuktam । eṣā tu prayogaprakriyā । saṃsārabandhahāniḥ samarthapuruṣāntaraprītinibandhanā bandhahānitvāt rājaprasādādhīnabhṛtyanigaḍabandhahānivat । yaścāsau puruṣaḥ sa eveśvaraḥ ।
vipratipannā prītirguṇotkarṣādijñānajā anijaprītitvādrājaprītivat । karmādinā bhavannīśvaraprasādo api guṇotkarṣādijñāne satyeveti na doṣaḥ । yadveśvaraviṣayaṃ guṇotkarṣādijñānatvātsaṃmatavat । naceśvarasiddhayā doṣaḥ ।
prathamānumānena tasya siddhatvāt । tadidamuktaṃ śaktasyānyasyeti । nanvetadviparītamapi mayānumīyate । tataḥ satpratipakṣateti cet ।
kiṃ vimatā bandhahāniḥ svajñānanibandhanetyanumīyate uta paraprasādanibandhanā na bhavatīti । ādye doṣamāha- svajñānāditi । svajñānād bandhahānistu dṛśyate kasya kutracit । dṛśyata ityetatkākvā na dṛśyata iti vyākhyeyam ।
tathāca vyāptyabhāva iti bhāvaḥ । dvitīye tu bandhahānitvāde rājaprasādādhīnanigaḍabandhahānyādau vyabhicāraḥ । paraprasādanirapekṣaiva kācidbandhahānirdṛśyate । tatra bhavatāmapi vyabhicāra iti cenna ।
pakṣatulyatvāt । sarvāpyaniṣyanivṛttirīśvaraprasādādhīneti hi tattvavidāṃ panthāḥ । yaduktaṃ dharmajñānayormokṣasādhanatve tadaiva mokṣaḥ syāditi tadasat । karmaṇaḥ pratibandhakasya sadbhāvāt ।
nahi pratibandhakavaśātkāryamakurvāṇo heturaheturbhavati । atiprasaṅgāt । anekavidhaṃ khalu kamar । tatra yadyapi jñānāvaraṇā dikaṃ jñānādeva nivṛttam ।
tathāpyāyurādikāraṇamastyeveti cet । syādidaṃ pratibandhakasadbhāvakalpanaṃ yadi"ahiṃsādirūpo dharmaḥ, śarīraparimāṇatvādinā'tmajñānaṃ ca tattvajñānam, ete ca dharmajñāne mokṣasādhane'; ityeṣo arthaḥ pramito bhavet । nacaivam । evameva kalyane atiprasaṅga ityāśayavāndharmādisvarūpe tāvatpramāṇaṃ nāstītyāha- ahiṃsāyāśceti ।
ahiṃsāyāśca dharmatvaṃ kena mānena gamyate । caśabdo jñānasaṅgrahārthaḥ । yadvā saptaghaṭikābhojanādisamuccayārthaḥ । jñānaviśeṣasya copalakṣaṇam ।
jinavākyenāvagamyata iti cenna । tatprāmāṇyasādhakābhāvasyoktatvāt । satpratipakṣaṃ ca jinavākyamityāha- hiṃsāyā eveti । hiṃsāyā eva dharmatvamityukte syāt kimuttaram ।
atrāpi pūrvavadupalakṣaṇaṃ jñātavyam । jinavākyādahiṃsāyā dharmatvaṃ pratipannasya bhinnakācāryeṇa hiṃsāyā eva dharmatvamityakte kimuttaraṃ syānna kimapi । tathāca na dharmaniścayaḥ syāt । bhinnakācāryo nāpta iti cet ।
jino api kathamāptaḥ । sarvaguṇopetatvāditi cet । bhinnakācārye api tulyametat । aprāmāṇikāstatra te guṇā iti cet ।
jine api kiṃ pramāṇasiddhāḥ । jinadarśināṃ vacanena teṣāṃ tatra siddhiriti cenna । samānamanyatrāpi । bhinnakācāryadarśino bhrāntāḥ pratārakā veti cet ।
jinadarśino api kuto na tatheti । idānīṃ dharmādermokṣasādhanatvamapyaprāmāṇikamityāha- dharmasyeti । dharmasya sukhahetutvamapi kenāvagamyate । sukhaṃ mokṣaḥ ।
jinavākyenāvasīyata iti vadataḥ pūrvavatsatpratipakṣatetyāha- hatyāyā iti । hatyayā mokṣahetutvaṃ kuto mānānnivāryate । mokṣahetutvaṃ kenacidācāryeṇoktamiti śeṣaḥ । hanasta cetyatra supīti nānuvartate ।
brahmahatyādayastu ṣaṣṭhīsamāsāḥ । ato hatyeti sādhuḥ । "santi khalvakṣayaṃ ha vai cāturmāsyayājinaḥ sukṛtaṃ bhavati'; ityādiśrutimanusṛtya hiṃsātmakasya yāgasya mokṣahetutvaṃ vadanta ityayuktameva jainānāṃ mokṣasādhanamiti । adhunā bauddhābhimataṃ mokṣasādhanaṃ nirākurvāṇaḥ śūnyavādyuktaṃ tāvadapākaroti- naceti ।
na ca śūnyaparijñānācchūnyabhāvanayāpi ca । mokṣaḥ kathañcana bhaved । śūnyameva tattvaṃ samastaṃ tatrādhyastamiti parijñānam । tathaiva śūnyabhāvanayā śūnyadhyānena ।
apicāvanyonyasamuccaye । mokṣo na bhavediti sambandhaḥ । kathaṃ ca netyanenedamācaṣṭe । śūnyaparijñānādikaṃ mokṣasādhanamityatra pramāṇābhāvāttatraiva bandhahāniḥ syādityuktapramāṇavirodhācceti ।
yadvā śūnyaparijñānādikaṃ kiṃ svayameva mokṣaṃ sādhayati kiṃvā śūnyaprasādajananena । nādyaḥ । acetanatvātpaṭavat । na dvitīyaḥ ।
śūnyasya prasādaguṇānaṅgīkārāt । anyathā śūnyatvavyāghātāditi । syādetat । bandhastāvatsaṃvṛvināmakājñānanimitto adhyāsaḥ ।
saṃvṛtiśca virodhinā śūnyajñānena nivartyate । tatastanmūlo bandhādhyāso apīti kimacetanatvādikaṃ kariṣyati । naca evambhāvanāvaiyarthyam । asambhāvanāviparītabhāvanānivṛttyarthatvāditi ।
maivam । bandhasyādhyastatāyā nirastatvāt । aṅgīkṛtya doṣamāha- yadīti । yadīdānīṃ kathaṃ na saḥ ।
śūnyaparijñānādityādikaṃ sarvamanuvartate । śūnyajñānena kathañcaneti śaṅkitarītyā mokṣo bhavediti yadyucyate tarhi sa mokṣaḥ kathamidānīṃ jñānodayānantarakṣaṇe na bhavet । tadaiva bhavitavyamityāśayaḥ । nahi pradīpasya virodhyandhakāranivartane vilambo asti ।
aṅgīkriyante ca śūnyajñānasamanantaramapi saṃsarantaḥ puruṣāḥ pareṇa । asambhāvanāviparītabhāvanāsadbhāvādvilamba iti cet । te kiṃ saṃvṛtikārye na vā । dvitīye śūnyavadanivṛttireva ।
ādye saṃvṛtau nivṛttāyāṃ kathaṃ tadanivṛttiḥ । anyathā saṃvṛtyanivṛttirvā tadakāryatvametayorvā syāt । saṃvṛteranivṛttau ca kathaṃ jñānavirodhitvam । paścādapi kathaṃ nivṛttiḥ ।
nanu yathā bhavanmate jñānodayānantaramapi saṃsārāvasthānaṃ tathāsmanmate api kiṃ na syādityato vaiṣamyamāha- pareti । paraprasādanecchostu viḷambo nāma yujyate । pumicchādhīnatā no ced viḷambaḥ kiṅkṛto bhavet । anuṣṭhitasvakṛtyasyāpi tena paraprasādanecchostu phalāvāptau vilambo nāma yujyate ।
loke tathā darśanāt । mokṣasya puruṣāntaraprasādādhīnatā no cedāsthīyate kevalaṃ śūnyajñānaṃ bandhavirodhitvādbandhaṃ nivartayatītyaṅgīkriyate tadā jñānodayānantaraṃ mokṣasya vilambaḥ kiṃ nibandhano bhavet । pratibandhakatvena kalpyamānasya saṃvṛtikāyartvena jñānavirodhitvāt । nahi prabodhānantaraṃ svāpnabandhanivṛttervilambo asti ।
paraprasādānapekṣeṣvapi kāryeṣu vilambo asti । trivṛnmūlābhyavaharaṇādau kṛte api virecanādevirlambadarśanāt । tatkathamucyate pumicchādhīnatābhāve vilambo na bhavediti । tatrāha- anyatrāpīti ।
anyatrāpi viḷambāstu syurīśecchānimittataḥ । mokṣādanyatra । etāvatā kālenedaṃ bhavatvitīśecchaiva nimittaṃ tataḥ । kuto atreśvarecchānimittaṃ kalpyata ityata āha- anyatheti ।
anyathā kāraṇaṃ cet syāt kiṃ kāryaṃ nopajāyate । īśvarecchāyā akalpane kāraṇaṃ syāccettrivṛnmūlādanādimātraṃ virekādeḥ kāraṇaṃ yadi bhavettadā tasya sadbhāvātkāryaṃ virekādikaṃ kasmānnopajāyate । upajāyetaiva । kāryānudayenaiva sāmagrīvaikalyaṃ kalpyate ।
na ca dṛṣṭasya vaikalyamatrāstīti parameśvarecchaiva kalpyā । naca dharmavaikalyaṃ kalpayituṃ yuktam । uttarakālamapi kāryānudayaprasaṅgāt । nahi tanmadhye kaściddharmo anuṣṭhīyate । vidyamāna eva prāgalabdhavṛttirdharma iti cet ।
keyaṃ vṛttirnāma । kiṃ kāryakāraṇamuta sahakārisāhityam । nādyaḥ । karaṇameva kuto nāstīti vicāryamāṇatvāt ।
dvitīye tadeva sahakārīśvarecchaivocyate । auṣadhasya śarīrāśayavyāptyabhāvātkāryānudaya iti cenna । tasyāpīśvarecchāmantareṇānupapatteriti । kiñca prāptasādhanābhimatānāmapi mokṣavilambe sāmagrīvaikalyaṃ vā pratibandhakasadbhāvo vānyairvādibhiḥ kathañcicchakyate vaktum ।
natu bauddhenetyāśayavānāha- kāraṇe satīti । kāraṇe sati kāryasya bhāvaḥ suniyato asya hi । asya bauddhasya mate kāraṇe sati kāryasyotpādaḥ suniyato na tvanyeṣāmivāpratibaddhakāraṇasāmagṣāṃ satyām । samarthasya kṣepāyogāditi tadvacanāditi hiśabdārthaḥ ।
ataḥ śūnyavijñānādikaṃ na mokṣasādhanamiti siddham । vijñānavādyuktaṃ mokṣasādhanaṃ dūṣayati- vijñāneti । vijñānavādinaścaiva vijñānādvaitavedanāt । vijñānabhāvanāccaiva mokṣo na ghaṭate kvacit ।
dvitaiva dvaitam । svārthiko aṇ । na dvaitamadvaitam । vijñānasyādvaitaṃ vijñānādvaitam ।
vijñānamekameva tattvaṃ na tato anyadastīti vedanāt । vijñānabhāvanāt vijñānādvaitadhyānāt । ādyaścaśabdo vādisamuccaye । dvitīyaḥ sādhanasamuccaye ।
evaśabdo naiva ghaṭata ityādyaḥ sambaddhayate । dvitīyastu sādhananiyamārthaḥ । vijñānavādina iti tenai va tābhyāṃ sādhanābhyāṃ bhavatīti pratipāditaḥ । sāmarthyādvijñānādvaitavedanādikaṃ vijñānavādinoktaṃ mokṣasādhanaṃ naivopapadyata ityarthaḥ ।
yadvā vijñānavādina iti tena pratipāditādvijñānādvaitavedanādikānmokṣo naiva ghaṭate naiva sampadyata iti yojanā । kuta ityataḥ pūrvoktaṃ sarvaṃ smārayituṃ kvacitkāle hyasau, natu jñānodayottarakāla eva bhavatītyuktam । vaibhāṣikasautrāntikābhimataṃ mokṣasādhanaṃ parācaṣṭe- antariti । antarjñānasya bāhye ca kṣaṇikatvasya vedanāt ।
bhāvanāccoktamārgeṇa mānābhāvānna mucyate । śarīrāntaḥsthitasya jñānasya । upalakṣaṇametat । vijñānavedanāsaṃjñāsaṃskārāṇāṃ bāhye sthitasya rūpasya ca yatkṣaṇikatvaṃ tasya vedanāt ।
uktamārgeṇa kṣaṇikatvena । na mucyate puruṣaḥ । kuto atrārthe mānābhāvāt । akṛtābhyāgamakṛtavipraṇāśādayo doṣāḥ sphuṭā eveti noktaḥ ।
evaṃ vedabāhyamatāni nirākṛtya vaidikāni nirākurvāṇaḥ sāṅkhayokteḥ mokṣasādhanaṃ tāvadanuvadati- prakṛteriti । prakṛteḥ puruṣasyāpi viveko muktisādhanam । iti śaṅkayā । prakṛterantaḥkaraṇādirūpāyāḥ puruṣasya svātmanaḥ vivekaḥ svarūpato dharmataśca bhedadarśanaṃ sāṅkhayāḥ prāhuḥ ।
dūṣayati- na ceti । etasmiṃścārthe mānaṃ nāsti । kathaṃ nāsti । "ya enaṃ vetti puruṣaṃ prakṛtiṃ ca guṇaiḥ saha ।
sarvathā vartamāno api na sa bhūyo abhijāyate । kṣetrakṣetrajñāyorevamantaraṃ jñānacakṣuṣā । bhūtaprakṛtimokṣaṃ ca ye viduryānti te param'; ityādyāgamānāṃ sattvādityata uktam- īśāprasādata iti । na caitasmin mānamīśāprasādataḥ ।
īśaprasādena vinā kevalaṃ prakṛtipuruṣaviveko mokṣasādhanamityasminnarthe mānaṃ nāstītyarthaḥ । ayamabhisandhiḥ । bhavatyeva prakṛtipuruṣaviveko mokṣasādhanam । kintu bhagavatprasādasādhanatvena ।
prakṛtipuruṣaviveke hi puruṣasya vairāgyaṃ sampadyate । viraktasya bhaktyādidvārā bhagavatprasāda iti । tadarthāni caitāni vākyāni । nirīśvareṇa tu sāṅkhayena sākṣānmokṣasādhanatvaṃ prakṛtipuruṣavivekasyocyate ।
naca tasminviśeṣe pramāṇamastīti । nanvetāni vākyāni prakṛtipuruṣavivekasya mokṣasādhanatvaṃ tāvatpratipādayanti । naca pāramparyakalpane kāraṇamasti । ata eteṣāmeva sākṣātsādhanatve prāmāṇyamityata āha- śrutaya iti ।
śrutayaḥ smṛtayaścaiva yadīśasya prasādataḥ । vadanti niyamānmuktiṃ tamṛte ataḥ kuto bhavet । yasya prasādādityādyāḥ śrutayaḥ । ajñānāṃ jñānado viṣṇurityādyāśca smṛtayaḥ ।
evaśabdasya na prākṛtapuruṣavākyānītyarthaḥ । yadā yasmāt । niyamātmasādhaśrāntaravyavacchedena । nāpareṇa ।
sa evaika iti vacanāt । taṃ prasādam । bhavenmuktiḥ । balavadbādhakasadbhāvāt lāṅgalena vayaṃ jīvāma itivat pāramparatvameva teṣāṃ vākyānāṃ yuktamiti bhāvaḥ ।
vaiśeṣikādyuktaṃ mokṣasādhanaṃ nirākaroti- kaṇādeti । kaṇādayogākṣapādā api । yogaśabdena yogānuśāsanasya praṇetā patañjalirupalakṣyate । anupapannabhāṣiṇa iti śeṣaḥ ।
na kevalaṃ sāṅkhayādyā ityaperarthaḥ । nanvete trayo apīśvaraprasādasādhyāṃ muktiṃ bruvate । tathā hi vaiśeṣikeṇa yadyapi dravyādipadārthānāṃ sādharmyavaidhamyartattvajñānaṃ niḥśreyasaheturityuktam । tathāpi na sākṣāt ।
kintu dharmadvāraiva । anyathā yato abhyudayaniḥśreyasasiddhiḥ sa dharma iti sūtravirodhāt । naca dharmo api sākṣānmokṣahetuḥ । api tvīśvaraprasādasahakṛta eva ।
yathoktam । tacceśvaracodanābhivyaktāddharmādeveti । spaṣṭaṃ ca"tuṣyermocayato baddhānatuṣyerbadhnataḥ punaḥ । kārāgāramidaṃ viśvaṃ yasya vande tamīśvaram'; iti ।
akṣapādo yadyapi pramāṇādiṣoḍaśapadārthatattvajñānānniḥśreyasādhigama ityāha- tathāpi pramāṇādipañcadaśapadārthatattvajñānasyātmādidvādaśavidhaprameyatattvajñānahetutvameva । ātmaśarīrendriyātharbuddhimanaḥpravṛttidoṣapretyabhāvaphaladukhāpavargāstu prameyamiti tuśabdakaraṇāt । ātmādijñānamapi na sākṣānmokṣasādhanam । kinnāma parameśvaraprasādopetameva ।
"svargāpavargayormārgamāmananti manīṣiṇaḥ । yadupāstibhasāvatra paramātmā nirūpyate'; iti sampradāyavidvacanāt । atha kathamanupapannabhāṣiṇa ityata āha- īśasyeti । īśasya prasādataḥ ।
muktiṃ bruvāṇā apyāhur । īśa prasādato muktiṃ bruvāṇā apyete kiñcidayuktamāhuryato anupapannabhāṣiṇaityarthaḥ । tathāhi । yadyapi vaiśeṣikairīśvaraprasādo aṅgīkṛtastathāpi dharmasahakāritvenaiva ।
īśvaracodanābhivyaktāditi vacanāt । evaṃ patañjalirapi tapaḥsvādhyāyādisamānakakṣyatāmeveśvarapraṇidhānasyāha । naiyyāyikā apyātmatattvajñānameva mokṣasādhanamīśvaraprasādastu sahakārimātramityāsthitāḥ । dvitīyasūtre tathaiva vyutpāditatvāt ।
śrutismṛtayastu dharmādikaṃ samastaṃ sākṣātparamparayā vā bhagavatprasādasādhanam । bhagavatprasādastvananyāpekṣaḥ sākṣādeva mokṣasādhanamityācakṣate । "sarvaṃ tadantarādhāya muktaye sādhanaṃ bhavet । na kiñcidantarādhāya vimokṣāyāparokṣadṛk'; ityādyāḥ ।
ataḥ kathaṃ nānupapannavādina iti । itaścānupapannabhāṣiṇa ityāha- bhogādeva ceti । bhogādeva ca karmaṇām । kṣayaṃ prāhuḥ ।
vaiśeṣikādayastattvavida iva jñānātpūrveṣāṃ karmaṇāṃ jñānādeva vināśaṃ na manyante । kintu samādhimahimnāparimitadehavyūhanirmāṇenānantānyapi viṣamavipākasamayānyapi karmāṇi piṇḍīkṛtya tatphalasukhaduḥkhabhogenaiva jñānino vināśayantīti prāhurato apyanupapannabhāṣiṇa ityarthaḥ । nanvetadasaṅgatam । mokṣasādhanavicārasya prastutatvāditi ।
maivam । avidyākāmakarmādilakṣaṇo hi bandhaḥ । atastannivṛttirmokṣa iti kathaṃ kamarkṣayo na mokṣaḥ । vakṣyati ca ।
karmakṣayastathotkrāntirityādi । ato mokṣasādhanaviṣayaiveyaṃ cinteti । tathābruvāṇā api kathamanupapannabhāṣiṇa ityato asyārthasyāprāmāṇikatvādityāha- kutaśceti । kutaścaitat prasanne jagadīśvare ।
jñānino api karmaṇāṃ phalabhogenaiva kṣaya ityetatkuta eva pramāṇātpratipattavyam । na kutaścit । akṣīṇakarmaṇāṃ mokṣānupapattestatkṣayahetoścānyasyābhāvādatyantasukhaduḥkhasaṃjñānameva tatkṣayakāraṇamiti kalpyata ityata āha- prasanna iti । kuta etaditi vartate ।
jñānena prasanno bhagavānevābhuktaphalānyeva karmāṇi vināśayatītyanyathaivopapatteḥ kuta etatkalpyata ityāśayaḥ । bhagavānapi kathamadattaphalakarmakṣayasyeṣya iti na śaṅkanīyam । tadaiśvaryasya kvāpyapratihatatvāditi bhāvenoktaṃ jagadīśvara iti । sambhāvitamevaitanna tu pramitam ।
tatkathamanyathaivopapattirityata āha- bhidyata iti । bhidyate hṛdayagranthiśchidyante sarvasaṃśayāḥ । kṣīyante cāsya karmāṇi tasmin dṛṣṭe parāvare । bhidyate hṛdayagranthiśchidyante sarvasaṃśayāḥ ।
kṣīyante cāsya karmāṇi dṛṣṭa evātmanīśvare । iti śrutipurāṇādivacanebhyo anyathāgateḥ । hṛdayagranthiravidyā । parā apyavarā yasmātsa parāvaraḥ ।
ātmanyātataguṇe jagadīśvare । ādyaṃ kaṭhaśrutivacanam । dvitīyaṃ bhāgavatavacanam । ādipadena vakṣyamāṇānītihāsavacanāni gṛhyante ।
anyathā phalabhogena vineśvaraprasādenaiva karmaṇāṃ gaterapagatervināśaniścayādanyathaivopapattiriti । nanvatra parameśvare dṛṣṭe karmāṇi kṣīyanta ityucyate natu darśaneneti । to bhogeneti vyākhyāne api na virodha iti cenna । tathā sati hṛdayagranthibhedanasaṃśayacchedanayorapyanyasādhyatāsvīkārāpātāt ।
dṛṣṭa evetyevaśabdavirodhācca । bhogena kṣayasya sarvasādhāraṇyāddarśanaviśeṣaṇasya vaiyarthyācca । ajño na sarvāṇi karmāṇi bhogena kṣeptuṃ kṣamate । bahutaratvādviṣamavipākasamayatvācca ।
jñānī tu samādhisāmarthyātkāyavyūhaṃ nirmāya sarvāṇi samāhṛtya phalabhogena vināśayatītyato viśeṣaṇopapattiriti cetkuta eṣā kalpanā । uktārthāpattyaiveti cenna । asmadudāhṛtavacanānāmanyathāvyākhyānasthitāvarthāpattisthitiḥ । tatsthitau ca vacanānāmanyathāvyākhyānasthitiriti parasparāśrayāpatteḥ ।
vacanānāmanyathāvyākhyānanirāse satyarthāpattinirāsastannirāse nānyathāvyākhyānanirāsa iti bhavatāmapi parasparāśrayāpattiriti cenna । avadhāraṇādinā niravakāśasyoktatvāt । "bhinatti karmasaṅghātaṃ prasanno bhagavānhariḥ'; ityādīnāmatyantānavakāśānāmanyatrodāhṛtatvācca । ata eva"nābhuktaṃ kṣīyate karma kalpakoṭiśatairapi'; ityādisāmānyavacanamajñāniviṣayam ।
jñānināmapi prārabdhakarmaviṣayam । "ātmano vai śarīrāṇi bahūni manujādhipa । prāpya yogabalaṃ kuryāttaiśca sarvāṃ mahīṃ caret । bhuñjīta viṣayankaiścitkaiścidugraṃ tapaścaret ।
saṃharecca punastāni sūryastejogaṇāniva'; ityādikaṃ jñānināṃ prārabdhakarmaviṣayam । viśeṣavacanabalena prārabdhakarmavināśasya vakṣyamāṇatvāt । ata eva"jñānādevāśeṣakamarkṣaye tadaiva muktiḥ syāt । nacaivam ।
jīvanmuktānāmupālabdheḥ'; ityanavakāśaṃ codyam । vimataṃ karma phalabhogavināśyaṃ karmatvātsampratipannakarmavadityanumānaṃ tu kṛtaprāyaścittakarmaṇyanaikāntikam । prāyaścittaṃ na karmakṣayaheturityetaduttaratra nirākariṣyāmaḥ । akṛtaprāyaścittakarmatvaṃ heturiti cetkimidaṃ prāyaścittaṃ nāma ।
pāpanivṛttyarthatvena vihito vrataviśeṣa iti cet । tarhi mahānubhāvānāmanugrahādinā vinaṣṭe karmaṇi vyabhicāraḥ । pāpanivṛttihetumātraṃ prāyaścittaṃ vivakṣitamiti cenna । tathāpi mahadavajñādinā vinaṣṭe puṇye vyabhicāraḥ ।
kṣayahetvantararahitakarmatvaṃ heturiti cet । tatkiṃ vidhireva hetutvaṃ gamayati । tathā sati samādherapi kāyavyūhanirmāṇādau hetutvaṃ na syāt । ārthavādikaṃ phalamaviruddhaṃ svīkriyata iti cet ।
samaṃ prakṛte api । na hyatra kaścidvirodho astītyuktam । alaukikatvaṃ tūbhayatrāpi samānam । kiñcāsminmate na kadāpi karmakṣayaḥ ।
bhogakāle api punaḥ karaṇāt । na karotīti cāsambhāvitam । "nahi kaścitkṣaṇamapi'; ityuktatvāt । kriyamāṇāpi pravṛttirnādṛṣṭajananīti cenna ।
śrutismṛtivirodhāt । jñānināṃ jñānasāmarthyāttathetyanyaviṣayaṃ śrutyādikam । "tadyathā puṣkarapalāśe',"brahmāṇyādhāya karmāṇi'; ityādiśrutismṛtibalāditthaṃ kalpyata iti cet । prāktanakarmasvapyayaṃ prakāraḥ kuto nābhyupagamyate ।
rāgadveṣayorabhāvānna pravṛttiradṛṣṭakāraṇam । yathoktam । "na pravṛttiḥ pratibandhāya hīnakleśasya'; iti । maivam ।
prāmādikabrahmahananādīnāmadharmahetutvābhāvaprasaṅga ityalam । pāśupatādyuktaṃ mokṣasādhanaṃ nirākaroti- naceti । na ca pāśupatādyuktaśivādīnāmanugrahāt । pāśupataśabdena caturvidhā api gṛhyante ।
ādipadena skāndasaurādayaḥ । dvitīyenādipadena skāndādayaḥ । anugrahānmokṣo bhavatīti śeṣaḥ । nanu ca pāśupatādyukteti tāvannānugrahasya viśeṣaṇam ।
asāmarthyena samāsānupapatteḥ । tathā sati pāśupatādyuktāditi syāt । ata eva na mokṣasya viśeṣaṇam । tathā sati pāśupatādyukta iti bhavet ।
śivādiviśeṣaṇatve tu vaiyarthyamiti । ucyate । astu tāvadanugrahaviśeṣaṇam । tatra śivādīnāmanugraha iti samāsa eva ।
ṣaṣṭhayā ākrośa iti ṣaṣṭhayā aluk । "jñātvā śivaṃ śāntimatyantameti'; ityādiśrutivirodhaparihāraśca tatprayojanam । yaḥ saṃsāradharmairīṣadapyaspṛṣṭaḥ paramaśivastatprasādānmuktiriṣyata eva । yastvajñānādyupetastathā pramitastadanugrahānmokṣo netyucyata iti ।
"mokṣo jñānaṃ ca kramaśo muktigo bheda eva ca । uttareṣāṃ prasādena nīcānāṃ nānyathā bhavet'; ityādivākyavirodhaparihārāya pāśupatādyuktetyanugraho viśeṣitaḥ । aṅgīkriyata eva śivādyanugraho bhagavatprasādasādhanabhūto mokṣahetuḥ । natu pāśupatādyuktaḥ svatantrasādhanabhūta iti ।
yadvā pāśupatādyuktetyapi bhinnaṃ padam । supāṃ sulugiti pañcamyā luk । yadvā prathamāyā luk । mokṣasya cedaṃ viśeṣaṇam ।
tatra vādinirdeśaprayojanaṃ vaktameva । yadvāstu yathāśrutaṃ śivādīnāmeva । ye śivādayaḥ pāśupatādibhiḥ svātantryeṇopāsyā uktāsteṣāṃ tathopāsitānāmanugraha eva nāsti pratyuta koṣa eva । ato anugrahānmokṣo dūranirasta iti bhāvaḥ ।
kutaḥ śivādīnāmanugrahānmokṣo netyata āha- nānya iti । nānyaḥ panthā iti hyuktaṃ puruṣajñānataḥ śrutau । tamevamiti śrutau sahasraśīrṣā puruṣa iti prakatapuruṣajñānato anyaniṣedhenāmṛtatvamuktaṃ hi yasmāttasmātpuruṣottamānugraha eva jñānenerito mokṣaheturna śivādyanugraha iti । nanu puruṣasūkte paśupuruṣa eva pratipādyate na viṣṇustatkathaṃ viṣṇujñānasya mokṣasādhanatve mantro ayamudāhṛtaḥ ।
paśupuruṣajñānamapi paśupateranugrahe paramopayogīti mokṣasādhanamucyate । nānya iti ca na viruddham । sādhanavatsādhanasādhanasya parityāge api phalānudayāditi cet । kimetatpuruṣaśabdasya viṣṇau śaktyabhāvātkalpane ।
tātparyajñāpakābhāvādvā । bādhakasadbhāvādvā । nādyaḥ । nārāyaṇānuvāke puruṣaśabdasya harau prayogādityāha- sarva iti ।
sarve nimeṣā jajñire vidyutaḥ puruṣādataḥ । evaṃ puruṣaśabdaśca prayukto abdhiśaye harau । na kevalaṃ puruṣajñānato amṛtatmuktam । kintu puruṣaśabdaśca harau prayuktaḥ ।
vidyutaḥ puruṣādityukto api paśupuruṣa eva kinna syādityata uktamabdhiśaya iti ambhasya pāre, yamantaḥsamudre ityasminpuruṣe abdhiśayatvasya śravaṇāt । mahodadhiśayontaka ityādinā tasya viṣṇuliṅgatvāvagamāt । itaścāyaṃ nārāyaṇo na paśupatirityāha- na tasyeti । na tasyeśe kaścana tasya nāma mahad yaśaḥ ।
iti cādhipatistasya pratiṣiddhaḥ svayaṃ śrutau । viśvataḥ paramāṃ nityaṃ viśvaṃ nārāyaṇaṃ harim । iti sarvādhikatvoktayā samo api vinivāritaḥ । tasya puruṣasya ।
īśe īṣye vyatyayo bahulamiti vacanāt । adhīgarthadayeṣāṃ karmaṇīti ṣaṣṭhī । mahaditi yaśaśceti tasya puruṣasya nāma । śrutau nārāyaṇānuvāke na tasyeti vākyena tasya puruṣasyādhipatiḥ svayaṃ mukhata eva pratiṣiddhaḥ ।
paramaścāsāvaśceti paramāstaṃ paramām । liṅgavyatyayena paramamiti vā । viśvaṃ pūrṇam । nārāyaṇānuvāka eva viśvata iti śrutau tasya puruṣasya sarvādhikatvoktyā saso api vinivāritaḥ ।
nahi sarvādhikasya samo yujyate । tataḥ kimityata āha- sameti । samādhikasya rāhityānnopacārapumānasau । samādhikasyeti dvandvaikyavadbhāvaḥ ।
asau nārāyaṇānuvākoktaḥ । upa samīpe cāro yasyāsau pradhānasyopasarjanabhūta upacārapumān paśupuruṣo netyarthaḥ । nārāyaṇanāmādinā harirevāyamiti śiṣyaireva jñātuṃ śakyata iti noktam । adhipatirāhityasarvādhikatvayostato avagatasya samādhikarāhityasya ca paśāvanupapatterna tadviṣayo ayaṃ puruṣaśabdaḥ ।
kintu nārāyaṇādināmnābdhiśayatvādiliṅgena ca viṣṇuviṣaya evetyastu । na tāvatā puruṣaśabdasya viṣṇau vācakatvaśaktiḥ siddhayati । prayogasyāmukhyayā vṛttyāpyupapatterityata āha- sameti । asau viṣṇurupacāreṇa puruṣaśabdaviṣayo na bhavati kintu mukhyavṛttyaiva । kutaḥ ।
mukhyāsambhave hyupacāraḥ kalpyate । puruṣaśabdasya mukhyārthaḥ pūrṇatvam । tacca viṣṇoreva samādhikarāhityādyujyata iti । astvevaṃ puruṣaśabdasya viṣṇau vācakatvaśaktistathāpi puruṣasūkte jñāpakābhāvāttatparatvaṃ nāstīti dvitīyaṃ nirākaroti- puruṣa eveti ।
puruṣa evedaṃ sarvaṃ yad bhūtaṃ yacca bhavyam । utāmṛtatvasyeśāno yadannenātirohati । muktāmuktapareśatvamiti tasyāha sā śrutiḥ । yadbhūtaṃ yacca bhavyaṃ yacca bhavadamuktaṃ viśvamidaṃ sarvaṃ puruṣa eva ।
puruṣādhīnameva । yata evamannenānnamadanīyamamuktavargamatirohati atikrāmati । amuktādhipatirita yāvat । tasmādamṛtatvasyota bhāvabhavitrorabhedānmuktavargasyāpīśānaḥ ।
saṃsāre svādhīnaṃ jagadyadi muktau svādhīnatvaṃ jagadyadi muktau svādhīnatvaṃ jahyāttadā prekṣāvānna mocayet । ato muktāvapi tadadhīnameveti sā śrutiḥ puruṣasūktamantrastasya muktāmuktapareśatvamāha । tacca muktānāṃ paramā gatirityādinā viṣṇorevāvagataṃ paśostvasambhāvitamevetyataḥ puruṣasūktaṃ viṣṇuparameveti jñāyate । nanu ca puruṣa evedaṃ sarvamiti puruṣasyātra sar vātmakatvamevoditam ।
tatkathaṃ muktāmuktapareśatvamāha śrutiriti tatrāha- amṛteti । amṛteśānavacanāt sarvasyeśānatoditā । īśāneti bhāvapradhāno nirdeśaḥ । uttarārdhe mukteśānatvasyoktatvātpūrvārdhe amuktasya sarvasyeśānataivoditā jñātavyā ।
natu sarvatvam । nahi ko api vādī muktau bhedamamuktāvabhedamaṅgīkaroti । nāpi yujyate । abhinnasya paścādbhedādarśanāt ।
hetvantaramāha- yadīti । yadi sarvatvamuditamuteśa iti tad vṛthā । pūrvārdhe yadi puruṣasya sarvatvamuditaṃ syāttattarhyuttarārdhe amṛtatvasyoteśāna ityutaśabdo vṛthā syāt । tatkathamityata āha- utaśabda iti ।
utaśabdo vadedeṣa hīśatvasya samuccayam । uttarārdhastha utaśabdo yasmādīśatvasya samuccayaṃ vadet । arthāntarasyāsambhavāt । naca dvayorīśatvayoranuktau tatsamuccayokteravakāśo asti ।
tasmādutaśabdo vṛthaiveti । yuktyantaramāha- puruṣeṇaiveti । puruṣeṇedaṃ vyāptamiti brāhmaṇaṃ cāha taṃ prati । puruṣa evedaṃ sarvamiti puruṣeṇaivedaṃ sarvaṃ vyāptamātṛṇādākarīṣātsarvaṃ bhagavāniti mithyādṛṣṭireveti śākhāntarabrāhmaṇaṃ ca taṃ mantraṃ prati pravṛttaṃ tasya mantrasya vyākhyānarūpamevāha ataśca na sarvatvamarthaḥ ।
vyāptaṃ vaśīkṛtam । etena dharma samuccayārtha utaśabda ityapi parāstam । itaśca sarveśatvameva pūrvārdhārtho natu sarvatvamityāha- etāvāniti । etāvānasya mahimeti mahimno vaco hi tat ।
iti vacanāditi śeṣaḥ । asya puruṣasyaitāvānmahimā yaḥ pūrvavākyokta ityuttaravākyabalāt tat puruṣa evedamityetatpuruṣasya mahimno vācakaṃ vaca iti tāvajjñāyate । tataśca mahimapratipādakaṃ yathā syāttathā vyākhyeyam । na ca sarvātmatvaṃ mahimā ।
apakaṣarhetutvāt । kintu sarvādhipatyameva । naca tadatirikta mahimno vacanam । saṅkoce kāraṇābhāvāt ।
ito apyetadevamityāha- so amṛtasyeti । so amṛtasyābhayasyeśo martyamannaṃ yadatyagāt । ityamuktādhipatyaṃ tu pūrvārdhoktamanūdya ca । utāmṛtasyeśa iti vidhatte muktigeśatām ।
iti bhāgavatavacanāditi śeṣaḥ । anūdya yadannenātirohatīti vacanena hetutayeti śeṣaḥ । vidhatte śrutiḥ । ayamarthaḥ ।
uttarārdhe tāvadamuktādhipatyaṃ hetutvenopādāya muktādhipatyaṃ prati jānīte śrutiriti jñāyate । puruṣasūktavyākhyānaprasaṅge so amṛtasyeti bhāgavatavacanenottarārdhasya tathaiva vyākhyātatvāt । ata eva"annena divyabhogena yadatirohatyadhirohatyedhate tasyāmṛtatvasya devatvasyeśānaḥ'; iti vyākhyānamayuktam । bhāvabhavitrorekatvābhiprāyeṇāmṛtatvasyetyetadamṛtasyeti hi vyākhyātam ।
devavyāvṛttyarthameva cābhayasyetyuktam । anneneti tṛtīyā ca dvitīyārthetyabhihitam । annaṃ ca na prasiddhamiti martyamityuditam । so ayamuttarārdhārthaḥ pūrvārdhasyāsmadvayākhyāna eva yujyate ।
pūrvārdhe amuktādhipatyaṃ vihitam । uttarārdhe tatpūrvārdhoktamamuktādhipatyaṃ hetutvenānūdya puruṣasya muktigeśatāṃ vidhatte śrutiriti । parakīyavyākhyāne tu parasparavyāghātenānupapanna eveti । etena"puruṣaśabdasya viṣṇuviṣayatve sarvātmakatvaṃ bādhakam ।
nahi viṣṇoḥ sarvātmakatvaṃ bhavadbhirapyabhyupagamyate । paśostu dehayogavaśādbhūtatvādikaṃ yujyate'; iti tṛtīyapakṣo api nirastaḥ । upasaṃharati- ata iti । ato viṣṇuparijñānādeva muktirnacānyataḥ ।
parijñānātparijñānoditātprasādāt । anyataḥ śivādīnāmanugrahāt । pāśupatā api jñānino bhogenaiva karmakṣayamācakṣate । tadapyanupapannamityāha- tadyatheti ।
"tadyatheṣīkātūlamagnau protaṃ padūyetaivaṃ haivāsya sarve pāpmanaḥ pradūyante'; iti śruteḥ । "iṣyakeṣī kāmālānāṃ citatūlabhāriṣu'; iti hrasvatā śrutitvānna bhavati । protaṃ praviṣyam । pradūyeta paritaptaṃ bhavedbhasmībhavet ।
iti tannidarśanaṃ yathā । asya jñāninaḥ । pradūyante vinaśyantītyatharḥ । caśabdaḥ pūrvodāhṛtavākyasamuccayārthaḥ ।
tata eva viṣṇuparijñānādeva । nanvasyāṃ śrutau jñāninaḥ karmaṇāṃ paritāpaḥ śrūyate natu jñānena vināśa iti vivakṣito artha ityato bhagavadvākyasamākhyāmāha- yatheti । yathaidhāṃsi samiddho agnirbhasmasāt kurute arjuna । jñānāgniḥ sarvakarmāṇi bhasmasāt kurute tathā ।
yadyapyatra jñānasya kāraṇatvaṃ sphuṭaṃ pratīyate । tathāpi karmaṇāṃ bhasmasātkaraṇaṃ nāma mukhyāsambhavātkiṃ kalpanīyamiti na jñāyate atovākyāntaraṃ paṭhati- sarveti । sarvadharmān parityajya māmekaṃ śaraṇaṃ vraja । ahaṃ tvā sarvapāpebhyo mokṣayiṣyāmi mā śucaḥ ।
ityādibhagavadvākyairuktārthaścāvasīyate । dharmānavaiṣṇavānkāmyārthāṃśca । śaraṇaprāptiśca"sarvottamatvavijñānapūrvam'; ityādinānyatra bhagavatpādaireva vyākhyātā । tataḥ prasanno aham ।
mā śucaḥ । na śociṣyasi mukto bhaviṣyasi । ādipadena"gatasaṅgasya muktasya'; ityādeḥ saṅgrahaḥ bhagavadvākyaiśceti sambandhaḥ । tadyatheti śruteruktārthaḥ bhagavadvākyairavasīyata iti vā ।
bhāṭṭānāṃ mokṣasādhanamanuvadati- nityeti । nityanaimittikaṃ karma kurvannanyat parityajan । mucyate saṃsṛteśca । nityaṃ nāma yadakaraṇe pratyavāyo, brāhmaṇyādikameva ca nimittamupādāya vihitaṃ taducyate ।
yathā sandhyāvandanādi । naimittikaṃ nāma yadakaraṇe pratyavāyaḥ pitṛmaraṇādyāgantukaṃ ca nimittamupādāya vihitaṃ taducyate । yathā pitṛśrāddhādi । anyatkāmyaṃ niṣiddhaṃ ca ।
tatra yatkāraṇe phalamakaraṇe na pratyavāyaḥ । kāmānanimittaṃ tatkāmyāt । yathā jyotiṣyomādi । pratiṣiddhaṃ niṣiddham ।
yathā brahmahatyādi । upāttaṃ ca karma bhogena kṣapayanniti caśabdārthaḥ । ayamāśayaḥ । sukhaduḥkhatatkāraṇarūpo hi saṃsāraḥ ।
sa ca karmanimitta eva । nityanaimittikayorakaraṇe tvadharmapravacayena duḥkhatatsādhanāvāptirasya bhavati । niṣiddhakaraṇe api tathā । kāmyakaraṇe tu dharmotpādanena sukhatatsādhanāvāptirjāyate ।
mumukṣustu nityaṃ naimittikaṃ ca nityameva karoti । parityajati ca niṣiddhamiti na duritopacaya; । kāmyamapi parityajatīti na dharmopacayaḥ । evamanāgatayordharmādharmayoranutpāde prāgupāttau ca bhogena kṣapayannirbījāyāḥ saṃsṛtermucyata iti ।
yathoktam । "mokṣārthī na pravarteta tatra kāmyaniṣiddhayoḥ । nityanaimittike kuryātpratyavāya javāṃsayā'; iti । naca pañcamī karmavidhāsti ।
yatkaraṇe akaraṇe vā dharmādharmodayaḥ syāditi । nirākaroti- etadapīti । etadapyetena nirākṛtam । vidyaivetīmamevārthaṃ svayamevāha vedarāṭ ।
etena nānyaḥ panthā iti śrautena bhagavajjñānavyatiriktamokṣasādhananiṣedhena । api ca nityanaimittikakarmaṇāṃ niyamena samyaganuṣṭhānaṃ tāvadaśakyameva । "caranti devā vihitaṃ samastamardhameva munayo daśāṃśato manuṣyāḥ'; ityādiśruteḥ । nāpi niṣiddhākaraṇaṃ sambhāvitam ।
prāmādikānāṃ mānasavācikakāyikānāmaparihāryatvāt । prāyaścittāttatkṣaya iti cenna । prāyaścittasyāpi samyaganuṣṭhātumaśakyatvāt । pūrvopārjitakarmaṇāṃ bhogena kṣayastvatyantāsambhāvita eva ।
anantatvādityalam । nanvetatsarvaṃ sūtrānuktaṃ kasmādvarṇyata ityata āha- vidyaiveti । vidyaivetīmamevārthaṃ svayamevāha vedarāṭ । vidyaiva tu nirdhāraṇāditi sūtreṇa ।
svayameva na tvarthataḥ । "vājasaneyino adhīyate । ṣaṭtriṃśatsahasrāṇyapaśyadātmano agnīnarkānmanomayānmanaścitaḥ'; ityādi । tatra saṃśayaḥ ।
kimete agnayaḥ kriyānupraveśinastaccheṣabhūtā uta svatantrāḥ kevalavidyātmakā iti । kriyāmayasyāgneḥ prakaraṇāttadviṣaya evāyamupadeśa iti prāpte abhidhīyate । vidyātmakā evaite agnayo na kriyāśeṣabhūtāḥ । te haite vidyācita eveti nirdhāraṇāt ।
iti pareṣāṃ vyākhyānamasadeveti bhāvenoktamimamevārthamiti । viphalatvādasyāścintāyāḥ । pakṣadvaye apyabhyudaya eva hyasya prayojanam । yastu nityānityavastuvivekavāñchamadamādisampannaḥ sarvabhogavairāgyopeto mumukṣurathaśabdenottaramīmāṃsāyāmadhikārī sūcitaḥ sa kathametāsu phalgucintāsu pravartata iti ।
evaṃ sūtrakṛtā pūrvapakṣitāni matāni nirākṛtyedānīṃ ye sūtrāṇāṃ vṛttikārā anyathā bhāṣante teṣāṃ matāni nirākurvāṇaḥ samuccayaniyamavādināṃ mataṃ tāvadapākaroti- vineti । vinā karma na mokṣaḥ syājjñānenetyapi sā śrutiḥ । nānyaḥ panthā iti hyeva nivārayati sādaram । saṃsāranivṛttimātraṃ kevalena jñānena bhavati ।
ānandavṛddhistu kamarsāpekṣeṇaiva jñāneneti bhagavataḥ panthāḥ । yadvakṣyati sahakāritvena ceti । ato jñānakarmabhyāṃ mokṣa ityanuktvā karma vinā kevalajñānena na mokṣaḥ kintu karmasahitenetyuktam । ityetadapi mataṃ saiva sūtragṛhītaiva nānyaḥ panthā iti śrutiḥ spaṣṭaṃ nivārayati ।
tamevaṃ viditveti jñānamātrasya mokṣasādhanatvamuktvā punarnānyaḥ panthā itrata vacanādādaro avagamyate । naca samuccayaniyame kimapi pramāṇamasti । andhantamaḥ praviśantītyādīnāmanyārthatvāt । "yathānnaṃ madhusaṃyuktaṃ madhu cānnena saṃyutam ।
evaṃ tapaśca vidyā ca saṃyukte bheṣajaṃ mahad'; ityādīnāṃ parokṣajñānaviṣayatvāt । aparokṣajñānaviṣayatve apyānandavṛddhayarthatvāt । māyāvādino vadanti । dvividho mokṣaḥ parāparabhedāt ।
tatrāparo vaikuṇṭhasatyalokādiprāptilakṣaṇaḥ । parastvavidyāstamaye satyadvaitabrahmāvasthānarūpaḥ । pratīkādiviṣayamanyathopāsanamaparasya sādhanam । parasya tvekatvajñānamiti ।
tatrānyathopāsanasya vaikuṇṭhādiprāptisādhanatvaṃ tāvadapākaroti- anyatheti । anyathopāsanamapi tamevamitivādinī । nivārayatyādareṇa । evaṃ yathāsthitenaiva prakāreṇa na tvanyatheti vadantī śrutiranyathopāsanamapi puruṣārthasādhanaṃ nivārayati ।
na kevalaṃ paramapuruṣajñānavyatiriktapakṣān । tamityanena yathārthajñānaṃ labdhameva । saprakārasya prakṛtasya parāmarśopapattāvekadeśaviṣayatvakalpanānupapatteḥ । tathāpi yadevamiti vadati tadā'darasūcanārthamiti ।
paramamokṣaviṣayeyaṃ śrutirastu । aparastu puruṣārtho anyathopāsanena bhaviṣyatītyata āha- neti । na pratīka iti prabhuḥ । "na pratīke na hi saḥ'; iti sūtrakāro anyathopāsanasya sarvathāpyakartavyatvaṃ vakṣyati ।
ato na tatpuruṣārthaleśahetuḥ । sūtrasyārthāntaraṃ vakṣyāmīti vadantaṃ prati śrutivirodhamāha- andhamiti । andhaṃ tamaḥ praviśanti ye avidyāmupāsate । iti śrutivirodhācca nānyathopāsanaṃ bhavet ।
puruṣātharsādhanamiti śeṣaḥ । śrutistvanyatra smṛtisammatipradarśanena vyākhyātā । idānīmekatvajñānasya paramokṣasādhanatvaṃ nirākaroti- naceti । na cāpyekatvavijñānāduktanyāyena mucyate ।
co avadhāraṇe । ekatvavijñānādapi puruṣaḥ saṃsārānna mucyate । kutaḥ । uktanyāyena"tamevaṃ vidvān'; itrata sahasraśirastvādimahāmahimopetasya bhagavato jñānamamṛtatvasādhanamabhidhāya"nānyaḥ panthāḥ'; iti sādhanāntarābhāvasyoktatvāt ।
"puruṣa evedaṃ sarvam'; ityuktamekatvamevaṃśabdena parāmṛśyata iti cenna । uktanyāyena tasya vākyasyaikatvaviṣayatāyā abhāvāt । "tadyo yo devānāṃ pratyabuddhayate'; ityādiśrutayastu tadguṇasāratvādityuktanyāyena naikyajñānasya mokṣasādhanatāṃ vadanti । kiñcaikyajñānamanyathājñānamiti pṛthagupadeśādityuktanyāyena siddham ।
mithyājñānaṃ cānarthasādhanamityuktam । api cādvaitajñānasya na tāvadyāgādivadrājasevādivadvā mokṣasādhanatvam । kintu avidyāvirodhitvena । virodhinādvaitasākṣātkāreṇāvidyāyāṃ nivṛttāyāṃ tadupādānako bandhaḥ svayameva nivartata iti ।
tathāca sākṣātkṛtādvaitānāmuttarakṣaṇa eva dehādidvaitadarśanābhāvaḥ prāpnoti । aṅgīkriyate ca jīvanmuktiḥ । jñānenāvidyāyāṃ nivṛttāyāmapi tatsaṃskāreṇa dvaitadarśanānuvṛttirbhavatīti cenna । saṃskārasyāvidyākāryatve avasthānānupapatteḥ ।
na hyupādāne nivṛtte kāryamavasthitaṃ dṛṣṭam । anyathā satyatvaprasaṅgaḥ । jñānodaye apyanivṛttasya tasya nivartakāntarābhāvātsarvadā nuvṛttau na kadāpi dvaitadaśarnanivṛttiḥ syāt । asaṅgasyātmano vinaivāvidyāsambandhena saṃskārāśrayatvaṃ cāyuktameva ।
etena prārabdhakarmavaśād dvaitadarśanā nuvṛttirityapi nirastam । jñānena nivṛttāpyavidyā dagdhapaṭanyāyena kiñcitkālamavatiṣṭhate । tena dvaitadarśanānuvṛttirghaṭata iti cenna । ātyantikanivṛttau kāraṇābhāvena dvaitadarśanānuparamaprasaṅgāt ।
etena avidyāleśāvasthānapakṣo api pratikṣiptaḥ । leśaśca paṭasya tanturivāvayavo vā syātpradeśo vā dharmo vā । nādyaḥ । akāryatvādavidyāyāḥ ।
na dvitīyaḥ । pradeśānaṅgīkārāt । pradeśino nivṛttau pradeśāvasthānāsambhavācca । na tṛtīyaḥ ।
dhamiṇo apagame dharmānapagamānupapatteḥ । atha matam । saṃsāramūlakāraṇabhūtāvidyā yadyapyekaiva । tathāpi tasyāḥ santyeva bahava ākārāḥ ।
tatraiko bandhasya paramārthasatyatvavibhramahetuḥ । dvitīyo arthakriyāsamarthavastukalpakaḥ । tṛtīyastvaparokṣyapratibhāsaviṣayākārakalpakaḥ । tatrādvaitasya satyatvādhyavasāyena samastadvaitasatyatvakalpaka ākāro nivartate ।
arthakriyāsamarthaprapañcopādānaṃ māyākārastattvasākṣātkāreṇa vilīyate । aparokṣapratibhāsayogyārthāsajanakastu māyāleśo jīvanmuktasya nivṛttaḥ samādhyavasthāyāṃ tirohito anyadā dehābhāsajanakābhāsahetutayānuvartate । prārabdhakarmaphalopabhogāvasāne tu nivartata iti । tadayuktam ।
asyāḥ kalpanāyāḥ niṣpramāṇakatvāt । indro māyābhiḥ pururūpa īyata iti śrutiratra pramāṇamiti cenna । atra pārameśvaraśaktipratipādanāt । jñānabādhyānirvācyamāyākārapratipādanāpratibhāsanāt ।
"tasyābhidhyānādyojanāttattvabhāvād bhūyaścānte viśvamāyānivṛttiriti śvetāśvataramantre api bhūyobhūyastasminmanaso yojanādyo jāyate tattvabhāvastattvajñānaṃ tasmāduditāttasya parameśvarasyābhidhyānādanugrahātkarmakṣayānte viśvabandhakamāyānivṛttirbhavatītyucyate na tvanirvācyavidyākārāṇāṃ krameṇa nivṛttirbādhalakṣaṇā । kiñca yo api māyākāro anuvartata ityucyate tattvajñānaṃ tasya virodhi na vā । ādye kathaṃ na nivartate । dvitīye jñānena na nivarteta ।
tathāca satyaḥ syāt । karmakṣaye sati nivartata iti vadatā karmaṇāṃ tatkāraṇatvamuktaṃ syāt । anyathā tannivṛttau nivṛtteranupapatteḥ । atha manyase ।
jñānamevāvidyaleśasya nivartakam । kintu prabalena prārabdhakarmaṇā pratibaddhaṃ na nivartayati । phalabhogena tu pratibandhake kṣīṇe nivartayatīti । tadapyayuktam ।
nirupādānakarmāvasthānānupapatteḥ । sa evāvidyāleśaḥ karmopādānamiti cenna । karmāvasthāne avidyāleśāvasthānaṃ tadavasthāne ca karmāvasthānamiti parasparāśrayatvāpatteḥ । utpattyādāvivāvasthāne api tasya doṣatvāt ।
kiñcāsyārthasya na kiñcitsphuṭaṃ jñāpakāntaramasti । tato mā nāma bhūdavasthitāvitaretarāśrayatvam । jñaptau tu bhavatyeva । jīvanmuktyanyathānupapattyaivaiṣo arthaḥ kalpyata iti cenna ।
paramapuruṣānugraheṇaiva mokṣa ityasya sakalaśrutītihāsapurāṇādisiddhasyārthasyāṅgīkāreṇaiva sarvasyopapattāvasyāḥ kalpanāyā anavakāśāditi । adhikaraṇārthamupasaṃharati- iti sarvamiti । iti sarvaṃ pravijñāya sarvaistarkasadāgamaiḥ । upāsīta hariṃ nityaṃ guṇaireva svayogataḥ ।
nāstyeva mokṣaḥ sattve vā sādhanāntarasādhya ityetadanupapannam । kinnāma niṣkāmabhagavadarthaśrutyādivihitakarmānuṣṭhānena śuddhāntaḥkaraṇasya rāgādidoṣakṣaye jātabhagavadbhakteḥ śravaṇamanananididhyāsanābhyāsavataḥ paramabhāgavatasya bhagavatsākṣātkāre jāte prasanno bhagavānaprārabdhāni karmāṇi vināśya bhāgavatadharmapravṛttaye jñāninaṃ kamapi kālaṃ vyavasthāpayaṃstadarthaṃ prārabdhāni karmāṇyavaśeṣya tatphalopabhoge sati tānyapi vināśya prakṛtibandhānmocayatīti sarvaṃ pratijñāya guṇaireva natu so arodīdityādinā pratītairapyaguṇairiti samāne ceti sūtrakhaṇḍasyārthamanuvadati । yuktamiti śeṣaḥ । svayogyata eva natu yogyatātikrameṇeti prāpteśce ti sūtrārthānuvādaḥ ।
prayojanaṃ cottareṇa saṅgatisūcanamiti । svayogyata ityuktam । tāmeva yogyatāṃ vivṛṇoti- brahmeti । brahmā sarvaiguṇaiścaiva kriyāsāmānyataśca gīḥ ।
guṇasāmānyato rudro dravyasāmānyataḥ pare । brahmaiveti sambandhaḥ । sarvairvedoditaiḥ । caśabdaḥ kriyādravyasamuccayātharḥ ।
harimupāsīteti vartate । vedoktasamastaguṇakriyopetatayānantarūpaṃ harimupāsituṃ brahmaiva yogya ityarthaḥ । castvarthaḥ । sarasvatī tu kriyāsāmānyataḥ kriyāsaṅkocenopāste ।
sakalavedoktaguṇopetatayānantarūpaṃ harimupāste । trivikramatvādikriyāstu nityavikrāntyādiṣvantarbhāvayatītyarthaḥ । guṇasāmānyataḥ samastarūpāṇyupāste । guṇānkriyāṃśca saṅkocayatītyarthaḥ ।
pare śakrādayaḥ । dravyāṇi rūpāṇi guṇakriyāsaṅkocastu siddha eva । etena"samāna evaṃ cābhedāt'; ityadhikaraṇatātparyamuktaṃ bhavati । vidyaiva tu nirdhāraṇādityataḥ pūrvamevedamadikaraṇam ।
tatkuto vyatyāsena vyākhyānam । ucyate । prakaraṇaśuddhau prameyaṃ sugrahaṃ bhavatītyataḥ kramabhaṅgaḥ । tathāhi ।
upāsanasvarūpāniścaye na ko api vicāro avakāśaṃ labhata iti tatsvarūpamādau darśitam । tatastasya kartavyatā samarthitā । anantaraṃ taditikartavyatājijñāsāyāṃ yogyatādivicāra iti । । iti vidyādhikaraṇam ।
। atha yāvadadhikārādhikaraṇam । । oṃ yāvadadhikāramavasthitirādhikārikāṇām oṃ । etadyathā yathetyādinā bhāṣye vyākhyātam । tadavispaṣṭam ।
adhikāraviśeṣasya kāraṇatvānabhidhānāt । muktāvityuktyā saṃsāre naivamiti pratīteḥ । ānandamātragrahaṇādguṇānantaravyāvṛttiprāpteḥ । dharmiṇāmanirdeśācca ।
ataḥ spaṣṭaṃ vyācaṣṭe- adhikāreti । yāvadadhikāram avasthitir ādhikārikāṇām । adhikāraviśeṣeṇa bhaktijñānasukhādibhiḥ । viśeṣo devatādīnāṃ ।
adhikāro yogyatā । atra sāmānyoktyā muktau saṃsāre ceti gamyate । tarhi muktāviti kasmāduktamityata āha- mokṣe ceti । mokṣe caiva viśeṣataḥ ।
castvarthaḥ । viśeṣatastu mokṣa evetyanvayaḥ । saṃsāre vikṣepavaśādyogyatānusāritvaṃ kiñcidvihanyate । mokṣe tadabhāvādyogyatānusāryeva niyamena bhaktyādikaṃ bhavatītyato muktāvityuktamiti ।
evaṃ tarhi muktānāṃ parasparaṃ dveṣerṣyādiprasaṅgena muktatvavirodhaḥ syādityāśaṅkāparihārārthaṃ sūtram"akṣaradhiyāṃ tvavirodhaḥ sāmānyatadbhāvābhyāmaupasadavattaduktam'; iti । etadapyaviśadam । doṣābhāvasāmyādityatra sāmyapadaprayojanādarśanāt । uttamebhyo anyeṣāṃ bhāvādityasyotpatteriti pratīteḥ ।
śiṣyavaditi cāyuktam । kvacicchiṣyasyāpi gurau dveṣādidarśanāta । ato vyākhyāti- neti । akṣaradhiyāṃ tvavarodhaḥ sāmānyatadbhāvābhyāmaupasadavattaduktam ।
na tāvatā virodho asti nirdoṣatvāt samastaśaḥ । ābhāsatvāt pareṣāṃ tadavarāṇāṃ ca sarvaśaḥ । tāvatā parasparamasāmyena dveṣādiprasaṅgena muktatvavirodho asti । sāmyaśabdasyārthaḥ samastaśa iti ।
uttamebhya ityasya vivaraṇamābhāsatvāditi । tadavarāṇāṃ sarveṣāṃ parābhāsatvācceti yojanā । etadeva vivṛṇvandṛṣṭāntaṃ vyākhyāti- yata iti । yato avarāṇāṃ sarve api guṇāḥ sarvāḥ kriyā api ।
niyamenaiva pūrveṣāṃ suprasādanibandhanāḥ । ataḥ sacchiṣyavat teṣāṃ naiverṣyādiḥ kathañcana । gurau sacchiṣyasyevetyarthaḥ । etaccottaratra sphuṭīkariṣyatyācāryaḥ ।
cirantanāstu vṛttikārāḥ sūtradvayamidamanyathā vyācakṣate । viduṣāṃ kiṃ jñānodayānantarameva muktiḥ kiṃvā neti saṃśaye pūrvasminpakṣe satīdamucyate । ādhikārikāṇāṃ parameśvaradattādhikāre vartamānānāṃ viduṣāmapi devādīnāṃ yāvadadhikāraṃ saṃsāre avasthitiḥ । na tadaiva muktiḥ ।
tathā śrutyādiṣu darśanāt । satyāmapi sādhanasampattau yadi na mokṣastadā na teṣāṃ kadāpi mokṣaḥ syādityāśaṅkāparihārāya dvitīyaṃ sūtram । brahmavidāṃ na mokṣābhāvarūpo virodhaḥ । kutaḥ ।
sāmānyatadbhāvābhyāṃ sāmānyaviśeṣabhāvābhyām । yadyapi kṣīyante cāsya karmāṇīti sāmānyataḥ sarvakarmaṇāṃ jñānena kṣayo abhihitastathāpi tasya tāvadeva ciramiti viśeṣavacanātprārabdhakarmaṇāmavaśeṣo gamyate । etaduktaṃ bhavati । aprārabdhāni karmāṇi nivartante ।
prārabdhasya tu bhogenaiva kṣayaḥ । atastatphalabhūte adhikāre sthitvā tatkṣaye pravrajyanta iti । māyāvādinastu prathamasūtrasyaivāyaṃ samasto artha iti varṇayanto akṣaradhiyāmityetadadhikaraṇāntaraṃ vyācakṣate । trādyaṃ mataṃ nirākaroti- naceti ।
na ca saṃsāridevānāṃ kāleyattāpare ime । sūtre । saṃsārāvasthānasya kāleyattā kālamaryādā prārabdhakarmaphalabhogāvasānarūpā sā parā uddeśyā pratipādyā yayoste tathokte । kuto netyata āha- hīti ।
hyārabdhamātrasya bhogenaiva kṣayo dhruvaḥ । anārabdhakārye bhogena tvitare iti coditaḥ । yasmādanārabdhasya jñānenaiva kṣaya ārabdhamātrasya bhogenaiva kṣayo dhruva ityeṣo atha"anārabdhakārye eva tu pūrve tadavadheḥ'; iti sūtreṇa,"bhogena tvitare kṣapayitvātha sampatsyate'; iti ca sūtreṇoditaḥ । tasmānneti sambandhaḥ ।
evamuditatve api kuto netyāśaṅkāṃ pariharannapavyākhyānirāsasya prayojanamāha- paunaruktyeneti । paunaruktayena tenaite uktārthe iti niścayaḥ । etena māyāvādināmapi mataṃ nirastam । tātparyabhedātprapañcanabhāvādvā na paunaruktyamiti cet ।
syādevam । yadyasaṅkīrṇaṃ vyākhyānāntaraṃ na syāt । tadidamuktam- iti niścaya iti । । iti yāvadadhikarādhikaraṇam ।
। atha iyadāmananādhikaraṇam । । oṃ iyadāmananāt oṃ । yeṣāṃ jñānayogyānāmidaṃ muktisaṃsārayostāratamyaṃ samarthitam । te chandogānāmupaniṣadi nāmavāgādikrameṇa prāṇāntā uktāḥ ।
tatra kiṃ prāṇa evādhikāritāratamyasyāvadhiḥ utādhiko apyastīti saṃśaye satīyadeva devatātāratamyamiti siddhāntitam । tatra na jñāyate kāstā nāmādyā devatā iti । kathaṃ ca pañcadaśaiva adhikānāmapi bhāvādityāśaṅkānirāsārthaṃ bṛhatsaṃhitāvacanameva paṭhati- uṣā iti । iyadāmananāt ।
uṣāḥ svāhā ca parjanyo mitro agnirvaruṇo vidhuḥ । pravaho aniruddha indrome rudro vāṇī ca mārutaḥ । uttarottaratastvete guṇaiḥ sarvaiśca muktigāḥ । uṣā aśvinorbhāryā ।
svāhāgnerbhāryā । parjanyo mitraścādityau । pravaho marut । aniruddhaḥ kāmasutaḥ ।
ete muktigā saṃsāragāśca sarvairguṇairuktamevottarata eva vartanta ityarthaḥ । adhikasadbhāvaśaṅkānirāsāyaiteṣāṃ samānantarāvasthitāṃścāha- sūryetyādinā । sūryadharmau yathā somo manurdakṣo bṛhaspatiḥ । śacī ratiścāniruddhasamāstārā ca mitravat ।
somavacchatarūpā tu prasūtirvahnivad virāṭ । parjanyavad vāruṇī ca tathā sañjñā ca rohiṇī । dharmī ca mitravattvena prāvahī parikīrtitā । mitrapajarnyamadhyasthāvaśvinau vighnavittapau ।
bhṛguragnisamo mitratanmadhye brahmaputrakāḥ । varuṇāgnyantarā tatra nāradaḥ prāya indravat । kāmaḥ suparṇī comāvad vīndro rudravadīritaḥ । niṛtirmitrasadṛśo viśvāmitraḥ kasūnuvat ।
vaivasvato manuścāśvipaścādanye tato avarāḥ । cyavanocathyavainyāśca śaśabinduśca haihayaḥ । tadvacca viprarājanyaviśeṣo atrāpi kaścana । tadvat priyavrataścāpi tadanyāḥ śatadevatāḥ ।
pajarnyamitrāntarāḷe tadanye tu tato avarāḥ । tatheti śeṣaḥ । sūryadharmau somasamānau । manvādayaḥ pañcāniruddhasamānāḥ ।
manuratra svāyambhuvo vivakṣitaḥ । tārā bṛhaspatibhāryā । castvarthaḥ । mitreṇa tulyaṃ vartata iti mitravat ।
śatarūpā svāyambhuvasya patnī somavat । sūryadharmāvityatraiveyaṃ vaktavyā । satyam । patīnāmuktau idānīmāsāṃ prastutatvātpṛthaguktiḥ ।
prasūtirdakṣapatnī vahnivat । virāḍaniruddhabhāryā parjanyavat । varuṇasyeyaṃ vāruṇī । puṃyoge tu varuṇānīti syāt ।
indravaruṇeti smaraṇāt । saṃjñā sūryabhāryā । rohiṇī somabhāryā । dharmasyeyaṃ dharmī ।
vāruṇī saṃjñā rohiṇī dhārmī ca tathaiva parjanyavadeva । pravahasyeyaṃ pravāhī tu mitravadeva prakīrtitā । aśvinau vighnapavittapau mitraparjanyamadhyasthāviti pratyekaṃ sambandhaḥ । ete catvāraḥ parasparaṃ samā mitrādadhamāḥ ।
parjanyāduttamā ityatharḥ । bhṛguragnisama iti vakṣyamāṇasyāpavādaḥ । brahmaputrā marīcyādyā mitratanmadhye mitrāgnyormadhye । parasparaṃ samā mitrāduttamā agneradhamā ityarthaḥ ।
tatra teṣu brahmaputreṣu nārado varuṇāgnyantarā vāruṇādadhamo agneruttama ityarthaḥ । tathāca dakṣabhṛgunāradānāṃ pṛthaguktatvādbrahmaputrakā marīcyādyāḥ saptaiva । prāyagrahaṇeneṣannyūnaḥ । suparṇī garuḍabhāryā ।
viśvāmitraḥ kasūnuvat brahmaputrairmacīcyādyaiḥ samānaḥ । vaivasvato manuśca kasūnuvaditi sambandhaḥ । svāyambhuvādvaivasvatādbhagavadavatārāttāpasāccānye manavastato vaivasvatādavarāḥ । te aśvibhyāṃ paścātparjanyāduttamāḥ ।
cyavanādyāśca tadvat । ekādaśamanusamānāḥ । atraiteṣvapi viprarājanyatvanimittaḥ kaścana viśeṣo asti । muktāvapi vipratvāderbhāvāt ।
atra cyavanocathyau viprau । anye rājanyāḥ priyavrato api tat avaramanuvadeva । tadanyā uktebhyo anyāḥ śatadevatāḥ somārhadevatāḥ śatāntaragatāḥ parjanyamitrāntarāle । parjanyāduttamā mitrādadhamā aśvinoḥ samānā ityarthaḥ ।
tadanye uktebhyo anye tu devāstataḥ śatāntargatadevatābhyo avarāḥ । avaramanusamānā ityarthaḥ । nanu mahālakṣmīḥ prāṇādapyuttamāsti । tatkathaṃ prāṇāvasānatvamadhikāriṇāmityata āha- etebhya iti ।
etebhyo abhyadhikā śrīrastu sadā muktā viśeṣataḥ । tatsamo nāsti paramo harireva nacāparaḥ । saṃhitāyāṃ bṛhatyāṃ tu svayaṃ bhagavatoditam । tadetadakhilaṃ ।
yadyapi śrīretebhyo viśeṣato abhyadhikā । tathāpi sadā muktā bandharahiteti nādhikārivarge gṛhyate । tasyāḥ samo nāstīti svarūpakathanam । etena kāmāditaratra tatra cāyatanādibhya ityadhikaraṇasya tātparyamuktaṃ bhavati ।
paramo harireva na cāpara ityanena"vyatihāro viśiṃṣanti hītaravat'"saiva hi satyādayaḥ'; ityadhikaraṇadvayasya tātparyamuktaṃ veditavyam । nanūpaniṣadi nāmādyāḥ prāṇāntāḥ pañcadaśoktāḥ । atra coṣāḥ svāhetyādinā caturdaśaśaiva tatkathaṃ na visaṃvāda ityato bṛhatsaṃhitāvacanenānuktamekaṃ svayamāha- prāṇa iti । prāṇa āhaṅkārika eva ca ।
indrādanantaro । taijasāhaṅkārādutpannaḥ prāṇaścāparo asti । sa cendrādanantaraṃ evāniruddhāduttamo jñātavyaḥ । paraprāṇavyāvṛttyarthamāhaṅkārika evetyuktam ।
ayamatra saṅgrahaḥ । puṣkaro nāma sarvāvaro devaḥ । "kalābhyaścānyādevebhyaḥ karma pratyavaraṃ yataḥ । kālābhyaḥ pṛthaguktaṃ tatpuṣkaraḥ karma cocyate'; ityanyatroktatvāt ।
tataśśanaiścaro adhikaḥ । pṛthivyātmā śaniśceti vacanāt । tata uṣāḥ । tato budhaḥ ।
udakātmako budhaśceti vacanāt । tataḥ svāhā । tataḥ parjanyo vāruṇī saṃjñā rohiṇī dhārmī virāṭ । tata ekādaśa manaścyavanocathyavainyaśaśabinduhaihayapriyavratagayā anuktadevāśca ।
"priyavrato gayaścaiva karmadevasamau matau'; ityanyatroktatvāt । tato aśvinau vighneśavittapau viṣvaksenaśca । viṣvakseno vāyujaḥ svena tulya iti vacanāt । tato mitro nirṛtistārā prāvahīti ca ।
tato marīciratryaṅgirāḥ pulastyaḥ pulahaḥ kraturvasiṣṭho viśvāmitro vaivasvatamanuśca । tato agnirbhṛguḥ prasūtiśca । tato nāradaḥ । tato varuṇaḥ ।
tataścandrasūryadharmāḥ śatarūpā ca । tataḥ pravahaḥ । tato aniruddhasvāyambhuvabṛhaspatidakṣāḥ śacī ratiśca । tata āhaṅkārikaḥ prāṇaḥ ।
tata indrakāmau । tata umā suparṇī umātmakatvāccheṣabhāryā ca । tato jāmbavatyādyā bhagavanmahiṣyaṣṣaṭ । anyatroktatvāt ।
anyatroktatvāt । tato rudrātmakatvāccheṣaśca । tato bhāratī tadātmakatvātsarasvatī ca । tato mukhyavāyustadātmakatvādbrahmā ca ।
tato mahālakṣmīḥ । tato bhagavāniti । । iti iyadāmanādhikaraṇam । । atha darśanabhedādhikaraṇam ।
। oṃ prajñāntarapṛthaktvavaddṛṣṭiśca taduktam oṃ । etadvayākhyātaṃ bhāṣye upāsanābhedavaddarśanabheda iti । tadaspaṣṭam । darśanabhede mūlakāraṇasyānuktatvāt ।
tato vyākhyāti- dṛṣṭiriti । prajñāntarapṛthaktvavaddṛṣṭiśca taduktam । dṛṣṭirapi yogyānusārataḥ । nānāvidheti śeṣaḥ ।
। iti darśanabhedādhikaraṇam । । atha pradānādhikaraṇaguruprasādādhikaraṇau । । oṃ pradānavadeva taduktam oṃ । atra prakṛṣṭaṃ dānaṃ pradānam ।
praśabdo na sphuṭaṃ vyākhyāto bhāṣye । ataḥ sūtrārthamāha- samyagiti । pradānavad eva tad uktam । liṅgabhūyastvāt tad dhi balīyas tad api ।
samyag guruprasādaśca mukhyato dṛṣṭikāraṇam । na kevalaṃ śravaṇādi kintu samyagguruprasādaśca । samyak prasādapūrvakaṃ guroryadvidyādānaṃ tacca bhagavaddṛṣṭeḥ kāraṇamityarthaḥ । nanu"prajñāntarapṛthaktvavat'; iti sūtraṃ pradānavadevetyataḥ paścāttanaṃ tatkuto vyutkramaḥ ।
ucyate । yogyatācintāsaṅgataṃ taditi prakaraṇaśuddhaye pūrvameva vyākhyātamiti na doṣaḥ । । oṃ liṅgabhūyastvāttaddhi balīyastadapi oṃ । atra gurupra dānasya balavattvamuktam ।
tadayuktam । śravaṇādito hi balavattvam । tacca pradānaśabdārthāntargatameva । nahi svasmādeva svaya balīya iti sambhavatītyato vyācaṣṭe- samyagiti ।
mukhyataḥ śravaṇādyapekṣayātiśayena । ayamabhisandhiḥ । pradānaśabdena hi samyagguruprasādapūrvakaṃ dānaṃ prakṛtam । tatra samyagguruprasādamātraṃ taditi atra parāmṛśyata iti ।
liṅgabhūyastvādityuktam । yāsvākhyāyikāsu liṅgāni dṛśyante tatra guruprasādenaiva jñānaprāptiśravaṇāt śravaṇādikaṃ na karaṇīyamiti śaṅkā syāttāṃ nivārayituṃ tadapītyuktam । tadvayākhyāti- śravaṇādi ceti । śravaṇādi ca kartavyaṃ nānyathā darśanaṃ kvacit ।
kuta ityata āha- nānyatheti । anvayavyatirekābhyāṃ śrutyā ca pramāṇānāmeva prameyādhigatisādhanatvaniścayāditi bhāvaḥ । ākhyāyikāsvapi śravaṇādīnāmanuktimātram । na punarabhāvoktirasti ।
iti pradānādhikaraṇaguruprasādādhikaraṇau । । atha pūrvavikalpādhikaraṇam । । oṃ pūrvavikalpaḥ prakaraṇātsyātkriyāmānasavat oṃ । kiṃ prathamaprāpta eva gururuta taṃ parityajyānyo api svīkartuṃ śakyata iti saṃśaye"gurumantraparityāgī rauravaṃ narakaṃ vrajet'; iti guruparityāge doṣasmaraṇātprathamaprāpta eveti prāpte vikalpa ucyate ।
sa hīnasamottameṣu kiṃviṣaya iti na jñāyate । doṣasmaraṇasya kā gatirityato vyaktaṃ vyākhyāti- guṇādhikamiti । pūrvavikalpaḥ prakaraṇātsyāt kriyāmānasavat । guṇādhikaṃ guruṃ prāpya taddhīnaṃ nāpnuyāt kvacit ।
kvacitprayojanaviśeṣe api । doṣasmaraṇaṃ tadviṣayamiti bhāvaḥ । evaṃ tarhi sautro vikalpo adhikaguruprāptiviṣayaḥ kimiti netyāha- viparyayastviti । viparyayastu kartavyaḥ sarvathā muktimicchatā ।
adhamaguruparityāgenottamagurusvīkāra ityarthaḥ । anyathā daivādādāvalpaṃ guruṃ prāptasya śiṣyasya prajñotkarṣavato jātayoḥ saṃśayaviparyāsayorajñānasya ca nivṛttirna syāt । tadidamuktaṃ śubhamicchateti । evaṃ tarhyanupadiśata uttamasya tyāgenopadiśato adhamasya svīkāro api kartavyaḥ syāt ।
satyam । pratiṣedhavacanena tatrāpodito ayaṃ nyāyaḥ । tarhi sautrasya vikalpasya ko viṣaya ityata āha- sama iti । same vikalpa eva syāt ।
pūrvasvīkṛtena guruṇā same gurau svayameva prāpte sati svīkārasya vikalpa eva syāt । na tu niyamaḥ । sama eveti vā sambandhaḥ । doṣasmṛterviṣayāntaraṃ ca darśayitumāha- pūrveti ।
pūrvānujñā ca sarvathā । samagurvantarasvīkāre pūrvasyānujñā ca sarvathā bhāvyā । vinānujñayā samānapūrvaparityāgaviṣayaṃ doṣasmaraṇamiti bhāvaḥ । pūrvānujñā cetyetadgurvantaraprāptimātraviṣayamiti mandapratītinirāsāyāha- taduttameti ।
taduttamaguruprāptyai pūrvānujñā na mṛgyate । taditi pūrvaprāptasya parāmarśaḥ । tasmāduttamasya guroḥ prāptyai pūrvasyānujñā na mārgaṇīyā । guruprasādaḥ sarvathā bhāvya iti sūtrakṛtoktam ।
tadvidyādevatayorapi prasādasyopalakṣaṇamiti vivakṣurguruvidyādevatāsvarūpaṃ tāvadāha- gururiti । gurubarrahmākhilānāṃ ca vidyā caiva sarasvatī । devatā bhagavān viṣṇuḥ sarveṣāmaviśeṣataḥ । yeṣāṃ teṣāmiti viśeṣaṃ vihāya sarveṣāmeva ।
tataḥ kimityata āha- taditi । tatprasādena muktiḥ syānnānyathā tu kathañcana । na kevalaṃ guruprasādena kintu vidyādevatayorapītyarthaḥ । muktiriti jñānāderupalakṣaṇam ।
sādhāraṇagurumuktvāsādhāraṇānāha- syottamāstviti । svottamāstu krameṇaiva sarveṣāṃ guravaḥ śrutāḥ । krameṇaiveti sākṣāduttamo garustato apyuttamo gurutara ityādi । evaṃ vidyāviśeṣe taddevatāviśeṣo api jñātavyaḥ ।
nanvastu vidyātvaṃ vidyābhimānitvātsarasvatyādīnām । devatātvaṃ ca vidyāpratipādyatvādviṣṇoḥ । brahmaṇo gurutvaṃ tu kutaḥ । vidyopadeṣyṛtvaṃ hi gurutvam ।
naca sarvānprati brahmaṇastadastītyata āha- upadeśa iti । upadeśo brahmaṇastu sarveṣāmeva muktaye । iha janmāntare vā hiraṇyagarbhopadeśena vinā na kasyāpi muktirityatastasya gurutvamupapannam । taditareṣāmapyuttamānāṃ vidyāsampradāyapravartakatvādgurutvamapravartakānāṃ tvanugrāhakatvādineti ।
। iti pūrvavikalpādhikaraṇam । । atha tādvidyādhikaraṇam । । oṃ pareṇa ca śabdasya tādvidhvaṃ bhūyastvāttvanubandhaḥ oṃ । bhaktirevainaṃ nayatītyādiśruterbhaktireva mokṣādisādhanaṃ na paramātmā ।
yathaikalavyasya gurubhaktireva vidyāprāptisādhanaṃ na gururityevaṃ prāpte idamuktam । tatra bhāṣyam । pradhānasādhanatvādbhaktiḥ karaṇatvenocyata iti । tatraprakṛtatvādbhagavadapekṣayaiva bhakteḥ prādhānyamiti pratītiḥ sayāttāṃ nivārayitumāha- sādhanebhya iti ।
pareṇa ca śabdasya tādvidhyaṃ bhūyastvāt tv anubandhaḥ । sādhanebhyo adhikā bhaktir । mokṣasādhanebhyo jñānādibhyaḥ । etadapi tādṛgeva bhagavato api mokṣasādhanatvādityata āha- naiveti ।
naivānyat tādṛśaṃ kvacit । kvacinmuktau jñānādau vā bhagavatonyatsādhanaṃ bhaktisadṛśaṃ naivāstītyarthaḥ । bhaktiriti sāmānyenoktaṃ na jñāyate kiṃviṣayā kathaṃ ceti । ata āha- bhaktiśceti ।
bhaktiścaiva harāveva mukhyānyatra yathākramam । harāveva mukhyā sarvādhikā na tathānyatra । anyatrāpi yathākramameva na tu sāmyenākrameṇa vetyarthaḥ । tadiyattāmāha- svādhiketi ।
svādhikā tveva sarvatra svottameṣu krameṇa ca । sākṣātsvottame svādhikaiva kartavyā । anyatra svottameṣu taduttamatvakrameṇetyarthaḥ । yadyapyeṣo atharḥ prāguktastathāpi tātparyātiśayadyotanāya punaruktaḥ ।
bhaktiḥ sādhanaṃ cenmuktiprāptyanantaraṃ nāstīti pratītiḥ syāt । phalaprāptau sādhananivṛttidarśanāt । tannivṛttyarthamāha- anuvartate ceti । anuvartate ca sā bhaktirmuktāvānandarūpiṇī ।
premaviśeṣo hi bhaktirnāma । upakārakatvajñānājjātā hi premā kṛtamahopakāre nitarāṃ vardhata ityeva khalu yuktaṃ na tu hīyata iti । tadetat astītyanuktvānuvartata iti vadatā sūcitam । tarhi tasyāḥ phalamapi kiñcitsyādityata āha- ānandarūpiṇīti ।
prākkartavyatayā prakṛtā । ataḥ sādhanarūpā । muktau tu svabhāvabhūtāvirbhūtāphalarūpaiva । pādārthamupasaṃharati- taditi ।
tatpūrvakopāsanaivaṃ kartavyā muktaye guṇaiḥ । bhaktipūrvā । evamiti yogyatādeḥ । guṇairupetasya hareḥ ।
। iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā kṛtāyāṃ ṭīkāyāṃ viṣamapadavākyārthavivṛtau tṛtīye atropāsāviṣayacaraṇaḥ paryavasitaḥ । । atha puruṣārthādhikaraṇam । jñānasāmarthyamasminpāda ucyata iti pādapratipādyaṃ bhāṣye abhihitam ।
saṅgatistu prāguktaiva । mokṣasādhanatvaṃ sāmarthyam । tacca vidyaivetyuktam । kimaparamavaśiṣyate ।
yadarthaṃ pādārambhaḥ । ucyate । siddhe svatantrasyaiva jñānasya mokṣasādhanatve । viṣayāntare tu samarthyate ।
yadyapi sādhakena mokṣārthamevedaṃ sādhitaṃ tathāpi svabhāvabalāyataṃ tatsāmarthyamupapadyate । yathā dahanārthamutpādito api dahanaḥ svabhāvavaśātprakāśayatyapīti । oṃ puruṣārtho ataḥ śabdāditi bādarāyaṇaḥ oṃ । kiṃ karmānupraveśena jñānaṃ mokṣasādhanaṃ kiṃ vā svatantrameveti saṃśaye svatantrasyaiva jñānasya mokṣasādhanatvamanena samarthyata iti kecidvayācakṣate ।
tadasat । vidyaivetyatraivāsyārthasya samarthitatvāt । kintu jñānaṃ kiṃ mokṣameva sādhayatyutānyamapi puruṣārthamiti saṃśaye jñānināṃ puruṣāntare rāgābhāvānmokṣasyaiva sādhakaṃ jñānamiti prāpte satīdamucyata ityāśayavānpuruṣārtho ata ityetāvadvayācaṣṭe- evamiti । puruṣārtho ataḥ śabdād iti bādarāyaṇaḥ ।
evamutpannanirdoṣabhagavaddarśanāt sadā । apekṣitaphalaprāptir । ata iti jñānaparāmarśo nopapadyate । pūrvatra prādhānyenopāsanasyaiva prakṛtatvādityata uktamevamutpanneti ।
na khalūpāsanaṃ svātantryeṇa prakṛtaṃ kinnāma bhagavaddaśarnārthatvena । ataḥ sādhyatayā tadapi prakṛtameveti bhāvaḥ । evamuktarūpopāsanotpannāt । bhagavato nirdeṣatvasaṅkītarnaṃ tadupapādanāya pātanikārthaṃ jñātavyam ।
yadvā bhagavaddarśanādityevokte daityādīnāṃ yadavatāradarśanaṃ tasyāpi puruṣātharhetutvaṃ syāt । evamutpannetyanenaiva tatparihṛtamiti cenna । tasya prakṛtatāpradarśana eva caritārthatvāt । tanna teṣāṃ bimbadarśanamiti cet ।
mā bhūt । tasya mokṣārthatvāt । atra tu puruṣārthāntarasya prastutatvāt । ato nirdeṣādbhagavaddarśanādityuktam ।
bhagavadgrahaṇenādvaitajñānamatra gṛhyata iti nirācaṣṭe । sāda jñānodayakṣaṇādārabhya svodayātphaladaṃ jñānamiti vacanāt । apekṣitaphalaprāptirbhavatīti mokṣamātraṃ vyāvataryati । nanvetadasat ।
jñānināmapyabhiprāyasya kadācinmoghatvadarśanādityata āha- ārabdhasyeti । ārabdhasyānatikramāt । prārabdhakarmaṇo atikramamavidhāyeti pūrveṇaiva sambandhaḥ । prārabdhapratibaddhaṃ hi jñānaṃ mokṣamapi na karoti ।
atastatpratibandha vaśājjñānināmāpyabhiprāyā moghāḥ syuḥ । jñānasya puruṣārthahetutve api viśeṣo astītyāha- deveti । devarṣimānuṣādīnāṃ tattajjātyanusārataḥ । jātiśabdenātra yogyocyate ।
apekṣitaphalaprāptirbhavatīti sambandhaḥ । etena nāviśeṣādityasyāpi tātparyamukataṃ bhavati । atra na jñānaṃ svatantrameva svargādisādhanaṃ kintu karmaiva । jñānaṃ tu karmaśeṣatvāttatsādhanatvenocyate ।
śeṣatvaṃ ca karmaṇaiva siddhayati puruṣārthe atiśayādhāyakatvamiti śeṣatvātpuruṣārthavādo yathānyeṣviti jaiminirityādisūtraiḥ pūrvapakṣayitvādhikopadeśāttu bādarāyaṇasyaivaṃ taddarśanādityādinā svatantrasyaiva jñānasya svargādisādhanatvaṃ punaḥ siddhāntitam । tatra pūrvapakṣyupanyastapramāṇanirāsaḥ sphuṭo bhāṣye । jaiminimatavirodhaparihārastu kathamityata āha- jaiminyuktamiti । jaiminyuktaṃ mānuṣāṇāṃ tadviśeṣāśca kecana ।
jñānaśeṣasya karmaṇa eva svargādisādhanatvaṃ mānuṣajñāniviṣayam । na kevalaṃ jaiminyuktaṃ kintu svargādayaḥ karmaṇaiva nānyenetyapare viduḥ । "adṛṣṭameva jñānena dṛṣṭaṃ naivopalabhyate । iti kecidvidaḥ prāhuḥ'; ityādinoktāstadviśeṣā jaiminimataikadeśā ye kecana te api mānuṣāṇām ।
kathameteṣāṃ jaiminimataikadeśatvamiti cet । svatantrasya jñānasya ca svargādisādhanatvamityetāvatyaṃśe sāmyāditi brūmaḥ । mānuṣā apyuttamamadhyamādhamabhedabhinnā iti yathāyogyaṃ vicitramataviṣayā bhavanyeva । evaṃ jaiminimataviṣayamuktvā sūtrakāramataviṣayaṃ darśayati- sāmānyamiti ।
sāmānyaṃ bhagavatproktaṃ । jñānaṃ sakalapuruṣārthasādhanaṃ bhavatīti sāmānyameva bhagavatā proktam । natu puruṣaviśeṣaniṣṭhaṃ jñānamiti । ataḥ sāmānyaviśeṣaniyatatvānnaitayormatayorvirodhaḥ ।
nanu sāmānyenāpi kvacidviśeṣe avasthātavyam । tadidamapi kvāvatiṣṭhata ityata āha- devādīnāmiti । devādīnāṃ viśeṣataḥ । bhagavanmataṃ viśeṣato apavādairapoditaṃ devādiviṣayaṃ vyavatiṣṭhate ।
yadyapyayamartho lokata eva siddhaḥ । yadapavādaviṣayaṃ parityajya sāmānyaṃ vyavatiṣṭhata iti । tathāpi mandaprabodhanāyācāryairabhihitaḥ । prakārāntareṇa matayorviṣayabhedaṃ darśayati- balavaditi ।
balavadvirodhisadbhāve jaiminyādyuktiriṣyate । atrāpi sāmānyaṃ bhagavatproktamiti vartate । bhagavatā jñānaṃ sakalapuruṣārthasādhanamiti sāmānyenoktam । jaiminyādayastu balavatpratibandhakakarmasadbhāve jñānasya puruṣārthāsādhanatvamabhipretya na svatantrajñānātsvargādiprāptirbhavatītyuktavantaḥ ।
tataśca sāmānyaviśeṣaviṣayatvānna virodhaḥ । tathā cāpratibaddhajñānaviṣayaṃ bhagavanmataṃ vyavatiṣṭhate । yathoktam । ārabdhasyānatikramāditi ।
nanu nāyaṃ jaiminyādimatasya viṣayo vaktuṃ śakyate । balavadvirodhasadbhāve karmaṇo api svargādisādhanatvānupapatteḥ । maivam । nahi yajjñānasya pratibandhakaṃ kamar tatkarmaṇo apītyasti niyamaḥ ।
loke anyathā darśanāt । phalapratibandhakakarmasadbhāve kathamiti cet । tadā svargādisādhanaṃ karmaiva notpadyate । utpannaṃ vā pratibaddhaṃ tiṣṭhatīti ko virodhaḥ ।
jaiminyādyuktiriṣyata ityuktam । iyaṃ ca vyavasthā pūrvavyavasthayopaskatarvyā । anyathā virodhāpatteriti । । iti puruṣārthādhikaraṇam ।
। atha kāmacārādhikaraṇam । । oṃ stutaye anumatirvā oṃ । atrādhikaraṇe jñāninaḥ sadasatpravṛttibhyāṃ viśeṣasadbhāvaḥ samarthyate । tathā cājñānisāmānyasamarthanārthasyāsya na jñānasāmarthyapratipādanārthe asminpāde antarbhāvaḥ sambhavatītyato adhikaraṇasya tātparyamāha- vikarmeti ।
stutaye anumatir vā । vikarmalepo naivāsti samyagdṛṣṭimatāṃ kvacit । yadyapyatra mukhato jñānināṃ sadasatpravṛttibhyāṃ viśeṣasadbhāvaḥ pratipādyate । tathāpi samyagdṛṣṭimatāṃ kvacidapi vikarmalepo vakṣyamāṇarūpo naivāstītyasyārthasya phalato lābhādyukto asyāntarbhāvaḥ ।
na hyajñānināṃ vikarmalepābhāvo astīti bhāvaḥ । yathoktam"kāmacāreṇa caike'; iti । vikarmalepābhāve kathamasatpravṛttyā viśeṣasadbhāvo aṅgīkriyata iti cet । ānandādiguṇahānovirkarmakarturviśeṣasya svīkārāt ।
alepasta tato anya iti vakṣyate । kiṃ sarveṣāmapi jñānināṃ vikarmasambhavo guṇahāniścāstītyapekṣāyāmāha- guṇahāniśceti । guṇahāniśca naivāsti brahmaṇastvavikarmataḥ । devānāmapi na prāyaḥ ।
brahmaṇastu sarvathā vikarma nāsti । "na bhāratī me aṅga mṛṣopalakṣyate'; ityādivacanāt । avikarmato guṇahāniśca naivāsti । hiraṇyagarbhetaradevānāmapi prāyo vikarmaguṇahānī na staḥ ।
īṣadvikamartannimittā guṇahāniścāstītyarthaḥ । yadi devānāṃ vikarma sambhavati tena cānandādiguṇahāniḥ syāttadāyamasmādetāvatā nyūno asmādetāvatādhiko anena samāna iti śāstrīyaniyamo bhajyeta । tathāca śāstrasyāprāmāṇyaṃ syāt । naca tadaiva pratiyogiparamparā vikṛtiḥ pramāṇavatītyata āha- kḷptasyeti ।
kḷptasya tu kathañcana । hānirneti vartate । yasyā devasya yāvad guṇatvaṃ kḷptaṃ tasya tu kathañcana kenāpi vikarmaṇā hānirna bhavatītyarthaḥ । tarhi devanāṃ vikarmaṇeṣadguṇahānirbhavatītyasya ko athar ityata āha- prāpteti ।
prāptahrāso bhavet kvāpi mahatā tu vikarmaṇā । prāptaśabdena prasaktamucyate । devānāmalpena vikarmaṇā na kiñciddhīyate । bhavet ।
svayogyaparipūrtaye yāvatsādhanamanuṣṭheyaṃ tato atiriktena sādhanenānuṣṭhitena yadānandādikaṃ prasaktaṃ tasyābhāvo bhavet । yadi svayogyaparipūrtyarthaṃ sādhanātiriktamapi sādhanaṃ devairanuṣṭhīyate tadā tāratamyaniyamo bhajyeta । yo hi devo aratiriktasādhanamanuṣṭhāya na mahadvikarma karoti tasyotpattavyameva tena guṇena । īśvarārādhanasya vaiphalyānupapatteḥ ।
naca tadaivānyeṣāṃ vikriyāyāṃ pramāṇamasti । tataśca śāstrasyāprāmāṇyamityata āha- tathāpīti । tathāpi tat kḷptameva । yadyapi devaiḥ svayogyaparipūrtyarthaṃ sādhanātiriktamapi sādhanamanuṣṭhīyate ।
tathāpi teṣāṃ tadvighātakaṃ tadvikarma mahatkḷptaṃ niyatameva । "svādhikārādhiko yatnaḥ kathañcinnopapadyate । kathañcidadhike yatne doṣaḥ kaścitsamāpatet'; iti vacanāt । "kḷptasya tu kathañcana'"tathāpi tatkḷptameva'; ityuktam ।
dvayasyāpi sādhyamāha- tasmāditi । tasmānna niyamojkhitiḥ । kḷptahāyabhāvādadhikānuṣṭhāne vikarmapattiniyamācca । śrautatāratamyaniyamabhaṅgo nāstītyarthaḥ ।
uktārthamudāharati- candreti । candrasugrīvayoścaiva svoccadāraparigrahāt । prāptahānirabhūnnaiva kḷptahāniḥ yathañcana । caśabdo yathetyarthe ।
evaśabdasya prāptahānirevetyanvayaḥ । hrāso api mānuṣādīnāmānandasya vikarmaṇā । bhavenmuktau viśeṣeṇa svoccānāmaparādhataḥ । devānāṃ vikarmaṇā prasaktahānireva bhavati na tu kḷptahānirityuktam ।
tadatiriktānāṃ tu kathamityapekṣāyāmāha- hrāso apīti । kḷptasyāpītyaperarthaḥ । ānandasyetyupalakṣaṇam । hrāsonāmānabhivyaktiḥ ।
sā ceśvarecchādhīnā । prakṛtyādyāvaraṇānāmapāstatvāt । vikarmasvapyadhikaṃ nirdhārayannāha- viśeṣeṇeti । svottamaviṣayāparādhādviśeṣeṇānandahrāso bhavati ।
। oṃ kāmacāreṇa caike oṃ । syādetat । atrādhikaraṇe kāmacāreṇa caika iti sūtreṇa jñānottarakālaṃ kṛtena vikarmaṇā jñānino lepābhāvo abhidhīyate । tathopamardaṃ ceti sūtreṇa jñānātpūrveṣāṃ karmaṇāṃ jñānena vināśaḥ ।
etadubhayaṃ caturthe adhyāye tadadhigama uttarapūrvāghayoraśleṣavināśāviti sūtreṇocyate । tatkathaṃ ca punaruktidoṣa ityatastāvatkāmacāreṇa caika ityasya punaruktidoṣaṃ pariharati- jñānottarasyeti । kāmakāreṇa caike । jñānottarasya pāpasya caturthe alepa ucyate ।
caturthe adhyāye uttarāghasyāśleṣa ityanena jñānottarasya pāpasyālepastatphalanarākādiprāptyabhāva ucyate । viṣayāntaramāha- aśucitvādikaṃ ceti । aśucitvādikaṃ tasya na bhavediti tatphalam । asya jñāninarastatphalaṃ jñānottarapāpaphalamaśucitvāsambhāṣyatvādikaṃ na bhavediti cottarāghasyāśleṣa ityanenocyate ।
tataḥ kimityata āha- atreti । atra jñānaphalasyaiva mukterniyatatocyate । atra tṛtīye adhyāye kāmacāreṇa caika ityanena jñānaphalasya mukterniyatatā । jñāninā kṛtāni pāpāni jñānaphalaṃ mokṣaṃ na vihantumalabhityeṣo artha ucyate ।
ato na punaruktidoṣa iti । । oṃ upamardaṃ ca oṃ । dvitīyāṃ punaruktiṃ parihartumupamardaṃ cetyasya pratipādyamāha- prārabdheti । upamardaṃ ca ।
prārabdhakarmajasyaiva viṣabhakṣānmṛteriva । prāptasyāpyanivartyasya kiñcid bhuktasya saṃvidā । upamarda iha prokto । caturthe adhyāyo pūrvārdhasya svarūpavināśaḥ kathyate ।
anārabdhakārye eveti vacanāt । iha tṛtīye adhyāye tūpamardaṃ ceti sūtreṇa prārabdhakarmajasya phalasyaiva saṃvidopamardaḥ proktaḥ । natu prārabdhasyāprārabdhasya vā karmaṇo nāśa iti na punaruktidoṣaḥ । nanvatra prārabdhakarmaṇa ityeva kasmānnoktaṃ kiṃ tajjanitaphalagrahaṇena ।
naivaṃya śaṅkayam । "bhogena tvitare'; iti prārabdhasya karmaṇo bhogavināśyatvokteḥ । saṃvidvināśyatvāṅgīkāre tadvirodhāt । īṣadvināśastu phaladvāreṇaiva ।
karmaṇāṃ nirbhāgatvāt । nanu ca phalopamarde karmopamarda evokto arthataḥ syāt । tathāca bhogeneti sūtravirodhastadavastha ityata uktaṃ kiñcid bhuktasyeti । na sarvasya prārabdhakarmaphalasyopamardaḥ saṃvidocyate ।
kinnāma kiñcidbhuktasyāto na sūtravirodhaḥ । karmāṇi jñāninaṃ na tāvatsvaphalaṃ bhojayanti yāvadajñāninamiti bhāvaḥ । yathoktam । "na vai jano jātu kathañcanāvrajenmukundasevyanyavadaṅga saṃsṛtim'; iti ।
nanu"avaśyamanubhoktavyaṃ kṛtaṃ karma śubhāśubham'; iti । prārabdhakarmaphalopabhogasyāparihāyartvasmaraṇātkathametadityata uktam anivartyasya prāptasyāpīti । aparihāryatayā prasaktasyāpītyarthaḥ । anivartyatayā prasaktasyāpītyarthaḥ ।
anivartyasyāpītyetāvatyeva vaktavye prāptasyetyanena virodhaparihāraṃ sūcayati । atra dṛṣṭāntamāha- viṣeti । yathā viṣabhakṣaṇānmṛttiranivartyatayā prasaktaiva na punarativartyaiva । viṣaharamantrauṣadhādinā nivṛtterdarśanāt ।
tathā prārabdhakarmaphalabhogo apyanivartyatayā prasakta eva na tvanivartya eva । jñānādinā nivṛtterupapādayiṣyamāṇatvāt । tathāca viṣabhakṣaṇānmaraṇamavaśyaṃ bhāvīti vacanavadavaśyamanubhoktavyamiti vacanasyāpyartho avagantavyaḥ । utsargataḥ prārabdhakarmaphalāni bhoktavyānyeva ।
apavādena tūpamṛdyanta iti । kiṃ sarveṣāṃ jñānināṃ prārabdhakarmaphalopamarda ekavidha evota nānāvidha ityapekṣāyāmāha- devādīnāmiti । kiṃ sarveṣāṃ jñānināṃ prārabdhakarmaphalopamarda ekavidha evota nānāvidha ityapekṣāyāmāha devādīnāmiti । devādīnāṃ yathākramam ।
yeṣāmadhikaṃ jñānaṃ teṣāmadhika ityādi । ityuktaṃ bhavati । prārabdhakarmaṇāṃ bhogena vinā na kṣayaḥ । kintu brahmajñānena phalahrāso bhavatītyuktam ।
tatraike manyante । acintyo hi brahmajñānasya mahimā । atastatsāmarthyādaprārabdhānīva prārabdhānyapi karmāṇyabhuktaphalāni kṣīyante । nābhuktaṃ kṣīyate karmetyādivākyāni tvajñāniviṣayāṇi ।
tataśca jñānāgniḥ sarvakarmāṇīti sarvaśabdo ayapīḍitaḥ syāditi । anye tu parameśvarecchopodbalitāni prārabdhāni bhojayantyeva sarvaṃ svaphalam । na kaścidapi phalahrāso astīti । tatrādyaṃ mataṃ tāvadapākaroti- sarvātmaneti ।
sarvātmanā tvabhogo hi prārabdhasyaiva karmaṇaḥ । na brahmadarśino api syāt । brahmadarśino api prārabdhasya karmaṇaḥ sarvātmanā tvabhogo na syādeva । vinā bhogena brahmajñānādeva prārabdhānyapi karmāṇi kṣīyanta iti matamanupapannamityarthaḥ ।
tathā sati brahmavidāṃ saṃsārāvasthānaṃ na syāt । nirbījatvāt । lokānugrahārthameva vigrahāṃste bibhratīti cenna । śāpādinimittānāmāpādāmapītihāsapurāṇeṣu bahulamupalambhāt ।
tasya tāvadeva ciramityādiśrutyā cāvagamyate karmāvasthānamiti hiśabdārthaḥ । dvitīyaṃ matamapākartumāha- phaleti । phalahrāsastu vidyate । prārabdhasya kamarṇa iti vartate ।
oṃmityaccāryāntarimamātmānamabhipaśyopamṛdya puṇyaṃ ca pāpaṃ ca kāmamācaranto brahmānuvrajanti'; ityāgamāditi bhāvaḥ । yastvāgamaprārabdhaviṣayaṃ vyākhyāya prārabdhakarmaphalasyeṣadapi hrāso nāstīti brūyāntaṃ pratyāha- sarvātmaneti । sarvātmanā phalahrāso yadi nārabdhakarmaṇaḥ । syāt kāmyavidhivaiyarthyam ।
īṣadapītyarthaḥ । brahmahatyādikarmavipākakṣayarogādinivṛttyarthāḥ prāyaścittavidhayo atra kāmyavidhayo vivakṣitāḥ । ayamatrottarakramaḥ । "brahmahā kṣayarogī syāt'; iti smaraṇātkṣayādikaṃ tāvadbrahmahatyādeḥ phalam ।
tata utpāditakṣayādikaṃ brahmahatyādiprārabdhameva । tasya ca prārabdhakarmaphalasya kṣayādeḥ prāyaścittakaraṇe nivṛttirdṛśyate । tatkathaṃ prārabdhakarmakaphalasya sarvathāpyanupamardaḥ । atha manyeta ।
prāyaścittaṃ na kṣayanivṛttihetuḥ kintu bhoganimittakarmakṣaya eveti । tadā prāyaścittaviṣayo vyarthāḥ syuḥ । gṛhadāheṣyayādivatprāyaścittānāṃ naimittikatvaṃ bhaviṣyatīti cenna । kṣayādisaṃyogena vidhīyamānānāmeṣāṃ tadvighātaphalasambhave phalāntarakalpanānupapatteḥ ।
kiñcātra niyatapaścādbhāvitvamasamāhitameva । tadidamuktaṃ kāmyeti । tathāpi brahmajñānaṃ na tadarthaṃ vihitamiti cenna । phalaśrayaṇenaiva vidhikalpanāt ।
anenaiva nyāyena prāyaścittānāṃ kamarkṣayahetutvābhāvo api nirastaḥ । tathā sati prāyaścittavidhīnāṃ vaiyarthyāpatteḥ । naimittikatvapakṣasya ca dṛṣṭādṛṣṭahānopādānaprasaṅgena nirastatvāt । atha karmaṇo dvayī śaktiḥ ।
ekā tāvatphalajananī aparā tvasaṃvyavahāryatvahetuḥ । prāyaścittairdvitīyāpākriyata iti cet । evaṃ tarhi karmavipākaprāyaścittānāmapīyameva gatiriti kathaṃ nopamardaḥ । kiñca na sarvo rogaḥ sarvaṃ ca duritamasaṃvyavahāryatāheturiti tatra prāyaścittavaiyarthyameva syāt ।
api ca kṣayakuṣṭhādyupahato api na prāyaścittācaraṇamātreṇa saṃvyavahāryaḥ । kintu kṣayādyapagama eveti tatkāraṇatvameva prāyaścittānāmaṅgīkāryam । maraṇāntikaprāyaścittānāmānarthakyaṃ ca syāt । śrāddhādivyavahārasiddhayarthaṃ taditi cenna ।
parivrājakānāṃ tadabhāvāpātādityalam । upasaṃharati- ityukteti । ityuktaniyamo bhavet । itiśabdastasmādityarthe ।
prārabdhakarmaṇāṃ bhogādeva kṣayastathāpi phalahrāso api vidyata ityuktaniyamo bhavedupapanna iti śeṣaḥ । evamutpannanirdeṣaḥ'; ityādinoktārthe smṛtisammatimāha- evamādīti । evamadyāpi samproktaṃ tantrabhāgavate sphuṭam । ādipadenaitadupayuktamanyat ।
bhāṣyādāvudāhṛtaivarcanairapītyaperarthaḥ । yadvaivamādītyetadadhikaraṇaprameyaṃ tadupayuktaṃ ca gṛhyate । apipadena prathamādhikaraṇaprameyasya samuccayaḥ । athavādhikaraṇaprameyasya samuccayaḥ ।
athavādhikaraṇadvayāthar evamādītyanena gṛhītaḥ । dvitīyādyadhikaraṇārthagrahaṇāyāpiśabdaḥ । puruṣārthādhikaraṇe stutyadhikaraṇe ca jñānaphalasya tāratamyamabhihitam । tatsaṃsārikaphalasya na vipratipannamiti muktigatasya sādhayitumuttaro granthaḥ ।
ye mokṣe bhedameva nāṅgīkuvarte ye cāṅgīkṛtyāpi bhedamānandādikaṃ nābhyupayanti na tānprati tāratamyasādhanasyāvakāśaḥ । kintu bhedādisādhanameva katarvyam । kariṣyate ca caturthe adhyāye । ye punarbhedamānandādikaṃ cāṅgīkṛtyāpi tāratamyaṃ na manyante tānpratyaya prayatnaḥ kriyate ।
yāvadadhikāramityadhikaraṇārthasyaivāyaṃ prapañca iti na doṣaḥ । tatra tāvacchatyā muktāvānandatāratamyamupapādayati- tāratamyamiti । tāratamyaṃ phale no ced brahmādīnāṃ kathaṃ śrutiḥ । avṛjino akāmahata iti muktiṃ nigadya ca ।
ānandatāratamyaṃ ca teṣāṃ brūyāt pṛthak pṛthak । brahmādīnāṃ jñānaphale muktigāmityānande yadi yadi tāratamya no bhavettarhi kathaṃ"sa yo havai manuṣyāṇāṃ rāddha'; ityādikā vājasaneyināṃ saiṣā'nandasya mīmāṃsā bhavati'; ityādikā taittirīyāṇāṃ ca śrutisteṣāṃ brahmādīnāmānandasya tāratamyaṃ brūyāt । sarve apyuttarottaraṃ śataguṇanandā ityanabhidhāya pṛthakpṛthageva bravīti । tena tatra tātparyasadbhāvaścāvagamyate ।
brahmādīnāmānandasya yaśca śrutirbravīti muktānāṃ tu tatsādhyata iti kiṃ kena saṅgatamityata uktamavṛjina iti । yaśca śrotriyo avṛjino akāmahata ityādyā । śrotriyasya cākāmahatasyeti dvitīyā । yadyapi śrotriyatvamapi muktijñāpakamityanyatroktam ।
tathāpi bahusaṃvidhānasādhyaṃ taditi na saṅkītirtam muktiṃ ca nigadya teṣāṃ muktānāmānandatāratamyaṃ ca bravīti । caśabdau mithaḥ samuccaye । taittirīyaśrutirapyatropalakṣitetyuttaratra jñāsyate । śrutidvayoktamānandatāratamyaṃ saṃsāraviṣayameva na muktiviṣayamityāśaṅkaya pariharati- saṃsāra iti ।
saṃsāra eva cedetat tāratamyaṃ na mukhyataḥ । akāmahataśabdārtho avṛjinatvaṃ ca no bhavet । etacchatyuktaṃ tāratamyaṃ saṃsāra ityevokte siddhāntino nāniṣyam । muktāmuktaviṣayatāyā vakṣyamāṇatvāt ।
ata evetyuktaṃ tasyaiva vivaraṇaṃ na mukhyata iti । saptamyarthe tasiḥ । etattāratamyaṃ saṃsāra eva na tu mukhye puruṣārthe mokṣe iti cedityarthaḥ । tarhyakāmahataśabdārtho akāmahatatvamavṛjinatvaṃ ca no bhavet ।
yuktamiti śeṣaḥ । tathāhi । yaśca śrotriyo avṛjino akāmahata iti śrotriyasya cākāmahatasyeti coktākāmahatatvādikaṃ kiṃ prakṛtānāṃ saṃsāriṇāmeva viśeṣaṇamuta saṃsāryantarasamuccayārtham । nādyaḥ ।
yataḥ sambhave vyabhicāre ca viśeṣaṇamarthavat । naca brahmādayaḥ kecidaśrotriyatvādiguṇāḥ santi । yena vyabhicāranivāraṇārthametatsyāt । nāpi saṃsāriṣvakāmahatatvādikaṃ sambhavati ।
ata eva dvitīyo api parāstaḥ । nanu saṃsāriṣvapyakāmahatatvādikaṃ kathañcitsambhavati । satyam । mukhyato na sambhavatīti brūmaḥ ।
naca vinā bādhakenāmukhyāṅgīkāro yuktaḥ । etenāvṛjino akāmahata iti muktiṃ nigadyetyetadvivṛtaṃ bhavati । kathamakāmahatatvādeḥ saṃsāriṣvasambhava ityato akāmahatatvasya tāvadupapādayati- kāmasyeti । kāmasya yatrāptāḥ kāmāstatra māmamṛtaṃ kṛdhi ।
iti yallakṣaṇaṃ mukteḥ śrutirāha balīyasī । kāmāhatiḥ kuto anyatra । yatra loke kāmasyecchāyāḥ kāmā viṣayā āptāḥ paryāptāstatra māmamṛtaṃ muktaṃ api kurviti vāyuṃ prati prārthanam । yadyasmāditi śrutirityāptakāmatvaṃ mukterlakṣaṇatvenāha ।
viśeṣaṇasyetaravyāvṛttyarthatvāt । niravakāśatvādinā balīyasāḥ śruteranyathayitumaśakyatvāt । tasmātkāmāhatirakāmahatatvaṃ muktādanyatra kutaḥ sambhavet । āptakāmatvasya muktalakṣaṇatvena śrutyuktatve tadevaṃ saṃsāriṣvasambhavi syāt ।
akāmahatatvaṃ tu kathamasambhavītyata āha- prāpteti । prāptakāmasya sā bhavet । sā kāmahatiḥ । akāmahatatvasyāptakāmatvaṃ hetuḥ ।
naca nimittābhāve naimittikasya sambhavo asti । tatra nimittaṃ cāptakāmatvaṃ saṃsāriṣu na sambhavatītyuktam । tato naimittikamakāmahatatvamapi tatrāsambhavīti । āptakāmatvasyākāmahatatvaṃ prati nimittatvaṃ vivṛṇoti- aprayatneneti ।
aprayatnena kāmānāmavāptiḥ sā yadā bhavet । tadaivākāmahatatā kuta evānyathā bhavet । sākāmahateti sambandhaḥ । yākāmahataśabdātpratīyate setyarthaḥ ।
anyathāprayatnena kāmānāmavāptyabhāve kuta eva kāraṇātsākāśamahatayā bhavenna kuto apītyanvayavyatirekāvuktau । etaduktaṃ bhavati । kāmenopadravo hi kāmahatatā tadabhāvaścākāmahatatā । kāmanimittopadravābhāvaścānāyāsena tattadviṣayaprāptāveva bhavati nānyathetyanubhavasiddham ।
ataḥ prāptakāmatvākāmahatatvayornimittanaimittikabhāvo yukta eveti । nāyamasti niyamaḥ, yadāptakāmasyaiva, kāmanimittopadravābhāvo nānyatheti । kāmabhāve api tannimittopadravābhāvasambhavāditi cet । kimanenoktasya vyabhicāramātraṃ codyate kiṃ vā prakṛteṣu saṃsāriṣvapyāptakāmatvābhāve apyakāmatvenākāmahatatā sambhavatītyāśāsyate ।
nādyaḥ । vakṣyamāṇanyāyena viśeṣaṇaprakṣepāt । na dvitīyaḥ । brahmādayo na kāmarahitā asuptāmūḍhacetanatvāddevadattavadityanumānavirodhādityāśayavānanumānasya vyāptimupapādayati- cetanasyeti ।
cetanasya tvasuptasya kutra dṛṣṭā hyakāmatā । ghaṭādau vyabhicāraparihārāya cetanasyetyuktam । suptamugdhayostatparihārāyāsuptasyeti । amugdhasyetyapi draṣṭavyam ।
nanu suptau mohe ca na cetayata eva । ataścetanasyetyanenaiva tadvayavacchedasiddhervyarthaṃ viśeṣaṇamiti । maivam । cetanaśabdenātmatvamātrasya vivakṣitatvāt ।
caitanyayoge hi vivakṣite kāmābhāvāṅgīkārasāhasādabibhyatparaścaitanyābhāvamapi brahmādīnāmaṅgīkuryādityasiddhiḥ syāt । tadidamuktaṃ tuśabdena । kutretyākṣepe । hiśabdo yasmādvayāpti siddheti śeṣaḥ ।
nopādeyameva vā hetāvasuptatvādiviśeṣaṇam । naca tathā sati vyabhicārāpātaḥ । suptyādāvapyātmanaḥ kāmasadbhāvāt । nacaivaṃ sati yatra supto na kañcana kāmaṃ kāmayata ityādiśrutyānupalambhena ca virodhaḥ ।
vidyamānānāmapi kāmānāṃ tadānīmavyaktatvena śrautābhāvavyavahārasyānupalambhasya copapatteḥ । vyaktakāmābhiprāyeṇa prāgviśeṣaṇamupāttamityāśayavānāha- avyaktireveti । avyaktireva kāmānāṃ na nāśo mohasuptayoḥ । nāśo abhāvaḥ ।
suptaṃ suptiḥ । napuṃsake bhāve ktaḥ । syādetat । suptyādau kāmasadbhāve siddhe yuktamavyaktikalpanam ।
sa eva tu kutaḥ siddha ityata āha- yatkāma iti । yatkāmaḥ svāpamāpnoti tadevotthāpitaḥ kutaḥ । avaśo api vyāharati kutaḥ suptāvakāmatā । moho atrāpi grāhyaḥ ।
vyāharatītyataḥ paraṃ yatastasmādityadhyāhāryam । yadbhojanādikaṃ kāmayamāno devadattaḥ svāpādikamāpnotyutthāpitaḥ punastadeva kadācidvayāharatīti tāvadanubhavasiddham । tasmādvayāharaṇaviśeṣācca tasya tadā tatra kāmo astītyanumīyate । sa ca na tāvadutthānānantaramutpannaḥ ।
tadā devadattasyāvāśatvāt । vastudarśane anumānādineṣyasādhanatājñāne ca sati khalu kāmodayaḥ syāt । nacāvaśasyaiṣā kāmasāmagrī kalpayituṃ śakyate tataḥ prāktana eva kāmaḥ suptyādau sannataro anuvartamānaḥ punaḥ sahakārilābhakrameṇa vyajyata ityevāṅgīkāryam । tathācāha patañjaliḥ ।
avidyākṣetratvamuttareṣāṃ prasuptatanuvicchinnodārāṇāmiti । yata evaṃ tasmātkutaḥ suptyādāvātmano akāmatā syāt । nanvayaṃ kevalo viśiṣyo vā cetanatvaheturmukteṣvanaikāntikaḥ । teṣāṃ kāmābhāvādityata āha- sarveti ।
sarvakāmānavāpnoti brahmaṇā saha muktigaḥ । paryeti tatra jakṣaṃśca krīḍan ratimavāpnuvan । kāmānnī kāmarūpī sannimān lokāṃśca sañcaran । āste gāyan sāma mukta ityādiśrutisadbalāt ।
akāmaḥ syāt kathaṃ muktaḥ । anena"so aśnute sarvānkāmānsaha brahmaṇā vipaścitā'; iti śrutimupādatte । paryetītyanena"sa tatra paryeti jakṣankrīḍanramamāṇaḥ'; iti । jakṣanniti vaidikatvātsādhuḥ ।
kāmānnītyanena"imāṃllokānkāmānnī kāmarūpyamanusañcaran । etatsāma gāyannāste'; iti । ādipadena"sa ekadhā bhavatītyādeḥ saṅgrahaḥ । balātkāmasadbhāvāvagateriti śeṣaḥ ।
yadyepyetāḥ śrutayo na sākṣānmuktasya kāmasadbhāvamācakṣate । tathāpi sāmarthyāttaṃ gamayantyeva । tadidamuktaṃ śrutibalāditi । tacca sāmarthyamavyabhicaritameva na tu sambhāvanāmātramiti sacchabdenāha ।
tathāhi । kāmakarmatvāddhi viṣayāḥ kāmāḥ । karmaṇi ghaño vidhānāt । tayā ca so aśnute sarvānkāmānityatra sannidhestatkāmakarmabhūtānviṣayānaśnuta ityuktaṃ syāt ।
niṣkāmasya śilāsamasya kāmāvāptiḥ kīdṛśī syāt । paryaṭanādikaṃ ca kāmakāryaṃ na vināna kāmena sambhavati । strībhirniṣkāmasya smaraṇamatyantāsambhāvitam । annādīnāṃ ca kāmatvaṃ kāmyatayaiveti pūrvavatkāmāvagatiḥ ।
yadyapi sa yadi pitṛlokakāmo bhavatītyādyā vispaṣṭāḥ śrutayo atra santi tathāpi śiṣyairnyāyamanusandadhānairbhāvyamityetāsāmudāharaṇam । muktasyākāmatvābhāvānnānaikāntyaṃ hetoriti । nanu muktānāṃ kāmābhāve api"yadā sarve pramucyante kāmā ye asya hṛdi śritāḥ । atha martyo amṛto bhavatyatra brahma samaśnute'; ityādyā śrutirasti ।
tatkathaṃ kāmavattvaniścaya ityata āha- kāmā ye asyeti । kāmā ye asya hṛdi śritāḥ । ityantaḥkaraṇasthānāṃ kāmānāṃ mokṣameva hi । āha śrutir ।
iti śrutirityanvayaḥ । antaḥkaraṇasthānāmeveti ca । natu sarvathāpītyevārthaḥ । hiśabdo yasmādityarthe ।
tasmādakāmaḥ syātkathaṃ mukta iti sambandhaḥ । kutaḥ śruterarthasaṅkocaḥ kriyata ityata āha- hṛdītyeveti । hṛdītyeva na ced vyarthaṃ viśeṣaṇam । nacedeṣā śrutiruktarītyā vyākhyāyeta ।
sarvathāpi kāmābhāvapareti vyākhyāyeteti yāvat । tadā hṛdi śritā iti kāmānāṃ viśeṣaṇaṃ vyarthameva syāt । vyāvartyābhāvāt । ato viśeṣaṇaṃ prayuñjānā śrutirantaḥkaraṇapariṇatīnāṃ kāmānāmeva muktāvabhāvo antaḥkaraṇasyaivābhāvānna tu sarveṣāṃ svarūpabhūtānāṃ kāmānāmavasthānādityetamarthaṃ gamayatīti ।
bhavedetat । yadīdaṃ viśeṣaṇaṃ syāt । nacaivam । vyāvartyābhāvāt ।
etatsarvaṃ mana eveti śrutyā sarveṣāmapi kāmānāṃ manaḥpariṇāma tvameva na tvātmadharmaḥ kāmo astītyavagamāt । ato hṛdi śritā ityetatsvarūpakathanamātramityāśayenāśaṅkaya niṣedhati- hṛdyeveti । hṛdyeṣa teṣāṃ śrayaṇamiti pakṣo na bhāsate । antaḥkaraṇa eva ।
teṣāṃ kāmānām । bhāsate śobhate । kuto na bhāsata ityata āha- muktanāmiti । muktānāṃ kāmitāmāha pṛthakchākhāsu yacchrutiḥ ।
antaḥkaraṇavidhurāṇāmapītyarthaḥ । yadyasmāttasmānna śobhata iti sambandhaḥ । śrutiḥ pūrvodāhṛtā । nanvetadayuktam ।
prāgudāhṛtaśruteḥ pratipakṣatayodbhāvitāyā asyāḥ śrutestathaiva bādhasyocyamānatvāt । maivam । prāgudāhṛtaśruteḥ prabalatvena bādhakatvopapatteḥ । tathāhi ।
kāmaśrutistāvanniravakāśā । tadabhāvaśrutistūktarītyā sāvakāśā । viśeṣaṇasvarūpakathanatvasandehe api na niravakāśatvam । etatsarvaṃ mana evetyapi sāvakāśaśrutiriti sāṅkhayādhikaraṇe abhihitam ।
kiñca kāmaśrutiḥ sarvāsvapi śākhāsvasti । tathaivodāhṛtatvāt । tadabhāvaśrutistu kvacideveti kathaṃ na bādhyabādhakabhāvaḥ । tadidamuktaṃ pṛthakśākhāsviti ।
kāmasya yatretyādinoktamarthamupasaṃharati- ata iti । ato akāmahatatvaṃ tu muktānāmeva mukhyataḥ । kāmanimittopadravābhāvasyākāmahatatvasyākāmatvāptakāmatvābhyāmevopapatterakāmatvasya cetanamātre asambhavādāptakāmatvasya ca muktalakṣaṇatvena tatraiva sambhavādamukteṣvasambhavādityarthaḥ । muktānāmeva dharma iti siddhamiti śeṣaḥ ।
satyam । mukhyayā vṛttyākāmahatatvaṃ mukteṣveva sambhavati । tathāpi kāmanimittabahutaropadravābhāvādbrahmādiṣvapyamukhyaṃ yujyata eva । ataḥ saṃsāriṇa eva śrutipratipādyāḥ kinna bhavantīti cet ।
kiṃ mukhyārthaparigrahe bādhakasadbhāvāttatparityāgaḥ kriyate kiṃvā vṛthaiva । nādyaḥ । tadabhāvāt । bādhakābhāsānāṃ ca nirākariṣyamāṇatvāt ।
dvitīyaṃ dūṣayati- mukhyārthasyeti । mukhyārthasya vṛthā tyāgo māyināmeva bhūṣaṇam । aparīkṣakā eva māyāvādiprabhṛtayo vinā bādhakena mukhyārthaṃ tyajanti । vācyārthaparameśvaraparityāgena nirguṇalakṣaṇāṅgīkārāt ।
natu nyāyavida iti । apāpatvamaduḥkhatvaṃ cāvṛjinatvamihoditam । evamakāmahatatvasyāmukteṣvasambhavamabhidhāyāvṛjinatvasyāpyabhidhāsyannavṛjinatvaṃ tāvadvayākhyāti- apāpatvamiti । ihoditamavṛjinatvaṃ tāvadapāpatvamaduḥkhatvaṃ ceti yojanā ।
kuta etadityata āha- apriyamiti । apriyaṃ vṛjinaṃ duḥkhamakaṃ toda itīyarte । tatkāraṇatvāt pāpaṃ vā vṛjinaṃ nāma kathyate । ityuktaḥ svayamīśena nāmārthaḥ śabdanirṇaye ।
duḥkhamapriyamityādiśabdairīryata iti sambandhaḥ । tatkāraṇatvād duḥkhakāraṇatvāt । dadhitrapusaṃ pratyakṣo jvara iti yathā । etena vṛjinaśabdo duḥkhe mukhyaḥ ।
pāpe tādarthyāttācchabdyamityuktaṃ bhavati । ata eva vāśabdaḥ । nāmārtho vṛjinanāmārthaḥ । vṛjinaśabdasya duḥkhādyarthatve avṛjinaśabdasyāduḥkhādyarthatvaṃ siddhameveti bhāvaḥ ।
tataḥ kiṃ yadyapāpatvādikamavṛjinaśabdārtha ityata āha- apāpatvaṃ ceti । apāpatvaṃ ca naivāsti yāvatsaṃsāramasya hi । ārabdhapāpamastyeva duḥkhaṃ ca jñānino api hi । caśabdo vakṣyamāṇasamuccayārthaḥ ।
asya jīvasya । hiśabdaḥ saṃsāritvāditi hetusūcanārthaḥ । tadyathā iṣīkātūlamityādiśrauterjñāninaḥ pāpābhāvātkathametadityata uktamārabdheti । anārabdhaviṣayā śrutiriti bhāvaḥ ।
jñānino apyārabdhapāpamastyeveti sambandhaḥ । duḥkhaṃ cāstyeva pāpasadbhāvāditi hiśabdārthaḥ । tasmādavṛjinatvamapi muktebhyo anyatrāsambhavīti siddham । kecidetāṃ śrutiṃ anyathā vyācakṣate ।
yaśca śrotriyo avṛjino akāmahata iti śrotriyasya cākāmahatasyeti ca vākyaṃ na muktasaṅgrahārtham । kinnāma prakṛtamanuṣyagandharvādiviṣayameva । naca tatrāsambhavaḥ । śrotriyañchandodhīta iti smaraṇācchrotriyaśabdasya chando adhigatinimittatvāt ।
manuṣyagandharvādīnāṃ ca sarvajñakalpatvātprārabdhapāpasadbhāve api na te tadā pāpamācarantītyavṛjinā evocyante । viṣayavairāgyopetatvādakāmahatāśca bhavantīti । naca vyāvartyābhāvena vaiyarthyamiti yuktam । nahi vayaṃ śrotriyatvādikaṃ viśeṣaṇatvena brūmaḥ ।
kintu manuṣyebhyo manuṣyagandharvāṇāṃ śataguṇānandatve abhihite tatra hetvākāṅkṣāyāmidamucyate । evaṃ manuṣyagandharvebhyo devagandharvāṇāṃ śataguṇānandābhidhāne kuta ityākāṅkṣāyāṃ śrotriyatvādiheturucyate । evamuttaratrāpi । naca vācyaṃ sarveṣvapi vidyamānaṃ śrotriyatvādikamānandātiśaye kathaṃ hetuḥ syāditi ।
manuṣyādapyatiśayena manuṣyagandharvaḥ śrotriyo avṛjino akāmahataśca yataḥ । evaṃ pūrvapūrvanirdiṣyādapyatiśayenottarottaraḥ śrotriyatvādimān yasmāditi vyākhyānāditi । tadetannnirācaṣṭe tasmāditi । tasmāt tasmādakāmatvamiti cāśrutakalpanā ।
castvarthaḥ । tasmāttasmātpūrvapūrvanirdiṣyādatiśayenottarottarasyākāmatvam । upalakṣaṇametat । śrotriyādikaṃ ceti vyākhyāne tvaśrutakalpanaṃ syāt ।
tasmādityatiśayeneti cāśrutasya kalpanīyatvāt । anyathā vivakṣitārthasyālābhāt । doṣāntaramāha- akāmeti । akāmahata ityukteḥ śrutahānirapi sphuṭā ।
śrutāvakāmahata ityukteḥ pareṇa cākāma iti vyākhyātatvācchatasya hataśabdasya hānirapi sphuṭā'padyate । nahi hataśabdasya kiñcitprayojanamasti । ataḥ śrutāśrutatyāgopādānaprasaṅgādayuktamidaṃ vyākhyānamiti । apare tu vyācakṣate ।
yaśco śrotriya iti śrotriyasya ceti ca na muktaviṣayaṃ nāpi prakṛtamanuṣyagandharvādiviṣayaṃ kintu puruṣāntaraviṣayam । tathāhi । manuṣyebhyo manuṣyagandharvāṇāṃ śataguṇastāvadānandaḥ । yaścāparaḥ śrotriyo avṛjino manuṣyagandharvapade kāmarahitaśca ।
tasyāpi manuṣyebhyaḥ śataguṇo manuṣyagandharvasamāna evānando bhavatītyevaṃ teṣu teṣu padeṣvakāmasya tattatsamānānandatvamatrocyate । naca vācyaṃ viraktānāṃ sarvatra kāmābhāvātkathamiyaṃ tāratamyoktiriti । tadatiriktapadeṣu kāmasadbhāvasya vivakṣitatvāt । yo yo yāvadāyāsānmukto asāvasau tāvadānandavānityartho hyatra pratipipādayiṣita iti ।
etadapi śrutahānāśrutakalpanāprasaṅgādeva nirastam । atrāpi hataśabdasya prayojanābhāvena hyātavyatvāt । tasminpada ityasyānyatra sakāma ityasya ca kalpanīyatvāt । adhikaṃ doṣamāha- kutraciditi ।
kutracit kāminaḥ puṃsaḥ kāmābhāvāt kvacit kvacit । indrādisukhabhogo astītyanubhūtirhi kupyati । kutracidindrādipadavyatirikte kāminaḥ puṃsaḥ kvacitkvacidindrādipade kāmābhāvādindrādisamānasukhānubhavo astīti vyākhyāne anubhavavirodhaḥ syāt । rājyamakāmayamānasya rājasamānasukhānubhūteranubhavabādhitatvasya spaṣṭatvāt ।
vairāgyapraśaṃsāto na tattvaṃ mārgaṇīyamiti cenna । niravadhikānandasvarūpo ayamātmā kāmādyupadravāvaraṇāttu tathā na bhāsate । ato yāvadyāvatkāmakṣayastāvattāvadānandotkarṣo dṛśyata ityasyārthasya pradarśanārthamasya prakaraṇasyāvatāritatvāt । ānandotkarṣe tu tātparyaṃ śataguṇatve tu na nirbharaḥ kārya iti cenna ।
devapadākāmādindrapadākāmasyānandaviśeṣādarśanāditi । tarhi kaḥ śrutyartha ityata āha- tasmāditi । tasmādamuktasukhagaṃ tāratamyaṃ pṛthak pṛthak । uktvā yaśceti muktānāṃ tāratamyaṃ sukhe śrutiḥ ।
āheti peśalaṃ । arthāntarapratīternirastatvāt । amuktamanuṣyādisukhasambandhitāratamyaṃ te ye śatamityādivākyaiḥ pṛthak pṛthaguktvā yaśceti śrotriyasya ceti ca vākyena muktānāṃ manuṣyagandharvādīnāṃ sukhe tāratamyaṃ śrutiratideśenāheti vyākhyānameva peśalam । nanvevaṃ sati vākyabhedo doṣaḥ syāt ।
maivam । jñāpakasadbhāvādityāha- tacceti । tacca caśabdādeva gamyate । yaśceti vākyasya prakṛtādanyo viṣaya ityetacca caśabdenaiva gamyate ।
kimutaikavākyagatāyāmuktānupapattyetyevārthaḥ । caśabdo hyayaṃ samuccayasya dyotakaḥ pratīyate । devadatto dhaniko yajñadattaśceti tathā । nacaikaviṣayatāyāmevaṃ yujyate ।
nahi bhavati vasiṣṭho brahmiṣṭho arundhatīpatiśca tatheti prayogaḥ । viśeṣaṇasamuccaye caśabdaḥ kinna syāditi cenna । mukhyārthe bādhakābhāvena tyāgāyogāt । vacanavyatyayaścaikavākyatāyāṃ sphuṭa eva ।
tathātve khalu te ye śataṃ karmadevānāmānandāḥ । sa eka ājāna devānāmānando ye śrotriyā avṛjinā akāmahatāśceti syāt । tathā teta ye śataṃ mānuṣā ānandāḥ sa eko manuṣyagandharvāṇāmānandaḥ śrotriyāṇāmakāmahatānāmiti bhavet । nanvevaṃ tarhi kathaṃ bṛhadāraṇyakavākyaṃ bhāṣye muktamātraviṣayaṃ vyākhyātam ।
yaśceti viśeṣaṇasamuccayaparamuktam । ayamabhiprāyo bhāṣyakārasya । sarvathā vākyadvayamevedaṃ bhinnaviṣayam । ekavākyatāśraddhāyāmapi muktamātraviṣayamastu ।
tatrānupapattīnāmalpatvāt । nāmuktamātraviṣayam anupapattibāhulyāditi । mānuṣādihiraṇyagarmāntānāmamuktānāṃ muktānāṃ cottarottaraṃ śataguṇānandatvaṃ śrutidvayamāhetyayuktam । mānuṣānandanirdeśo muktajñāpakābhāvāt ।
nahi tatrākāmahatatvādikamanyadvā kimapi śrūyate ityāśaṅkāṃ nirākurvan śrutyarthaṃ vivṛṇoti । rāddha itayādinābhivīkṣata ityantena । tatra tāvat bṛhadāraṇyake manuṣyamuktasya jñāpakaṃ darśayati- rāddha iti । rāddhaḥ saṃsiddha ityeva mukta evāvagamyate ।
sādhunā viṣṇunā yukto muktaḥ sādhuyuvā mataḥ । sa yo manuṣyāṇāṃ rāddhaḥ samṛddho bhavatītyupakramavākye rāddha iti padena mukta eva gṛhyate nāmuktaḥ । kayā vṛttyābhidhayaiva na tūpacaryate । yena mukhyārthānupapattyādikaṃ vyutpādanīyaṃ syāt ।
katham? saṃsiddha iti । etaduktaṃ bhavati । rādha sādha saṃsiddhāviti paṭhyate । rādhadhātośca"gatyarthākarmakaśliṣaśīṅsthā'savasajanaruhajīryatibhyaśca'; ityakarmakatvātkartari ktaḥ ।
tato rāddhaḥ saṃsiddha ityuktaṃ bhavati । saṃsiddhiśca muktireva nityatvena duḥkhāsambhinnatvena ca samīcīnasiddhitvāt । netarā, anityatvena duḥkhasambhinnatvena cāsamīcīnatvāt । naca mukhye sambhavatyamukhyārtho aṅgīkartuṃ śakyata iti ।
evaṃ samṛddhaśabdo api muktasyaiva vācakaḥ । muktiṃ vinā samyagṛddherabhāvāt । anyeṣāmadhipatirityādikaṃ tu muktāmuktasādhāraṇam । yathā ca mukte sambhavati tathoktaṃ bhāṣye ।
idānīṃ taittirīyaśrutau muktamanuṣyajñāpakaṃ darśayanyuvā syādityādīni padāni vyācaṣṭe- sādhuneti । sādhunā viṣṇunā yukto muktaḥ sādhuyuvā mataḥ । yauvanaṃ nityametasya muktasyeti yuvā sa ca । phalamadhyayanasyāptaṃ tenādhyāyaka īritaḥ ।
nirhrāsānandasamprāptyā cāśiṣṭa iti gīyate । sthitasyānanyathā prāpterdṛḍhiṣṭha iti coditaḥ । baliṣṭhaśca svabhāvena mukto bhavati kevalam । nirdeṣo hi sādhurityucyate ।
naca viṣṇoritaro nirdeṣo asti । ataḥ sādhunā viṣṇunetyuktam । tṛtīyānte sādhuśabda upapade yu miśraṇa ityasamāt"anyebhyo api dṛśyante'; iti kvanippratyaye kṛte sādhuyuveti bhavati । yadvā yujir ।
yoga ityasyedaṃ rūpam । dṛśigrahaṇasāmarthyāddhātorantalopaḥ । tathāca bhagavatsāmīpyalakṣaṇamokṣavānityuktaṃ bhavati । yuvaśabdādapyatiśayena sādhuyuvaśabdo muktasya jñāpaka iti kramamatilaṅghayādau vyākhyātaḥ ।
yadyapi yuvaśabdo yauvananimittastathāpi mukhyāmukhyayormukhye sampratyaya iti nityayauvanamaṅgīkāryam । taccaitasya manuṣyasya muktasyaiva yujyate na saṃsāriṇa iti hetoryuvā ca sa mukta eva । adhyāyakaśabdo yadyapyāṅadhipūrvādiṅadhyayana ityasmāt ṇvuli pratyaye sati niṣpannaḥ samyagadhyayanasya kartāramāha । tathāpyatra puruṣārthaprasaṅgādadhyayanasyāpuruṣārthatvādadhyayanaphalaprāpterlakṣako varṇanīyaḥ ।
adhyayanasya phalaṃ ca tena muktenaivāptam । muktereva tatphalatvāt । tena kāraṇena mukta evādhyāpaka īritaḥ । ā samyak samantācca śamasyetyāśaḥ ।
atiśayenāśa āśiṣṭhaḥ । samyaktvādi ca hrāsābhāvādikameva । tato nirhrāsasya yogyatānusāreṇa pūrṇasyānandasya samprāptyā kāraṇena mukta evāśiṣṭha iti ca gīyate । avikāro hi dṛḍho nāma ।
atiśayena dṛḍho dṛḍhiṣṭhaḥ । chāndasatvāt"ra ṛto halāderlaghoḥ'; ityetanna bhavati । mukta eva sthitasyānanyathāprāpteḥ atiśayena nirvikāratvāt dṛḍhiṣṭha iti coditaḥ । balamasyāstīti balī ।
atiśayena balī baliṣṭhaḥ । atiśayaśca svābhāvikatvam । svabhāvena baliṣṭhaśca kevalaṃ mukto bhavati । nāmuktaḥ ।
ato baliṣṭha iti sa evocyata iti । nanu muktasya"tasyeyaṃ pṛthivī sarvā vittasya pūrṇā syāt'; iti vittaparipūrṇapṛthivīpatitvamucyamānaṃ kathaṃ yujyata ityata āha- tasyeti । tasyeyaṃ pṛthivītyādi pūrvabhāvavyapekṣayā । pūrvabhāvo amuktatvaṃ muktāmuktamanuṣyayorvivakṣayā hi yuvā syādityādikamārabdham ।
tatra yuvā syādityādikā muktaṃ pratipādyāmuktavivakṣayā tasyetyādivākyaṃ pravṛttamityarthaḥ । anenaiva nyāyenānyeṣāmadhipatirityādikamamuktaviṣayaṃ pratipattavyam । nanvevaṃ yuvā syādityādermuktāmuktaviṣayatāṅgīkṛtāvekaviṣayatāpratītivirodha ityāśaṅkānirāsāyāmukteti vaktavye pūrvabhāvetyuktam । eka eva cetano yuvādiśabdaiḥ pratipādyate ।
tasya cāvasthābhedena viśeṣaṇāni vyavasthāpyate । eka eva cetano yuvādiśabdaiḥ pratipādyate । tasya cāvasthābhedena viśeṣaṇāni vyavasthāpyante । tasmādekaviṣayatāpratibhāso nānupapanna iti ।
evaṃ vājasaneyaśrutau"sa yo ha vai manuṣyāṇāmityādeḥ sampannatama ityantasya, taittirīyaśrutau ca yuvā syādityādeḥ pūrṇā syādityantasya'; muktāmuktaparatvavarṇanena sa manuṣyāṇāṃ parama ānando atha ye śataṃ manuṣyāṇāmānandā ityetatsa eko mānuṣa ānandaste ye śataṃ mānuṣā ānandā ityetacca muktāmuktaviṣayamiti siddhe taittirīyaśrutigataṃ sa eko manuṣyagandharvāṇāmānandaḥ śrotriyasya cākāmahatasyetyetāvadvayācaṣṭe- sa eka itīti । sa eka iti saṃsāragatamuktavā sukhaṃ punaḥ । śrotriyasyeti vadati muktācchataguṇātmatām । saṃsāragataṃ sukhamuktveti saṃsārimanuṣyasukhācchataguṇaṃ saṃsāriṇo manuṣyagandharvasya sukhamuktvetyarthaḥ ।
muktācchataguṇātmatāmiti muktamanuṣyasya sukhānmuktamanuṣyagandharvasya śataguṇasukhātmatāṃ vadatītyarthaḥ । śrutiriti śeṣaḥ । sa eka iti vākyena śrotriyasyeti vākyena । anenaiva nyāyena te ye śataṃ manuṣyagandharvāṇāmānandā ityādikaṃ vyākhyeyamityāśayavānāha- saṃsāragāditi ।
saṃsāragācca saṃsāragatasyaiva śatādhikam । muktānmuktasya । saṃsārimanuṣyagandharvādisukhādityarthaḥ । saṃsāragatasya devagandharvādeḥ śatādhikaṃ śataguṇādhikaṃ sukhamuktveti vartate ।
muktānmuktasyeti muktamanuṣyagandharvādisukhācchataguṇaṃ muktadevagandharvādeḥ sukhaṃ vadatītyarthaḥ । anena te ye śatamityubhayamekoktyā parāmṛśya sa eka iti śrotriyasyeti ca yathāyogyaṃ pṛthak śataguṇānandatvamucyata ityuktaṃ bhavati । anayaiva rītyā sa ekaḥ pitṝṇāmityādi vājasaneyaśrutivākyamapi vyākhyeyam । upakrame muktaśravaṇādājāna devādau yaśca śrotriya ityādinā tacchravaṇānmadhye api yaśca śrotriya ityanuvartanīyam ।
śrutidvayavisaṃvādastu bhagavatpādairanyatra parihṛta iti । śrutidvayavyākhyānamupasaṃharati- yuktaṃ syāditi । yuktaṃ syācchrutyuktamabhivīkṣitaḥ । śrutyuktamabhivīkṣato abhivīkṣamāṇasya samyagvicārayato matenaitadeva vyākhyānaṃ yuktaṃ syāt ।
athavābhivīkṣo abhivīkṣaṇaṃ samyagvicārastasmādidameva śrutyuktaṃ yuktaṃ syāditi । evaṃ śrutyā muktau tāratamyamupapādya yuktyāpyupapādayati- yuktaṃ ceti । yuktaṃ ca sādhanādhikyāt sādhyādhikyaṃ surādiṣu । surādiṣu mānuṣādibhyaḥ sādhyādhikyaṃ muktigataphalādhikyaṃ sādhanādhikyāddhetoryuktamanumitaṃ cetyarthaḥ ।
devādayo mānuṣādibhyo adhikamauktaphalabhājastadapekṣayādhikatatsādhanavattvādityuktaṃ bhavati । vipakṣe bādhakābhāvaṃdaprayojako ayaṃ heturityata āha- nādhikyamiti । nādhikyaṃ yadi sādhye syāt prayatnaḥ sādhane kutaḥ । surādiṣviti vartate ।
mānuṣādibhya iti ca । sādhane sādhanādhikye । yadi devādayo mānuṣādibhyo adhikamauktaphalabhājo na syustadā tadadhikatatsādhanārthaprayatnavanto na syuḥ । anadhikaphalāya cādhikaṃ prayatnamātiṣṭhamānā na prekṣāvanto bhaveyuriti vipakṣe bādhakānnāprayojako hetuḥ ।
pramāṇābhāvātsvarūpāsiddho astvityata āha- yatnaśceti । yatnaśca dṛśyate teṣāṃ mahāneva mahātmanām । mahātmanāṃ mahāphalabhāktvenānumeyānāṃ teṣāṃ devādīnāṃ mānuṣādibhyo mahānyatno adhikaṃ mokṣasādhanānuṣṭhānaṃ ca dṛśyata eva pramāṇaiḥ । tānyapi vakṣyāma iti bhāvaḥ ।
vyāptimupapādayati- yatreti । yatra sādhanabāhulyaṃ sādhyabāhulyamatra ca । dṛṣṭaṃ niyamato । yatra puruṣe yadapekṣayā sādhanādhikyamastyatra tadapekṣayā sādhyādhikyaṃ ca niyamena dṛṣṭam ।
karṣakavāṇigrājapuruṣādiṣu loke, vede cāgnyāhitādiṣu, yo yadadhikasādhanavānasau tadadhikasādhyavāniti niyamena tattatpramāṇairupalabdhamevetyarthaḥ । yastvagnyādhānādiphalānāṃ tāratamyamajānānaḥ kṛṣṭādisthale ca dhānyādau tāratamyaṃ kāraṇāntarāyattaṃ na kṛṣṭādisādhanatāratamyādhīnamiti manyamāno dṛṣṭānteṣvapi vipratipadyate taṃ pratyāha- no cediti । no cenna yatnaṃ kuryarañjasā । yadi loke vede ca sādhanādhikyātsādhyādhikyaṃ no bhavet ।
tadā ke apyañjasā yatnaṃ sādhanātiśayānuṣṭhānaṃ na kuryuḥ kintu samameva kuryuḥ । itarathā prekṣāvanto na bhaveyuḥ । na hyagnyādhānena yāvānsvargo aśvamedhenāpi tāvata eva lābhe aśvamedhe kaścitpravarteta । pravartamāno vābuddhimānbhavet ।
dro ṇavāpamātrakarṣaṇena yāvāndhānyalābhastāvata eva svār rīvāpakarṣaṇena bhāve na kaścittatra pravarteta । tathātve ca mandaḥ syāt । dṛṣṭaṃ vṛṣṭayādikamadṛṣṭaṃ dharmādikaṃ ca sādhanāntarbhūtameveti na vyabhicāraḥ śaṅkanīyaḥ । evaṃ mānuṣādayo devādibhyo alpamuktiphalabhājastadapekṣayālpasādhanavattvādyo yadapekṣayālpasādhanavānsa tato alpaphalavāndṛṣṭaḥ yathā sammataḥ ।
devādayo mānuṣāntā muktau phalatāratamyavantaḥ sādhanatāratamyopetatvādye yatsādhanatāratamyavantaste tatsādhyatāratamyavanto yathā sammatāḥ । brahmādīnāṃ mānuṣāntānāṃ mokṣaphalāni tāratamyavanti tāratamyavatsādhanasādhyatvātsammatavadityanumānānyapyatra draṣṭavyāni । anukūlatarkādikaṃ ca pūrvavadūhanīyamiti । syādetat ।
muktā apyupāsanaṃ karma cānutiṣṭhantīti guṇopasaṃhārapāde samarthitam । na caikaprakārameva teṣāmanuṣṭhānamiti niyāmakamasti । tathāca teṣāmupāsanāditāratamye satyapi tatprayuktaphalatāratamyābhāvādayuktānyeva satarkāṇyanumānāni । muktairanuṣṭhitaṃ sādhanameva na bhavati sādhyābhāvāditi cet ।
amuktai ranuṣṭhitasyāpyadhikasya tathātvopapatteḥ । anuṣṭhānaṃ ca muktavallīlātmakaṃ bhaviṣyatītyata āha- kṛcchreṇeti । kṛcchreṇa sādhanādeva na muktavadudīryate । mumukṣubhiḥ kṛcchreṇaiva sādhanānāṃ sādhanādanuṣṭhānātkāraṇānmuktavanmuktānāmivalīlayānuṣṭhānaṃ na bhavati ।
anena viśeṣaṇaprakṣepādanaikāntyādi parihṛtam । muktānāṃ kṛcchrābhāvāllīlāvailakṣaṇyadarśanādanyathāsiddhirapyapāstā । nahi kṛcchravatī līlā bhavatītyuktaṃ bhavati । kṛcchreṇa mumukṣūṇāṃ sādhanānuṣṭhāne kiṃ pramāṇamityata āha- udīryata iti ।
etadāgamenodīryata ityarthaḥ । tadāgamaṃ paṭhati- daśakalpamiti । daśakalpaṃ tapaścīrṇaṃ rudreṇa lavaṇārṇave । tyaktavā sukhāni sarvāṇi kliṣṭena lavaṇāmbhasā ।
śakreṇa varṣakoṭiśca dhūmaḥ pīto atiduḥkhataḥ । varṣāyutaṃ ca sūryeṇa tapo avākchirasā kṛtam । suduḥkhena sukhaṃ tyaktavā dharmeṇākāśaśāyinā । pītā mayīcayo varṣasāhasramatisādaram ।
atikṛcchreṇa kurvanti yatnaṃ brahmavido api hi । ity । kalpo brahmaṇo divasaḥ । pātrāditvānnapuṃsakam ।
kālādhvanoratyantasaṃyoga iti dvitīyā । yadvā daśakalpamiti bahuvrīhiḥ । tapaso viśeṣaṇam । sahasraṃ parimāṇamasyeti sāhasraḥ saṅghaḥ ।
tadasya parimāṇamityarthe śatamānaviṃśatikasahasravasanādaṇityaṇo vidhānāt । anye apyatikṛcchreṇa yatnaṃ kuvarnti kimaihikaphalārthaṃ netyucyate brahmavido apīti । viṣayavairāgyamanenopalakṣyate । brahmajñānotta raṃ sādhanānuṣṭhānena mokṣatāratamyasyopari sādhayiṣyamāṇatvādatra sāmānyamātraṃ vivakṣitam ।
itiśabdo vākyasamāptau । anumānamupasaṃharati- etaditi । etadakhilaṃ mokṣaviśeṣābhāvataḥ katham । etadakhilaṃ kṛcchreṇa sādhanānuṣṭhānam ।
viśeṣo vaicitryam । saptamyarthe tasiḥ । kathaṃ yujyate । tato anena mokṣaviśeṣaḥ siddha iti śeṣaḥ ।
syādetat । muktau tāratamyānumānaṃ kālātyayāpadiṣyam । paramaṃ sāmyamupaitītyādiśrutiviruddhatvāditi । maivam ।
śruteḥ śrutismṛtibādhitatvena bādhakatvāsambhavādityāśayavānmokṣatāratamyavādinīḥ śrutismṛtīstāvatpaṭhati- daivīti । daivī sampad vimokṣāya nibandhāyāsurī matā । iti mokṣaviśeṣaśca svayaṃ bhagavatoditaḥ । tameva yūyaṃ bhajatātmavṛttibhirmanovacaḥkāyaguṇaiḥ svakarmabhiḥ ।
amāyinaḥ kāmadughāṅghripaṅkajaṃ yathādhikārāvasitārthasiddhaye । akṣaṇvantaḥ karṇavantaḥ sakhāyo manojaveṣvasamā babhūvuḥ । ādaghnāsa upakakṣāsa u tve hradā iva snātvā u tve dadṛśre । ityādīni ca vākyāni tāratamyaṃ vimuktigam ।
vyaktaṃ vadanti । sampadyogyatā । vimokṣo viśiṣyamokṣaḥ । nibandho nīcasthāne andhe tamasi bandhaḥ ।
tādarthye caturthī । caśabda evārthe । bhagavatā svayamevokta iti sampadyate । anyathā vītyupasargasya vaiyarthyāpatteḥ ।
tameveti munīnprati pṛthorvākyam । taṃ viṣṇumeva । ātmavṛttibhirityasyaiva vivaraṇaṃ manovacaḥkāyakāryaiḥ svakarmabhiriti । amāyinaśchadmarahitā niṣkāmāḥ ।
yathādhikāraṃ yogyatānusāreṇāvasitasya niścitārthasya mokṣasya siddhaya iti mokṣatāratamyoktiḥ । amāyina ityuktatvādarthaśabdena mokṣasyaivokteḥ । akṣaṇvanto akṣimantaḥ । ano nuḍiti nuṭ ।
karṇavantaḥ prāptasamastendriyaphalāḥ । parasparaṃ sakhāyo muktā । manojaveṣu manojavaḥ prajñātiśayo bahuvacanamādyarthe jñānādiguṇeṣu asamāstāratamyopetā babhūvuḥ । bhagavatsāmīpye ca tāratamyamucyate ।
teṣu kecidādadhnāsa āsyaśabdasyā'bhāvaḥ । āsyaṃ parimāṇasyetyādadhnamamṛtaṃ tadeteṣāmasti sthānamityarśaādibhyo ac । āsyaparimāṇe sudhānidhau viharanta iti dūratvamucyate । yadvā taratamaśabda iva dadhnaśabdo apratyayo apyasti ।
tataśca samyagdadhnā magnā ityarthaḥ । tve kecidupagatāḥ kakṣaṃ vanamupakakṣāḥ । uśabda evārthaḥ । śvetadvīpagatavanakrīḍāratā eveti madhyatvamucyate ।
āñjaserasugityasuk । tve eke snātvāḥ snātavyāḥ । kṛtyarthe"tavaiken kenyatvana'; iti tvan । hṛdā iva gambhīrāḥ parameśvaraṃ dadṛśre dadṛśuḥ ।
harayore । anenātisāmīpyamucyate । "śrutvā viṣṇuṃ karṇaphalam'; ityādismṛtyāsya mantrasyaiva vyākhyātatvānnārthāntaraṃ kalpanīyam । ityādīni ceti caśabdena prāgudāhṛtakāṇvataittirīyaśrutī samuccinoti ।
vyaktaṃ niravakāśam । tataḥ kimityata āha- tatkeneti । tat kena sāmyaṃ mukteṣu gamyate । tattasmānniravakāśaśrutismṛtibādhitatvātkena na kenāpi ।
yadudāhṛtaṃ vākyaṃ tanna tatparamiti bhāvaḥ । tarhi kastasyārtha ityata āha- duḥkhādīti । duḥkhādyabhāvasāmyaṃ ca sāmyavākyārtha īyate । caśabdo avadhāraṇe paramānandasāmyasamuccaye vā ।
yathoktam । "duḥkhābhāvaḥ parānando liṅgabhedaḥ samā matā'; iti । kiñcanedamanumānamutprekṣitam । kintvāgamasiddham ।
tatra kathaṃ kālātītāśaṅketyāśayenāha- bhaktyādīti । bhaktayādiguṇasadbhāve hyatulyatvaṃ ca bhārate । uktaṃ । tāratamyena bhaktyādiguṇasadbhāve sati bhaktyādisādhanaguṇānāṃ tāratamyena hetuneti yāvat ।
atulyatvaṃ mokṣaphalasya । na kevalamasmābhiḥ kintu bhārate coktam । hīti tadvākyasya prasiddhānāṃ sūcayati । yathā sati hi guṇe pravadantyatulyatāmiti ।
sati sādhau guṇaṣa bhaktyādāvatulye sati phalasyāpyatulyatāṃ vadanti hītyarthaḥ । sādhanatāratamyaṃ pramāṇairdṛśyata ityuktam । kāni tānītyataḥ kṛcchreṇānuṣṭhānaṃ pradarśayitumudāhṛtaṃ tāvadekaṃ vākyam । anyānyapi santītyāha- sādhaneti ।
sādhanavaiśeṣyamapi sarvatra kathyate । sādhakānāṃ sādhanavaicitryaṃ sarvatrāpi grantheṣu । tāni vākyāni paṭhati- durjñeyamiti । durjñeyaṃ ghorarūpasya trailokyadhvaṃsinaḥ prabhoḥ ।
daivatairmunibhiḥ siddhairmahāyogibhireva ca । prabhornṛsiṃhasya dhyānacakraṃ devatādibhirdurjñeyam । kuto ghoraṃ bhayaṅkaraṃ rūpamasyeti tathoktaḥ । trailokyaṃ dhvaṃsituṃ śīlamasyeti ।
evaśabdena na saṃjñāmātreṇa mahāyoginaḥ kintvarthata evetyāha- tadevoktaṃ nityamuktairityādinā । nityayuktairmahābhāgairvimuktakleśasādhvasaiḥ । mahotsāhairmahādhairyaiḥ sattvasthairvyavasāyibhiḥ । atītānāgatajñānaprabhavāpyayavedibhiḥ ।
śaucasvādhyāyasantoṣatapassatyadayānvitaiḥ । kimu martyairbhayabhrāntidhvaṃsamoharujānvitaiḥ । alpāyurvīryadhīsattvavyavasāyaśrutivrataiḥ । sarvadā dhyānādyudyogavadbhiḥ ।
bhāgo bhāgyamindriyajayādi । moho mithyājñānam । kleśā avidyāyāḥ । sādhvasaṃ vighnādibhayam ।
na kevalaṃ sadodyuktāḥ kintu sa codyogo mahānityucyate mahotsāhairiti । sattvasyaiḥ sadā sattvaguṇapracuraiḥ । vyavasāyo niścayaḥ । jñānaśabdena jñeyamupalakṣyate ।
atītānāgatāni jñānāni prabhāvāpyayau sṛṣṭisaṃhārau ca vettuṃ śīlameṣāmiti tathoktāḥ । prabhāvāpyayajñānasya mahāphalatvātpṛthaguktiḥ । martyairdurjñeyamiti kimu vaktavyam । dhvaṃso manoviśaraṇam ।
moho ajñānam । śrutiḥ śravaṇam । atra vaihāyasasaṃhitāvākye devādibhyo manuṣyāṇāmalpaṃ sādhanamiti sphuṭaṃ pratīyate । mānuṣatvāpagamānantaramādhikaṃ bhaviṣyatīti cenna ।
mānuṣatvāderanapagamasyānantarameva vakṣyamāṇatvāt । kastaṃ madāmadaṃ devaṃ madanyo jñātumarhati । brahmaiva kiñcijjānāti na tadanyo hi kaścana । kastāmiti śrutiryamavākyam ।
surāsurāṇāṃ sukhaduḥkhahetutvānmadāmadaḥ । anena yamasyānyebhyo jñānādhikyamucyate । brahmaivetyanena brahmaṇaḥ । ata eva madanya iti brahmādīnvineti vyākhyeyam ।
muktānāmapi siddhānāṃ nārāyaṇaparāyaṇaḥ । sudurlabhaḥ praśāntātmā koṭiṣvapi mahāmate । muktānāmiti bhāgavatavākye muktānāṃ śarīrādyabhimānarahitānāṃ siddhānāṃ jñānināṃ koṭiṣvapi nārāyaṇaparāyaṇaḥ praśāntātmā sudurlabhaḥ kaścideva । "nārāyaṇāyanāḥ śāntātmānastu sarve apīti'; sphuṭaṃ sādhanatāratamyaṃ pratīyate ।
atra viśeṣaṇadvayena vairāgyabhaktī kathyete । iyaṃ visṛṣṭiryata ā babhūva yadi vā dadhe yadi vā na । yo asyādhyakṣaḥ parame vyoman tso aṅga veda yadi vā na veda । iyaṃ visṛṣṭiriti mantrasyāyamarthaḥ ।
iyaṃ pratyakṣādisiddhā vividhā sṛṣṭiryato hiraṇyagarbhādā samantādbabhūva । yaścāsya prapañcasyādhyakṣo adhipatiḥ so api paramātmānaṃ parame vyoman vyāmni hṛdayākāśe yadi vā dadhe yadi vā na tathā veda yadi vā na । aṅgeti kasyacitsambuddhiḥ । itarāpekṣayā'dhikyena dhyāyati jānāti ca kārtsyena tu na dhyāyati na jānāti ceti ।
vyomanniti saptamyā luk yo asya so aṅgeti prakṛtyāntaḥpādamavyapara iti prakṛtibhāvaḥ । yaḥ svātmamāyāvibhavaṃ svayaṃ gato nāhaṃ nabhasvāṃstamathāpare kutaḥ । brahmāpi yaṃ vetti naiveha samyaganye kuto devamunīndramartyāḥ । yaḥ svātmamāyetyādiṣu bhāgavatavacaneṣu kaimutyoktyā jñānatāratamyamavagamyate ।
yo bhagavānsvātmamāyāyā vibhavaṃ svarūpamahimno vistaraṃ svayameva gato jñānavān । brahmavākyamidam । yaṃ harimiha jīveṣu । namaste amitatattvāya dharmādīnāṃ ca sūtaye ।
nirguṇāya ca satkāṣṭhāṃ nāhaṃ vedāpare kutaḥ । tattvaṃ svarūpam । sūtiḥ kāraṇam । yasya satkāṣṭhāṃ samyagdiṅmātram ।
brahmavākyamidam । nāhaṃ parāyur ṛṣayo na marīcimukhyā jānanti yadviracitaṃ khalu sattvasaṅgāḥ । yanmāyayā muṣitacetasa īśadaityamartyādayaḥ kimuta śaśvadabhadravṛttāḥ । nāhaṃ parāyuriti śivavacanam ।
yadviracitaṃ yasya caritram । īśeti bhagavatsambuddhiḥ । ahaṃ mahendro nirṛtiḥ pracetāḥ somo agnirīśaḥ pavano arko viriñcaḥ । ādityaviśve vasavo atha sādhyā marudgaṇā rudragaṇāḥ sasiddhāḥ ।
anye ca ye viśvasṛjo amareśā bhṛgvādayo aspṛṣṭarajastamaskāḥ । yasyehitaṃ na viduḥ spṛṣṭṛmāyāḥ sattvapradhānā api kiṃ tato anye । savarsyādau smṛto brahmā tasmād devādanantaraḥ । jānāti devapravaraṃ bhūyaścāto adhikaṃ nṛpa ।
ahamiti yamavacanam । īhitaṃ ceṣyitam । sarvasya prapañcasyādau smṛtaḥ । ādyatayā pramitaḥ ।
ato jñānivargāt । bhūyo adhikamatiśayenādhikam । na tvāmatiśayiṣyanti muktāvapi kathañcana । madbhaktiyogājjñānācca sarvānatiśayiṣyasi ।
yathā bhaktiviśeṣo atra dṛśyate puruṣottame । tathā muktiviśeṣo api jñānināṃ liṅgabhedane । sāyujyaṃ samanuprāptā api devādayo akhilāḥ । tāratamyāddhi tiṣṭhanti tāratamyaṃ hi sādhane ।
manuṣyāṇāṃ sahasreṣu kaścid yatati siddhaye । yatatāmapi siddhānāṃ kaścinmāṃ vetti tattvataḥ । na tvāmiti brahmāṇaṃ prati bhagavadvākyam । atra saṃsāre ।
liṅgabhedane liṅgaśarīrabhaṅge jāte sati । siddhaye jñānasya । yatatāmapi madhye kecitsiddhā bhavanti । siddhānāṃ madhya iti yojyam ।
tattvataḥ prācuryeṇa । ekaṃ ca tattvato jñātumiti yathā । ya imaṃ paramaṃ guhyaṃ madbhakteṣvabhidhāsyati । bhaktiṃ mayi parāṃ kṛtvā māmevaiṣyatyasaṃśayaḥ ।
na ca tasmānmanuṣyeṣu kaścinme priyakṛttamaḥ । bhavitā na ca me tasmādanyaḥ priyataro bhuvi । adhyeṣyate ca ya imaṃ dharmyaṃ saṃvādamāvayoḥ । jñānayajñena tenāhamiṣṭaḥ syāmiti me matiḥ ।
śraddhāvānanasūyuśca śṛṇuyādapi yo naraḥ । so api muktaḥ śubhān lokān prāpnuyāt puṇyakarmaṇām । imamiti vyākhyāturadhyetuḥ śrotuśca tāratamyamucyate । vyākhyānādiprācuryaṃ ca pratyekaṃ mokṣasādhanamityanyatroktam ।
dhyānenātmani paśyanti kecidātmānamātmanā । anye sāṅkhayena yogena karmayogena cāpare । anye tvevamajānantaḥ śrutvānyebhya upāsate । te api cātitarantyeva mṛtyuṃ śrutiparāyaṇāḥ ।
dhyānenetyasya bhagavatpādakṛtaṃ gītātātparyagataṃ vyākhyānaṃ draṣṭavyam । susūkṣmairapyaśeṣaiśca viśeṣaiḥ saha paśyati । svātmānaṃ bhagavān viṣṇuḥ sarvarūpo api sarvadā । savartra cānyadapyevaṃ tenādṛṣṭaṃ na hi kvacit ।
sarvatra sarvadaiveśaṃ paśyatyeva ramāpi tu । natu sarvairviśeṣaistaṃ paśyantyapyanyato adhikam । svātmānamanyaccāśeṣaṃ paśyatyeva hi sarvadā । brahmā tu sarvagaṃ paśyed guṇānapyato adhikam ।
natu sarveṣu kāleṣu tathā paśyatyamuktigaḥ । muktastu sarvadā paśyet sarvagatvena cāpi tu । na ramāvad viśeṣāṇāṃ darśanaṃ śaknuyāt kvacit । svātmānamanyacca sadā viśeṣairakhilairapi ।
paśyantyañjastathā vāṇī viśoṣāṃstāvato natu । traiguṇyāt parataḥ paśyed vyāptaṃ śataguṇaṃ harim । susūkṣmairityādinā sarveṣāṃ jñānatāratamyamucyate । svato anyadviśvamapyevaṃ paśyati ।
api tu kintu । tarhi bhagavatsamānā kimiti praśnārthaḥ । anyato jñānavargādadhikaṃ paśyantyapi sarvairviśeṣairyuktaṃ taṃ naiva paśyati viṣṇoḥ svasmāccānyadaśeṣam । anyataḥ sarasvatyāderadhikaṃ paśyet ।
brahmaṇo apyavasthābhedena viśeṣa ucyate natu sarveṣviti । tathā sarvagatatvena sarasvatyādidṛṣṭādhikaguṇatvena savargatatvena ceti । caśabdenoktaguṇavattvaṃ samuccinoti । tarhi muktasya brahmaṇo ramāsāmyaṃ kimiti praśnaḥ- api tviti ।
darśanaṃ kartum । anyat bhagavataḥ । yatha brahma ramādṛṣṭānna paśyati tathā । yāvanto brahmadṛṣṭāstāvataḥ ।
giriśo garuḍaścaiva tamomātragataṃ harim । paśyed viśeṣānapi hi vāṇīdṛṣṭān na paśyati । umā suparṇī ca mahattattvaṃ yāvat prapaśyati । rudradṛṣṭān viśeṣāṃśca naiva paśyet kadācana ।
svarūpamanyarūpaṃ ca muktā devāḥ samastaśaḥ । jānantīndraśca kāmaśca brahma yāvadahaṅkṛtiḥ । paśyanto manudakṣādyā buddhitattvasthitaṃ harim । paśyanti somasūryau tu manasthaṃ parameśvaram ।
anye bhūtasthitaṃ viṣṇuṃ devāḥ paśyanti sarvadā । bahusāhasravarṣeṇa mahattattve kvacit kvacit । anye caiva yathāyogyamaṇḍāntarvartinaṃ harim । śvetadvīpapatiṃ caiva hṛdyevānye tu kecana ।
kadācideva tatrāpi kecit paśyanti keśavam । tamoguṇamātragatameveti sambandhaḥ । paśyedityādeḥ pratyekaṃ sambandhaḥ । anyarūpaṃ svādhamarūpam ।
bahusāhasravarṣeṇeti । bahusahasravarṣānuṣṭhitasādhanena । kvacitkvaciditi mahattattvapravibhāgānabhipraiti । yathāyogameva kecana śvetadvīpapatimeva ।
tatrāpa hṛdyapi । parimāṇadarśanavadviśeṣadarśane tāratamyaṃ na vispaṣṭamuktamata āha- umeti । umā yāvadanantāṃśān pūrvadṛṣṭebhya eva tu । viśeṣān vāsudevasya paścāduktā vicakṣate ।
śakrakāmādayaścaiva viśeṣān brahmaṇi sthitān । umādibhiḥ prabuddhebhyaḥ śatāṃśāneva cakṣate । umāparyantaṃ tu paścātpaścāduktāḥ pūrvapūrvairdṛṣṭebhyo dṛṣṭānāmanantāṃśāneva vāsudevasya viśeṣaśanvicakṣate । śakrakāmādayaśceti castvarthaḥ ।
evaśabdasyomādibhirevetyanvayaḥ । prabuddhebhya iti pūrvavat ṣaṣṭhayarthe । cakṣate paśyanti । udāhṛtānāṃ vacanānāṃ prayojanamāha- ityādīti ।
ityādivedasmṛtigavacanebhyo yathārthataḥ । tāratamyaṃ vimuktānāṃ sādhanānāṃ ca dṛśyate । yathārthata iti । na paramatānuvādarūpeṇetyarthaḥ ।
muktānāṃ ca sādhanānāṃ ceti yojanā । sādhanatāratamyapratipādanāyodāhṛteṣveve keṣucidvākyeṣu muktānāṃ tāratamyaṃ pratīyate । tadapi prakṛtatvād grāhyamityarthaḥ । astu mumukṣūṇāṃ sādhaneṣu tāratamyaṃ mā ca bhūmnokṣe tāratamyamityāśaṅkāyāṃ prāgbādhakamuktam ।
idānīṃ śaṅkaivaiṣā nopapadyate dūre dūṣaṇābhidhānamityāha- sādhyeti । sādhyasādhanavairūpyam । sādhyamavicitraṃ sādhanaṃ vicitramiti sādhyasādhanayorvairūpyaṃ kena bījena kalpyate śaṅkayate na kenāpi । ayamabhisandhiḥ ।
pakṣe vipakṣatvaśaṅkā khalu kenacidbījena syāt । nirbījaṃ śaṅkamāno na laukiko nāpi parīkṣaka ityunmatta ivopekṣaṇīyaḥ । bījaṃ ca vyabhicāradarśanaṃ vopādhidaśarnaṃ vā tayoranyataraśaṅkā vā । tatrādyaṃ tāvadiha nāsti ।
tadidamāha- adṛṣṭamiti । adṛṣṭaṃ kena kalpyate । nāpi dvitīyam । pakṣe sādhyasadbhāvasya śrutyādisiddhatvena yasya kasyacidāśaṅkayamānasyāvaśyaṃ sādhyavyāpakatvābhāvenopādhitvāsambhavāt ।
pakṣe api tadvṛttau sādhanavyāpakatvāt । ata evopādhiśaṅkāpi nirastā । tato vyabhicāraśaṅkāpi । udāhṛtavākyairvyāpteruktatvāt ।
ato bījābhāvācchaṅkaivaiṣānupapanneti । īśvaro mumukṣubhyo vicitraṃ phalaṃ dadāti vicitrasādhanairārādhitatvāt । vicitrasādhanānyapekṣya phaladātṛtvādityanumānāntaraṃ hṛdi nidhāyānyathāsisiddhinirāsārthaṃ vipakṣe bādhakamāha- vaiṣamyamiti । vaiṣamyaṃ nirghṛṇatvaṃ ca tena syātāṃ parasya ca ।
tena sādhyasādhanavairūpyeṇa । dvitīyaścaśabdaḥ pramāṇāntarasūcanārthaḥ । yadīśvaro anuṣṭhitālpasādhanāyānuṣṭhitamahāsādhanasamānaphalaṃ dadyāt । tadāsau viṣamaḥ prasajyeta ।
yadi vānuṣṭhitamahāsādhanāyānuṣṭhitālpasādhanasamānaphalaṃ dadyāt । tadā nirghṛṇaḥ syādityarthaḥ । īśvarasya vaiṣamyādyāpattirnāniṣyā । duḥkhādyahetutvādityata āha- sāpekṣatvāditi ।
sāpekṣatvāditi ca tau vidyādhīśena vāritau । anena"vaiṣamyanairghaṇye vā sāpekṣatvāt'; iti sūtramupādatte । tau ceti sambandhaḥ । tau vaiṣamyanairghaṇyalakṣaṇau doṣau ।
yaddhi pramāṇaviruddhamaprāmāṇikaṃ vā taducyate aniṣyamiti । vaiṣamyaṃ ce śvarasya sūtrakāreṇa vāritatvātpramāṇaviruddhamiti kathaṃ nāniṣyam । aṅgīkṛtasūtraprāmāṇyānpratyayaṃ yatna iti nāsaṅgatiḥ । ye tu sūtraprāmāṇyamanaṅgīkṛtyeśvarasya vaiṣamyādyāpatteriṣṭatvaṃ manyante ।
tānprati vedāprāmāṇyahetutvena vaiṣamyāderdeṣatvaṃ sūcayituṃ pulliṅganirdeśaḥ । anyathā prakaraṇātte vārite ityavakṣyat । napuṃsakaprayoge api dūṣaṇe iti śakyate jñātumiti cenna । te vaiṣamyanairghṛṇye iti nirākāṅkṣatvāt ।
prasaṅgasya viparyaye payarvasānamupapādayati- tāratamyāditi । tāratamyāt sādhanānāṃ sādhyatādṛktavamīśataḥ । avaiṣamyādihetuḥ syāt sadaiva parameśvare । sādhanānāṃ tāratamyātsadaiva niyameneśato bhavataḥ sādhyasya tāratamyaṃ parameśvare avaiṣamyādihetuḥ syāt ।
āpādakaviparyayasya khalvāpādyavipayaryaṃ prati nirvāhakatve bhavetprasaṅgasya viparyayaparyavasānam । niragnikatvaviparyayo hi nirdhūmatvaviparyayaṃ ghaṭayati । asti caitatprakṛta iti । yadvā kathaṃ vaiṣamyādi sūtrakāreṇa vāritamityataḥ sāpekṣatvasya vaiṣamyādyabhāvena saha hetuhetumadbhāvaṃ vyutpādayati- tāratamyāditi ।
pūrvaiva yojanā । vyarthamidaṃ sūtrakārasya sādhanasaṃskārapūrvakarmāpekṣāṅgīkāreṇa vaiṣamyādinivāraṇam । phale tatparihāre api sādhanādau parihartumaśakyatvāt । tathāhi ।
sādhanādau parameśvarasya prayojakatvamasti na vā । neti pakṣe parameśvaratvahāniḥ । ādye nirnimittaṃ vicitrāṇi sādhanāni prayojayataḥ kathaṃ na vaiṣamyādītyato anupapannasya sūtrasya kathaṃ bādhakatvamiti । maivam ।
asyākṣepasya sūtrakṛtaiva nirastatvādityāha- svātantrya iti । svātantrye vidyamāne api sādhanādau pareśituḥ । apekṣyānādivaicitṛyaṃ na doṣa iti tadvacaḥ । svātantryaṃ prayojakakartṛtvāt ।
vaicitryaṃ sādhanādeḥ । apekṣya preraṇāditi śeṣaḥ । doṣo vaiṣamyādiḥ । tadvacaḥ sūtrakṛto vaco asti ।
nanvevaṃ savartra sāpekṣasya hareḥ svātantryahānirdeṣaḥ syādityata āha- svatantrya iti । ayamapi doṣo nāsti । katham । pareśituḥ sādhanādau svātantrye vidyamāne api svecchayānādivaicitryamapekṣya prerakatvamityetadarthapratipādakaṃ tadvaco asti yata iti ।
kiṃ tadvaca ityataḥ krameṇa sūtradvayaṃ paṭhati- nānāditvāditi । nānāditvāditi hyuktamupapadyata ityapi । tatrādyadoṣaparihārāya"na karmāvibhāgāditi cennānāditvāt'; itrata sūtraṃ upādatte । dvitīyaparihārāya"upapadyate ca'; iti ।
evamanumānasyānyathāsiddhiṃ nirasya bādhakapratirodhau nirākaroti- apekṣyeti । apekṣyopāyavaiṣamyamupeyasya tathā sthitiḥ । mayā kayā viruddhā syād । tathāsthitirviṣamateśvareṇa kriyata iti sādhyamāneti śeṣaḥ ।
mayā pramāṇena । kayā na kayāpi । paramaṃ sāmyamityāderanyathāvyākhyātatvaditi bhāvaḥ । anumānādervyāptipratipattaye dṛṣṭāntamāha- rājādāviti ।
rājādāvapi dṛśyate । prekṣāvati rājādau sevānurūpaphaladānaṃ vaiparītyakartaryaprekṣāvati vaiṣamyādikaṃ ca dṛśyata ityarthaḥ । sādhyasādhanavairūpyakalpane bādhakāntaramāha- tyāga iti । tyāgo dṛṣṭasya cādṛṣṭakalpaneti suduṣkarau ।
māyibhyo anyena kenāpi । sarvatra sādhyasādhanaikarūpyasya dṛṣṭatvāttadvairūpyasya kvāpyadṛṣṭatvātprakṛtavairūpyaṃ śaṅkamānasya dṛṣṭatyāgo adṛṣṭakalpanā ceti doṣau prasajyete । naca syātāṃ tāviti śakyate vaktum । prekṣāvatā kenāpyanaṅgīkṛtatvādityāha- suduṣkaramiti ।
māyāvādino dṛṣṭaṃ prapañcasya satyatvādikaṃ tyajanti । adṛṣṭamanirvācyādikaṃ kalpayanti । ato māyibhyo anyenetyuktam । asya cottaratropayogaḥ ।
anyairakṛtamapi dṛṣṭatyāgādikaṃ kurvatāṃ ko doṣa ityata āha- tatkimiti । tat kimanyaiśca vādibhiḥ । māyino atrānugamyante । tat tarhi ।
kimiti gūḍhābhiprāyaḥ praśnaḥ । atra dṛṣṭatyāgādyanuṣṭhānaviṣaye । anugamyante anusriyante । etaduktaṃ bhavati ।
dṛṣṭatyāgādiprasaṅgena māyāvādino dūṣayatāṃ punaratra dṛṣṭatyāgādikaṃ svayaṃ kurvatāṃ vyāhatiḥ syāditi । sādhyasādhanayorvairūpyaṃ śaṅkamānasyāniṣyāntaramāha- śruteti । uktavidhayā sādhyasādhanasārūpyasya śrutatvādanyathā cāśrutatvādatra vairūpyāṅgīkāre śrutahānyaśrutagrahāvapi syātām । māyināṃ liṅge iti tayorviśeṣaṇaṃ prayuñjānasyokta evābhisandhiḥ ।
māyāvādino hi śrutaṃ sārvajñādyupetaṃ brahma parityajyāśrutaṃ nirguṇamupayanti । dṛṣṭatyāgādicatuṣyayaṃ kurvatāṃ bādhakāntaramāha- taditi । śrutahānyaśrutagrahau । apyatra māyināṃ liṅge tat ke doṣāstato adhikāḥ ।
tat tatra prakṛtadoṣeṣu । tato dṛṣṭatyāgādeṣaḥ । adhikā bahirbhūtāḥ । dṛṣṭatyāgādikaṃ kurvāṇenānyadapi pramitaṃ tyājyaṃ syāt ।
adṛṣṭakalpanādikaṃ ca kurvatāprāmāṇikamanyadapi kalpanīyaṃ bhavediti bhāvaḥ । syādetat । yadi muktāstāratamyopetāḥ syustadā parasparaṃ dveṣavantaḥ syuriti pratikūlatarkaparāhataṃ muktatāratamyānumānamityata āha- niśśeṣeti । niśśeṣagatadoṣāṇāṃ bahubhirjanmabhiḥ punaḥ ।
syādāparokṣyaṃ hi harerdveṣerṣyādistataḥ kutaḥ । niśśeṣeṇa gatā apagatā doṣā yebhyāste tathoktāḥ । punaḥ śravaṇādimatāmiti śeṣaḥ । teṣāṃ harerāparokṣyamiti tānprati harerāparokṣya mityarthaḥ ।
anubandhādibhya ityatra pratipādito ayamartha iti hiśabdaḥ । yasmādityarthe vā । dveṣerṣyādidoṣastatastasmātkuto muktānāṃ nāpādayituṃ śakyata ityarthaḥ । etaduktaṃ bhavati ।
ye tāratamyopetāste dveṣādimanto dṛṣṭā yathā laukikāḥ puruṣā iti khalvatra vyāptirabhidhātavyā । nacaivam । laukikānāṃ dveṣādimattve doṣitvasyaiva prayojakatvāt । yatra dveṣādimattvaṃ tatra doṣitvamita vyāpterdarśanam ।
naca doṣitvaṃ mukteṣu sambhavati । aupādhikā hi teṣu doṣā vaktavyāḥ । svābhāvikānāṃ śaṅkitumaśakyatvāt । te ca bhagavatsākṣātkārodayātprāgeva prācuryeṇa gatāḥ ।
sākṣātkāreṇa ca samūlaghātaṃ hatāḥ । muktau copādherevāpagatatvānneṣadapi sthātumarhati । ato vyāpakābhāvādvayāpyasyāpyabhāva iti । nanu pareṇāpi na mukteṣu dveṣādimattvaṃ sādhyate kintvāpādyata iti ।
tatasstebhyastadvayāvṛttisādhanamasaṅgatam । maivam । tarkamūlabhūtavyāptāvupādhiḥ khalvatra kathitaḥ । tasya ca pakṣādvayāvṛttiḥ svavyāvṛttyā vivakṣitadharmavyāvartanaśaktiścāvaśyaketi tadvyutpādanasya kriyamāṇatvāt ।
atra dveṣerṣyāsantāpapareṣyapratighātaprayatnecchā vyāpyāḥ । avidyāhaṅkārādyā vyāpakā iti vivekaḥ । doṣāṇāmeva dveṣādau prayojakatvamityetamarthaṃ pareṇāpi svīkārayituṃ pratibandī gṛhṇāti- bhaveyuriti । bhaveyuryadi cerṣyādyāḥ sameṣvapi kuto na te ।
tāratamye aṅgīkṛte muktānāmīrṣyādayo yadi bhaveyuryadyāpādyante । tadā mukteṣu sameṣvaṅgīkṛteṣvapi kuto na bhaveyuḥ । yadi muktāstāratamyopetāstadā dveṣādimantaḥ syuriti vadatā na dveṣādimantastasmātsamā eveti vācyam । naca sāmyamapyaṅgīkartuṃ śakyate ।
yadi muktāḥ samāḥ syustadā dveṣādimantaḥ syuriti tatrāpyaniṣyaprasaṅgādityarthaḥ । sāmye kathaṃ dveṣādiprasaṅga ityata paraprasaṅgavatsāmyasyāpi dveṣādisāhacaryaṃ dṛṣṭamityāha- tapyamānā iti । tapyamānāḥ samān dṛṣṭvā dveṣerṣyādiyutā api । dṛśyante bahavo loke doṣā evātra kāraṇam ।
samasattāmātraṃ nāpādakatvena vivakṣitam । atiprasaṅgāt । kintu samadarśanamevetyāśayenoktam- samāndṛṣṭveti । pratibandīgrahaṇasya prayojanamāha- doṣā iti ।
doṣāṇāṃ samuditānāmeva kāraṇatvamityekavacanam । evamasmābhiḥ sāmyavādinaṃ pratyatiprasaṅge abhihite tenaitadeva vaktavyam । atra loke doṣā eva dveṣādeḥ kāraṇam । anvayavyatirekābhyāṃ tanniścayāt ।
natu sāmyam । satyapi sāmye sakhiṣvabhāvāt । asatyapi kvacidbhāvāt । naca mukteṣu doṣāssanti ।
ataḥ sāmye api na doṣādiprasaṅga iti । ataḥ kimityata āha- yadīti । yadi nirdoṣatā tatra kimādhikyena dūṣyate । yadyevaṃ doṣāṇāmeva dveṣādikāraṇatvam ।
tatra mukteṣu । nirdeṣatā cāṅgīkṛtā । tadā ādhikyena hīnādhikabhāvenāṅgīkṛtena । kiṃ dūṣyate na kimapi ।
sāmyamaṅgīkurvāṇenāpi nirdeṣatayaiva dveṣādiprasaṅgo vāraṇīyaḥ । tāratamyamaṅgīkurvāṇairasmābhirapi tathaiva nirākariṣyate । iyāṃstu viśeṣaḥ । yattāratamyaṃ pramitaṃ na sāmyamiti samudāyārthaḥ ।
śaṅkate- yadīti । yadyanyadarśanābhāvādīrṣyādirvinivāryate । bhavedetadyadi sāmyena prasaktaṃ dveṣādikaṃ nirdeṣatayā nivārayāmaḥ । nacaivam ।
kinnāma samasattāmātraṃ hi na dveṣādikāraṇamatiprasaṅgāt । api tarhi samadarśanam । naca muktaḥ samaṃ muktāntaraṃ paśyatyato na dveṣādīti । evaṃ tarhi na tāratamyasattāmātraṃ dveṣādikāraṇaṃ kintu svato adhikadarśanameva ।
naca muktaḥ svato adhikaṃ muktāntaraṃ paśyati । tasmātsatyapi tāratamye na dveṣādiprasaṅga iti kuto na santoṣyavyamiti parihāro atra śakyate vaktum । tathāpi nāsau tāttvika ityanyadarśanābhāvameva dūṣayati- adarśanāditi । adarśanādaratyādiḥ kathaṃ tena nivāryate ।
evamanyadarśanābhāvena dveṣādikaṃ nivārayatā tenādarśanātprasaktamaratyādikaṃ kathaṃ nivāryate । aratiḥ sukhābhāvaḥ । ādipadena tandrī bhayaṃ ca gṛhyate । etaduktaṃ bhavati ।
syādayaṃ parihāro yadi muktasyānyadarśanābhāvaḥ sambhavet । nacaivam । mukto hi na tāvadacetanaḥ । apasiddhāntaprasaṅgāt ।
tataścetanasya sato anyadarśanābhāve aratyādikaṃ prasajyata iti । nanu bahirmukhā evānyadarśanābhāve aratyādikaṃ prāpnuvanti naca muktāstathāto nāratyādiprasaṅga ityata āha- brahmaṇo apīti । brahmaṇo apyaratirdṛṣṭvā pūrvamekākinaḥ śrutau । "jñānamapratighaṃ yasya vairāgyaṃ ca jagatpateḥ ।
aiśvaryaṃ caiva dharmaśca sahasiddhaṃ catuṣyayam'; ityevaṃ pramitasyāpītyarthaḥ । pūrvam ādikāle । śrutāviti jātāvekavacanam । tāḥ śrutīrarthataḥ paṭhati- naiveti ।
naiva reme sa caikākī tasamānna ramate kvacit । dvitīyamaicchat tenāsāviti śrutaya ūdire । anena sa vai naiva reme tasmādekākī na ramate sa dvitīyamaicchaditi vākyamupādatte । syādetat ।
yadyanyadarśanābhāvamātramaratyādeḥ kāraṇaṃ syāt । nacaivam । kintvanyadarśanecchāyāṃ tadabhāvaḥ । muktasya tvicchaiva nāstyato anyadarśanābhāve api nāratyādikaṃ prasajyata ityāśaṅkayāha- yadīti ।
yadīcchā tatra naivāstītyeva tat kalpyate mṛṣā । śrutyuktanirdoṣataiva kiṃ nāṅgīkriyate svayam । tat tatra muktau । tatra anyadarśanaviṣaye ।
icchā naivāstīti mṛṣaiva kalpya teyadīti yojanā । bhidyate hṛdayagranthirityādiśrutyuktā । svayaṃ sākṣācchatyukteti sambandhaḥ । tarhīti śeṣaḥ ।
tacchabdo vā tarhyarthaḥ । idamuktaṃ bhavati । muktānāṃ sāmyamaṅgīkṛtyānyadarśanābhāvena dveṣādiparihṛtyānyadarśanecchābhāvena cāratyādikaṃ pariharato aprāmāṇikānekakalpanaṃ prāmāṇikaparityāgaśca syātām । sāmānyadarśanābhāvenābhāvavatadicchābhāvānāmaprāmāṇikatvāt ।
tāratamyādeḥ prāmāṇikatvāt । tato varaṃ tāratamyamaṅgīkṛtya dveṣādinirāsāya śrautanirdeṣatāsvīkāra iti । etena tāratamyaṃ sāmyaṃ vāṅgīkṛtya nirdeṣatvena dveṣādisamādhānaṃ vidhātavyamiti sandeho api nirasto veditavyaḥ । uktameva spaṣṭamāha- tāratamyaṃ ceti ।
tāratamyaṃ ca kāmaṃ ca śrutamevātihāya tu । aśrutā samatā kena kalpyate yuktimāninā । anyadarśanaṃ cetyapi grāhyam । "sa yo manuṣyāṇāṃ rāddhaḥ ।
kāmasya yatrāptāḥ kāmāḥ । akṣaṇvantaḥ karṇavantaḥ sakhāyaḥ'; ityādyau śrutam । na hyanyadarśanābhāve sakhyaṃ sambhavati । samatetyanyadarśanābhāvecchābhāvayorapyupalakṣaṇam ।
yuktiṃ manyata iti yuktamānī । yuktau bahumānavatā kenāpyevaṃ na kalpyata ityarthaḥ । prāmāṇikaparityāgāprāmāṇikasvīkāraprasaṅgo hi tarkāparanāmikā yuktiḥ । nanu samatāyā aśrutatve api nāprāmāṇikatvam ।
nahi śrutireva pramāṇamityata āha- kiṃ taditi । kiṃ tanmānaṃ samatve te muktānāmupalabhyate । na kiñcittacchateranyat । ataḥ pramāṇāntarābhāve aśrutatvenāprāmāṇikatvameva siddhayati ।
yadyanyadarśanābhāvādityādinoktamupasaṃharati- vṛtheti । vṛthāyamāgrahaḥ kena śrutahānyaśrutagrahe । kena na kenāpi kāraṇena । śrutahānyaśrutagraha iti dvandvaikavadbhāvaḥ ।
śrutahānisahito aśrutagraha iti vā । viṣayasaptamīyam । tato na kārya iti bhāvaḥ । muktānāṃ tāratamye anumānāntaramāha- mokṣe apīti ।
mokṣe api tāratamyetaścetanatvāt purā yathā । tāratamyenetaḥ prāptastāratamyavāniti yāvat । purā saṃsāre । nanvatra saṃsāre vartamānaṃ kamapi pakṣīkṛtyāyaṃ tāratamyeta iti sādhyate tatra ca mokṣe apīti siddhasādhanatāparihārāya viśeṣaṇamupādīyata iti vā ।
mokṣe apītyanena muktaṃ pakṣīkṛtya tāratamyeta iti vā । muktaṃ pakṣīkṛtya tāratamyeta iti sādhyate । tatra prācīnena tāratamyena siddhasādhanatāparihārāya mokṣe apīti viśeṣaṇamupādīyata iti vā । nādyaḥ ।
tasya nityasaṃsāritvasyāpi sambhavena bādhāpatteḥ । niścitamokṣapuruṣaviśeṣapakṣīkāre api dṛṣṭāntasya sādhyavikalatvāt । nahi saṃsārī muktigatatāratamyopetaḥ । dvitīye apipadavaiyarthyam ।
prāktanatāratamyopetatvena siddhasādhanatā ca । tṛtīye api dṛṣṭāntasya sādhyavikalataiva । tāratamyopetatvaṃ ca hīnādhikasadbhāvo vānyatarasadbhāvo vā । ādye parameśvare anaikāntyam ।
dvitīye siddhasādhanatā । muktānāmapyamuktebhyo adhikatvasya pareṇāṅgīkṛtatvāt । muktādhikatvasādhane devadatte vyabhicārastatkathametat । ucyate ।
muktāstadānīntanena parasparaṃ tāratamyenopetāścetanatvātsaṃsāriṇo yathetyayamartho atra vivakṣitaḥ । tāratamyaṃ ca kutaściddhīnatvaṃ kutaścidadhikatvamityetayoranyataraditi noktadoṣaḥ । sāmānyasya ca viśeṣanirāsenāpākaraṇe cātiprasaṅgaḥ । yadvā maktyuttarakṣaṇavartī muktaḥ prāg yato adhikatvahīnatvābhyāmupetasvarūpo abhūdidānīmapi tābhyāmupeta iti pratijñārtho vaṇarnīyaḥ ।
sāmānyata eva vyāptirabhidhātavyeti । ābhāsānuddharati- ityukta iti । ityukta uttaraṃ kiṃ te । ukte pratyukte ।
vyāptipakṣadharmatvayoḥ pramitatvānna kimapyuttaramastīti bhāvaḥ । bādhitaviṣayamanumānamityata āha- kalpaneti । kalpanāmātravādinaḥ । kalpanāmātreṇa vadatīti tathoktaḥ ।
pūrveṇaiva sambandhaḥ । śrutīnāmanyārthatvātpramāṇāntarasya cābhāvātsvotprekṣayaiva muktānāṃ tāratamyābhāvaṃ vadatastavottaraṃ kimiti । yadyevamanumīyeta tadā muktā duḥkhādyupetāścetanatvātsaṃsārivadityapyanumīyetetyatiprasaṅgaparāhatamanumānamityata āha- naceti । na ca duḥkhādikaṃ kalpyaṃ ।
kalpyaṃ anumeyaṃ muktasya । ādipadenāparipūrṇānandatvādeḥ saṅgrahaḥ । kuta ityata āha- nirduḥkhatveti । nirduḥkhatvaśruterbalāt ।
atrāpyādipadaṃ grāhyam । ayamabhisandhiḥ । samānayogakṣematvābhiprāyeṇa khalvayamatiprasaṅgo vācyo nānyathā vyāptyabhāvāt । naca prakṛte tadasti ।
duḥkhādisādhakasya nirduḥkhatvādikaṃ pratipādayantyā śrutyā bādhitatvāt । śruterapauruṣeyatvena dharmigrāhakatvena cānumānato balavattvāt । tāratamyānumānasya cābādhitatvāditi । etadeva vivṛṇvanmuktasya nirduḥkhatvādi pratipādayantīḥ śrutīstāvatpaṭhitvā tāsāṃ tātparyamāha- śokamiti ।
śokaṃ taratyātmavettā tīrṇaḥ sarvānaduḥkhabhāk । yenānandyeva bhavati na śocati kadācana । kilbiṣaspṛt pituṣaṇiraraṃ hita iheśvaraḥ । yaṃ yamantamabhiprepsuḥ sa saṅkalpād bhavediha ।
ityādiśrutayo mānaṃ nirduḥkhatvādisampadi । anena tarati śokamātmaviditi śrutimupādatte । vettā veditā । vicāraṇārthasya vindatervā rūpametat ।
tīrṇaḥ sarvānityanena tīrṇo hi tadā sarvāñchokāniti । aduḥkhabhāgityanena nānānandaṃ kañcidupaspṛśatīti । yenetyanena tadvai jaivaṃ mano yenānandyeva bhavatītyatho na śocatīti । evaśabdena śokābhāve labdhe api yatpunaḥ"na śocati'; ityuktaṃ tasyābhiprāyaḥ kadācaneti ।
kilpiṣaspṛdityanena sarve nandanti yaśasā'gatena sabhāsāhena sakhyā sakhāyaḥ । kilbiṣa'spṛtpitu'ṣaṇirhyeṣāmaraṃ hito bhavati vājināyeti mantram parasparaṃ sakhāyaḥ sarve muktā āgatena svāgatena yaśasā yaśovatā sabhāṃ sahata iti sabhāsahaḥ karmaṇyaṇ । tena sakhyā parameśvareṇa nimittena nandanti । katham ।
hi yasmādīśvara eṣāṃ muktānāṃ kilbiṣaspṛd । duḥkhaṃ na sahate । spardhaterarthe spardheti dhātvantaraṃ tataḥ kvip । pituṣaṇiḥ annasya dātā ।
annaṃ vai pituriti śruteḥ । ṣaṇu dāne । asmādikārapratyayaḥ । ara matyartham ।
vājināyendriyāya hito bhavati । indriyaṃ vai vājinamiti śruteḥ । iha muktaviṣaye । yaṃ yamityanena yaṃ yamantamabhikāmo bhavati so asya saṅkalpādeva bhavatīti ।
antaṃ sthānam । iha muktau । nirduḥkhatvādisampadi muktānām । tataḥ kimityata āha- ata iti ।
ato duḥkhādyanumayā nāvakāśo atra labhyate । śrutibādhitatvādityarthaḥ । atra mukteṣu । muktā duḥkhādyupetā iti pratijñāyāḥ svavyāhatatvāccetyapi draṣṭavyam ।
tato api kimityata āha- tāratamyeti । tāratamyānumā tena bhavennātiprasaṅginī । tasmāt bādhābhāvena samānayogakṣematvābhāvāt । muktatāratamyasādhanamupasaṃharati- śrutīti ।
śrutiyuktibalādevaṃ tāratamyaṃ vibhāvyate । muktāvapi tataḥ ke atra virodhaṃ kartumīśate । vibhāvyate samyaganubhūyate । ke vādino na ke'pi ।
atra muktatāratamyaviṣaye । । iti kāmacārādhikaraṇam । । atha ubhayaliṅgādhikārikādhikaraṇe । । oṃ sarvathāpi tu ta evobhayaliṅgāt oṃ ।
oṃ na cādhikārikamapi patanānumānāttadayogāt oṃ । atra prathamādhikaraṇe anādijñānayogyatāvatāmevajñānaprāptirnānyeṣāmityuktam । dvitīye ca devatādipadaprāptiranāditadyogyatopetānāmeva netareṣāmityabhihitam । seyaṃ jīvānāṃ nānāvidhānādiyogyatā prasiddhaistaistaiḥ kāraṇairutkarṣāparkaprāptirbhavatīti vadadbhirvādibhirnābhyupagamyate atastāṃ sādhayitumāha- anādīti ।
sarvathāpi ta evobhayaliṅgāt । na cādhikārikam api patanānumānāt tadayogāt । anādiyogyatāṃ caiva kalivāṇīśvarāvadhim । ko nivārayituṃ śakto yuktayāgamabaloddhatām ।
na kevalaṃ muktānāṃ tāratamyamiti cārthaḥ । anena muktatāratamyasyāpīdaṃ sādhakamityuktaṃ bhavati । anādernityatvāt । evaśabdasya ka eveti sambandhaḥ ।
kalivāṇīśvarāvadhī yasyāḥ sā tathoktā । yogyatāpakarṣaparamparāyāḥ kaliravadhistadutkarṣaparamparāyā vāṇīśvaraḥ । uddhatāṃ apratihatām । kathaṃ yuktyāgamasiddhetyata āgamānāṃ sāvakāśatvābhimānena yuktāveva bahumānavantaṃ pratyādau tāmāha- brahmaṇa iti ।
brahmaṇo anyatra ādhikyayuktaḥ kālo vivādavān । kālo hyayaṃ yathetyādi mānumāmānino bhavet । vartamānakāle brahmā sarvādhika iti sampratipannam । ato vivādavānvivādaviṣayaḥ kāla ityuktam ।
vartamānamahākalpavyatirikto atīto anāgataśca kāla etasya brahmaṇo yadanyata ādhikyaṃ tena yuktaḥ । kālo hīti kālatvādityarthaḥ । ayaṃ vartamānaḥ kālo yathā । ādipadenāyaṃ brahmātītādikāle apyanyato adhiko brahmatvāttatkālavartibrahmavadityādeḥ saṅgrahaḥ ।
anumāmānino anumāyāṃ bahumānavato bodhāya prayoktavyā bhavet । anumāmāninaḥ pratītiṃ vā । brahmagatenādhikyena kālasya sambandhābhāvātkathamanumānamiti cenna । paramparāsambandhenānumānaprāmāṇyavādibhirayaṃ kālo vedavyatiriktedānīntanatvarahitapauruṣeyavānityādyanumānāpravṛtteḥ aṅgīkṛtatvāt ।
tadidamuktamanumāmānina iti । brahmaṇa padādyabhāvakāle api sarvotkarṣasiddhau yogyataiva sarvotkṛṣṭānādinityā siddhā bhavati । syādetat । pramāṇabādhiteyaṃ pratijñā ।
dṛṣṭāntaśca sādhyavikalaḥ । anyaśabdo hyayaṃ prakaraṇādbrahmavyatiriktaṃ sarvamāha । tatra harermahālakṣmyā ṛjubhyaścādhikyaṃ brahmaṇaḥ kālatraye api nāsti । hareḥśriyaścādhikatvena ṛjūnāṃ samatvena pramitatvādityata āha- anyaśabda iti ।
anyaśabdo hariśrīsvasamebhyo anyavivakṣayā । prayukto naiva doṣāya । svaśabdena brahmocyate । sa cāvartanīyaḥ ।
svaśca svasamāśceti । yadā vaktā svavivakṣāṃ svayameva vyākhyāti kātra prakaraṇādyapekṣā । tadabhāve tasyopayogāt । kathāyāṃ tu vyaktameva vaktavyam ।
anyathā pratijñāntarādīnāmapyevaṃ parihāraprasaṅgāt । naiva doṣāya bādhādiheturnaiva bhavati । uktanyāyamanyatrāpyatidiśati- rudrādiṣu ceti । rudrādiṣu ca yuktitaḥ ।
anayaiva rītyā rudrādiṣvapi sānādiyogyatā yuktyā sādhanīyetyarthaḥ । vimataḥ kālo asya rudrasyeśvarādivyatiriktādyadādhikyaṃ tena yuktaḥ kālatvādetatkālavadityādi । muktāstāvatsarve api brahmaṇo adhikāsteṣāṃ muktatvādasya saṃsāritvāt । ato anyaśabdavyākhyāne te api kuto na gṛhyanta ityata āha- uttamatvaṃ tviti ।
uttamatvaṃ tu muktānāmapi na brahmaṇo bhavet । atastadagrahe na doṣa iti śeṣaḥ । tatkathamityata āha- vyaktiriti । vyaktiḥ sukhasya tu bhavennatvādhikyaṃ sukhasya ca ।
ādyastuśabdo avadhāraṇātharḥ । vyaktireveti sambaddhayate । caśabdo guṇāntarasamuccayāthar ubhayatrānveti । prāgvidyamānasyaiva svarūpasukhādermuktāvavidyādyāvaraṇāpāyena vyaktiranubhavalakṣaṇā bhavenna tu kimapyadhikamutpadyate ।
tathā satyanityatvaprasaṅgāt । naca brahmaṇaḥ svarūpāditareṣāṃ svarūpamadhikam । naca nirṇiktaṃ kāṃsyamanirṇiktātsuvarṇādadhikaṃ bhavati । etena muktatvaheturapi pratyuktaḥ ।
na kevalaṃ muktānāṃ brahmaṇo adhikatvaṃ nāsti kiṃ tarhītyata āha- baleti । balajñānādhikatvaṃ ca tebhyo hi brahmaṇaḥ sadā । guṇāntaropalakṣaṇametat । sadā saṃsāre muktau ca ।
etena samaśabdenāpi tatparigraho nirastaḥ । nanvevamanumāne vimataḥ kālo asya rājñaḥ sampratipannādhikyena yuktaḥ kālatvātsampratipannakālavadityapyanumānaprasaṅga ityata āha- ādhikyasyeti । ādhikyasya tvanityatve na kiñcinmānamīyate । brahmaṇa iti śeṣaḥ ।
anityatva iti sāditvasyāpyupalakṣaṇam । tuśabdo rājādyādhikyasya vyāvartakaḥ । bādhakabhāvābhāvābhyāṃ viśeṣānnātiprasaṅga iti bhāvaḥ । evaṃ brahmādijīveṣvanādinityaṃ nānāvidhāṃ yogyatāṃ prasādhyedānīmāgamenāpi sādhayannādau tāvat śrutīḥ paṭhati- śṛṇve vīra iti ।
śṛṇve vīra ugramugraṃ damāyannanyamanyamatinenīyamānaḥ । edhamānadviḷubhayasya rājā coṣkūyate viśa indro manuṣyān । vīro adhyavasitāntagāmī । indraḥ parameśvaraḥ ।
ugramugraṃ sarvānduṣyaprakṛtīndamayannityanarakaṃ prāpayannanyamanyaṃ sarvānsatsvabhāvānatinenīyamānaḥ saṃsāraṃ bhṛśamatikrāmayan svayogyatātirekeṇaidhamānaṃ dveṣyītyedhamānadviṭ । śṛṇve śrūyate । kuta ubhayasya devatāsuravargasya rājā yataḥ । kiñca manuṣyānviśaḥ prajāścoṣkūyate nityaṃ parivartayati ।
parā pūrveṣāṃ sakhyā vṛṇakti vitarturāṇo aparebhireti । anānubhūtīravadhūnvānaḥ pūrvītindraḥ śaradastartarīti । parā pūrveṣām । atītamantre pūrveṣāṃ pūrvanirdiṣyānāmugrāṇāṃ sakhyā sakhyāni parāvṛṇakti parityajati ।
aparebhiraparaiḥ sādhubhiḥ saha sakhyāni vitarturāṇo atiśayena tvaramāṇa etyānānubhūtīḥ samyaganubhavarahitānavadhūnvāno avame saṃsāre vartayannindraḥ pūrvīḥ śarado atītānsaṃvatsarāṃstīrṇo vartamānāṃśca tartarīti । āgāminaśca tariṣyatīti । atra mantradvaye asurāṇāmanādito bhagavadbhajanābhāvo nityanarakāvāptiśca śrūyate । devānāṃ sadā bhagavadbhajanaṃ mokṣāvāptiśca ।
manuṣyāṇāṃ sarvadā saṃsāra iti । divedive sadṛśīranyamardhaṃ kṛṣṇā asedhadapa sadmano jāḥ । ahan dāsā vṛṣabho vasnayantodavraje varcinaṃ śambaraṃ ca । dive dive varṣaṇādvṛṣabhaḥ parameśvaro dive dive sarvadā sadṛśīścetanatvamātreṇa kṛṣṇāstamomayīrjāḥ prajāḥ kāstā devebhyo anyamardhaṃ svīyātsadmanopāsedhat ।
nivartayati । kiñca dāsau dasyū vasnayantā jagacchāyadantau varcinaṃ śambaraṃ codavraje jalarāśau samudratīre ahanhiṃsitavāniti । atra daityānāṃ kadāpi na mokṣa iti pratīyate । taṃ bhūtiriti devā upāsāñcakrire te babhūvustasmāddhāpyetarhi supto bhūbhrūrityeva praśvasityabhūtirityasurāste ha parābabhūvuḥ ।
tad yathā peśaskarī peśaso mātrāmapādāyānyannavataraṃ kalyāṇataraṃ rūpaṃ tanuta evamevāyamātmedaṃ śarīraṃ nihatyāvidyāṃ gamayitavānyannavataraṃ kalyāṇataraṃ rūpaṃ kurute pitṛyaṃ pitṛyaṃ vā gāndharvaṃ vā daivaṃ vā prājāpatyaṃ vā brāhmaṃ vānyeṣāṃ vā bhūtānām । taṃ bhūtiriti । taṃ parameśvaram । bhūtiraiśvaryarūpaḥ ।
babhūvurmuktā iti śeṣaḥ । etarhīdānīṃ suptaḥ suptastho vāyuḥ । parābabhūvurnityanirayaṃ prāptāḥ । atra devāsurāṇāṃ samyagviparītopāsanābhyāṃ mokṣatamasoḥ prāptiḥ śrūyate ।
tena devatvamasuratvaṃ ca sahajamiti jñāyate । tadyathā tadvakṣyamāṇaṃ nidarśanaṃ yathā । peśaskārī suvarṇakāraḥ peśasaḥ suvarṇasya mātrāmaṃśam । anyadiva navataraṃ prāgananubhavāt ।
kalyāṇataraṃ malāpakarṣāt । rūpaṃ rucakādikam । ātmā paramātmā । anyeṣāṃ bhūtānāṃ manuṣyottamānām ।
atra suvarṇasyaiva yathā rucikādibhāvaḥ suvarṇakāreṇa kriyate na yasya kasyaciddravyasya tathā muktiyogyānāmeveśvareṇa muktatvaṃ kriyate nānyeṣāmiti pratīyate । adhunātraiva smṛtīḥ paṭhati- prayāntīti । prayānti paramāṃ siddhimaihikāmuṣmikīṃ drutam । yā na prāpyāsuraiḥ sarvairakṣayā kleśavarjitā ।
na tāṃ gatiṃ prapadyante vinā bhāgavatān narān । purā satye yuga iti prakṛtānāṃ devatāsvabhāvānāṃ prayāntītyanena mokṣādiphalaprāptimuktvā yā na prāpyetyasurāṇāṃ na tāṃ gatimiti manuṣyāṇāṃ ca kadācittatprāptirnāstītyucyate । avajānanti māṃ mūḍhā mānuṣīṃ tanumāśritam । paraṃ bhāvamajānanto mama bhūtamaheśvaram ।
moghāśā moghakarmāṇo moghajñānā vicetasaḥ । rākṣasīmāsurīṃ caiva prakṛtiṃ mohanīṃ śritāḥ । avajānantītyanena bhagavadavajñādilakṣaṇarākṣasādisvabhāvavatāṃ kadāpi puruṣārthāvāptirnāstīvati kathyate । prakṛtiḥ svabhāvaḥ ।
mahātmānastu māṃ pārtha daivīṃ prakṛtimāśritāḥ । bhajantyananyamanaso jñātvā bhūtādimavyayam । mahātmana ityatra bhagavadbhajanādilakṣaṇadevatvaṃ svabhāva iti pratīyate । abhayaṃ sattvasaṃśuddhirjñānayogavyavasthitiḥ ।
dānaṃ damaśca yajñaśca svādhyāyastapa ārjavam । ahiṃsā satyamakrodhastyāgaḥ śāntirapaiśunam । dayā bhūteṣvalolutvaṃ mārdavaṃ hrīracāpalam । tejaḥ kṣamā dhṛtiḥ śaucamadroho nātimānitā ।
bhavanti sampadaṃ daivīmabhijātasya bhārata । ḍambho darpo atimāśca krodhaḥ pāruṣyameva ca । ajñānaṃ cābhijātasya pārtha sampadamāsurīm । abhayamityanenābhayādilakṣaṇaṃ devatvaṃ dambhādilakṣaṇaṃ cāsuratvaṃ svabhāva eveti jñāyate ।
māmātmaparadeheṣu pradviṣanto abhyasūyakāḥ । tānahaṃ dviṣataḥ krūrān saṃsāreṣu narādhamān । kṣipāmyajasramaśubhānāsurīṣveva yoniṣu । āsurīṃ yonimāpannā mūḍhā janmani janmani ।
māmaprāpyaiva kaunteya tato yāntyadhamāṃ gatim । māmātmetyanenāsurasvabhāvānāmandhatamasāvāptiparyavasānamabhidhīyate । dvividho bhūtasargo atra daiva āsura eva ca । viṣṇubhaktiparo daivo viparītastathā'suraḥ ।
devānāṃ paramo dharmaḥ sadā yajñādikāḥ kriyāḥ । svādhyāyastattvaveditvaṃ viṣṇupūjāratiḥ smṛtiḥ । daityānāṃ bāhuṣāḷitvaṃ mātsaryaṃ yuddhasatkriyā । nītiśāstrapraveditvaṃ śivapūjāratiḥ smṛtiḥ ।
varṇāśramācāravattvaṃ svādhyāyo bhaktiracyute । śive sūrye tathā devyāṃ svabhāvo mānuṣaḥ smṛtaḥ । anādivaiṣṇavā eva devatāstu svabhāvataḥ । viparītāstato daityāḥ sadaivānādikālataḥ ।
mānuṣā miśramatayo vimiśragatayo api ca । dvividha iti spaṣṭaṃ devāsuratvayoḥ svabhāvatvamākhyāyate । sargaśabdasya svabhāvavācitvāt । dvividha eveti sambandhaḥ ।
sargāṇāṃ subahutve api"śubhāśubhaphalādhikau । devāsurākhyau dvāveva gandhavadyāstadantarā iti vacanādavadhāraṇopapattiḥ । svabhāva ityetaddevānāṃ daityānāmityatrāpi sambaddhayate । paramo dharma iti yajñādikānāṃ kriyāṇāṃ viśeṣaṇam ।
bhagavadarpaṇādinā paramadharmarūpayajñādikāḥ kriyā iti । ratiḥ smṛtiśca viṣṇoḥ śivasya ceti śeṣaḥ । bahuśālitvamityasthāne bāhubalaprayogo abhipreyate । yuddhasatkriyā yuddhakauśalam ।
varṇāśrameti tadanuṣṭhānamātraparyavasāyitvamācaṣṭe । acyutādau sāmyena bhaktirityarthaḥ । anādīti spaṣṭam । anāditvādeva svabhāvato anādikālata ityetanmānuṣā ityanena sambaddhayate ।
miśramatayaḥ samyagasamyagjñānāḥ । vimiśragatayaḥ sukhaduḥkhātmakasaṃsāraphalāḥ । devādīnāmapyevaṃ phalaṃ jñātavyam । śrutismṛtyudāharaṇaphalaṃ darśayati- ityādīti ।
ityādivākyasandarbhe jñāyate anādiyogyatā । sandarbhairityatibahūni vākyānyatrārthe anyatrodāhṛtāni draṣṭavyānīti sūcayati । uktānāmanumānānāṃ vyāptyavadhāraṇādyarthamāgamānāṃ cānyārthavyākhyānanirāsārthamanugrāhakaṃ tarkamāha- yadīti । yadyanādirviśeṣo na sāmprataṃ kathameva saḥ ।
viśeṣaḥ svarūpagato yogyatālakṣaṇo atiśayaḥ । sa viśeṣaḥ paridṛśyamāno atiśayaḥ । etaduktaṃ bhavati । yadi hiraṇyagarbhasyānādiḥ sarvotkṛṣṭo yogyatālakṣaṇo viśeṣo na syāttadā sāmprataṃ dṛśyamānaṃ sarvotkṛṣṭatvaṃ na syāt ।
tasyaitadbījatvāt । kāraṇābhāve ca kāryābhāvasya niyamatvāt । anyathā sarveṣāmapi sarvotkṛṣṭatvāpatteḥ । evamanyatrāpi vaktavyamiti ।
nanu brahmādīnāṃ yogyatālakṣaṇānādiviśeṣābhāve api sādino viśiṣyādṛṣṭādeva sarvotkṛṣṭatvādikaṃ bhaviṣyati । tathāca smṛtiḥ"svadharmaniṣṭhaḥ śatajanmabhiḥ pumānviriñcatāmeti'; ityādiketi cet । atra vaktavyam । kiṃ tadviriñcasya sarvotkarṣabījaṃ viśiṣyamadṛṣṭaṃ tataḥ prāktanatathāvidhamadṛṣṭamanapekṣyaiva jāyate ।
utāpekṣyeti । ādyaṃ dūṣayati- adṛṣṭādeva ceti । adṛṣṭādeva cādṛṣṭaṃ svīkṛtaṃ savarvādibhiḥ । tāni tāni dravyādīni khalvadṛṣṭotpattaunimittāni śrutismṛtibhyāmupalabhyante ।
tatsampattiścādṛṣṭanimittaiva । tasmānna kevalaṃ phalaṃ kinnāmottarottaramadṛṣṭaṃ ca pūrvapūrvādṛṣṭādbhavatīti cārvākavyatiriktasarvavādibhiḥ svīkṛtam । ataḥ sarvotkarṣahetorviśiṣyādṛṣṭasya tathāvidhaprāktanādṛṣṭānapekṣotpattikatvābhyupagame apasiddhāntaḥ syāt । bhavatvanyeṣāṃ vādināmitthaṃ siddhānto mama tu sarvotkarṣādiphalotpattāveva viśiṣyādṛṣṭāpekṣā natu tadutpattāvapīti ।
yadvā yadviriñcasya sarvotkarṣanimittaṃ viśiṣyamadṛṣṭaṃ tasya tathāvidhādṛṣṭakāryatve api tasya nādṛṣṭakāryatvamiti । sarvasyāpi pravāhasya tathātve hi bhavatāmiṣyasiddhiriti vadantaṃ pratyatiprasaṅgamāha- ākasmika iti । ākasmiko viśeṣaścedadṛṣṭe kvacidiṣyate । sarvatrākasmikatvaṃ syānnādṛṣṭāpekṣatā bhavet ।
kvacidviriñcotkarṣahetau taddhetau vādṛṣṭe viśeṣo atiśayo yadyākasmiko adṛṣṭanirapekṣa eveṣyate, yadi kimapi viśiṣyamadṛṣṭaṃ tathāvidhādṛṣṭanirapekṣamevotpadyate ityaṅgīkriyata iti yāvat । tarhi sarvatra phalādāvapyākasmikatvamaṅgīkāryaṃ syādaviśeṣāt । āpādyaṃ vivṛṇoti- neti । sarvatretyanuvartate ।
yadyevaṃ na vivrīyeta tarhi pareṇādṛṣṭasya niṣkāraṇatāyā anaṅgīkṛtatvādasaṅgato ayaṃ prasaṅgaḥ syāt । evamevāpadākamapi vyākhyeyamiti bhāvaḥ । astu viriñcotkarṣasyāpyadṛṣṭānapekṣateti cenna । prāgbhavīyasya dṛṣṭakāraṇakalāpasya naṣṭatvena niṣkāraṇatāpātāt ।
kiñca viśiṣyo dṛṣṭakāraṇakalāpo api tasya kuta iti vācyam । nirnimittaścedatiprasaṅgaḥ । svabhāvanimittaścetsiddhaṃ naḥ samīhitam । etena dṛṣṭavyāpāraparituṣyādīśvarādviriñcasya sarvotkarṣasampattirityapi nirastam ।
anādiyogyatāparihārāditi । astu tarhi dvitīyaḥ pakṣa iti tatrāha- adṛṣṭāccediti । adṛṣṭāśced viśeṣo ayamanāditvaṃ kuto na tat । bhavatīti śeṣaḥ ।
viśiṣyata iti viśeṣo viśiṣyamadṛṣṭamityarthaḥ । ayamiti viriñcasya sarvotkaṣarhetuḥ । anāditvaṃ tathāvidhādṛṣṭaparamparāyāḥ । anādiyogyatāvattvamiti ca ।
tattarhi । idamuktaṃ bhavati । yathā viriñcasya sarvotkarṣe kāraṇaṃ viśiṣyamadṛṣṭaṃ tathā vidhapūrvādṛṣṭahetukam । tathā tadapi tadapīti svīkāryam ।
samānanyāyatvāt । tathā cānādiviśiṣyādṛṣṭapravāhāśrayatvaṃ tasyaiva kuta ityanuyogasya nānyaduttaramanāderviśiṣyasvabhāvāt । tattatphalaprāptyupāyayoḥ prayatnādṛṣṭayorāgantukayorbījabhūto anāgantukasvabhāvaviśeṣa evānādiyogyatocyate । yathoktam ।
"svabhāvākhyā yogyatā yā haṭhākhyā'; ityādi । ataḥ siddhā brahmādikaliparyanteṣu jīveṣvanādiyogyateti । bhagavānnirdeṣa iti yatprāguktaṃ tatsamarthanārthamuttaro granthaḥ । nanu"na sthānato api'; ityādinaiva samarthitametat ।
satyam । yuktyādinā prāptaṃ sadoṣatvaṃ tatrāpākṛtam । atra tu pratyakṣaprāptamiti bhedāt । etadapi tatraiva kuto na dūṣitamiti cet ।
viśvādiṣu pratyakṣasyāpravṛtteḥ । prāsaṅgikaṃ tu nirākaraṇaṃ tatra vātra vā na kaścidviśeṣaḥ । prāguktārthaprapañcaścātrānubhāṣyakṛtā kriyate । muktatāratamyādeḥ prapañcanādeḥ ।
ato atraiva nirdeṣatāprapañcanaṃ yuktam । kiñcātra jñānasvarūpanirūpaṇaṃ bhaviṣyati tatprasaṅgaśca jñānapāde samucitaḥ । api ca na bhagavatsākṣātkāramātreṇāśeṣapuruṣārthaprāptiḥ kintu nirdeṣādbhagavaddarśanādityuktam । taccānena nirdeṣabhagavaddarśanamupadarśitaṃ bhavati ।
tarhi tatraivāyaṃ granthasandarbhaḥ kuto na niveśita iti cet । devadānavamānavasvabhāvaprapañcanasyātropayuktatvena tadānantaryopapatteḥ । tathāca vakṣyāmaḥ । idamatra śaṅkayate ।
rāmakṛṣṇādayo bhagavadavatārā bhagavatātyantābhinnā iti tāvatsamarthitam । teṣāṃ ca parasparaṃ bhedastakālavartināṃ puruṣāṇāṃ pratyakṣeṇa dṛśyate । naca te dehavanta iti coktam । tato dehagata eva bheda ityanavakāśāt ।
tataśca sarveṣāṃ svātantryānupapatteḥ । keṣāñcitpāratantryam । evamanye api bhedānuṣaṅgiṇo doṣā draṣṭavyāḥ । samānanyāyatvāt ।
vedādhidoṣāśca pratyakṣeṇekṣyanta iti na bhagavato nirdeṣatvamiti । tatra tāvadbhedasya pratyakṣasiddhatāṃ nirākartumāgamavākyaṃ paṭhati- naceti । nacānyabhedavad viṣṇau bhedastaddarśināmapi । dṛśyate ।
co avadhāraṇe । anyabhedavaditi vyatirekadṛṣṭāntaḥ । anyeṣāṃ ghaṭādīnāṃ yathānekatvātirikto anyonyābhāvalakṣaṇo bhedo dṛśyate na tatheti । viṣṇau bhedo na dṛśyata ityevokte anekatvasyāpyadarśanaṃ pratīyeta tadarthamidaṃ vacanam ।
yadvā yathā viṣṇāvanyapratiyogiko bhedo dṛśyate na tathā svapratiyogika iti yojanā । anyathā ghaṭādipratiyogiko api bhedo na dṛśyata ityapi pratīyeta । athavānyapratiyāgikabhedavati viṣṇāvityaikapadyena vyākhyeyam । prayojanaṃ tūktameva ।
viṣṇau rāmakṛṣṇādirūpe । adhunātanairbhedo na dṛśyata iti parasyāpi sammatam । atastaddarśināmapītyuktam । tṛtīyārthe ṣaṣṭhī ।
avatāradarśibhirapītyarthaḥ । taddarśināṃ pratyakṣeṇāpīti vā । svabhāvata eva jīvāstrividhāḥ । devadānavamānavabhedāt ।
tatra daivaṃ pratyakṣaṃ tāvadavatārāṇāṃ parasparaṃ na bhedaṃ gocarayatīti bhāvaḥ । na kevalametāvatkiṃ tarhītyata āha- pratyabhijñaiveti । pratyabhijñaiva bahurūpeṣu dṛśyate । uttamānāṃ puruṣāṇāṃ bhagavato bahurūpeṣu tadevedamityabhedaviṣayā pratyabhijñaiva purāṇādau dṛśyate ।
yathā jāmbavataḥ sa rāma evāyaṃ kṛṣṇa iti pratyabhijñā । tathāca kuto bhedajñānasyāvakāśa iti bhāvaḥ । nanu bahutvaṃ bhedena vinā'nupapadyamānaṃ tamākṣipati । tathā ca bahurūpeṣu pratyabhijñā na sambhavatyeva ।
sambhavantī vā bhrāntiḥ syādityata āha- bahutvaṃ ceti । bahutvaṃ ca viśeṣeṇa । bhagavadrūpāṇāmiti śeṣaḥ । anyathopapattikuṇṭhitārthāpattirna bhedaṃ pramāpayatītyarthaḥ ।
anyathāpyupapattipakṣe bhedasandehaḥ syātso apyaniṣya ityanyathaivopapattiṃ sūcayati- na bhedeneti । na bhedena kathañcana । upapadyata ityubhayatra śeṣaḥ । kutaḥ ।
bhagavadrūpāṇāṃ bhede niravakāśapramāṇābhāvāttadvirodhācca । tadidamāha- kathañcaneti । evamuttamānāṃ puṃsāṃ bhagavadekarūpadarśanasamaye rūpāntarapratītāvasatyāṃ tato bhedajñānamasambhāvitam । pratiyogijñānābhāve bhedajñānābhāvasya niyatatvāt ।
satyāmapi tathā virodhinyāḥ pratyabhijñāyā bhāvādityuktam । tathāpi madhyamādijanānāṃ pratyakṣaṃ bhagavadrūpabhede pramāṇaṃ bhaviṣyati । ekarūpadarśanasamaye rūpāntarapratītyabhāve bhedadarśanānupapattāvapi tadbhāve sambhavatyeva । naca teṣāmapi pratyabhijñā bhavadbhirabhyupetuṃ śakyate ।
uttamatvaprasaṅgādityato madhyamānapekṣya tāvadāha- pratyabhijñā ceti । pratyabhijñā ca yeṣāṃ na te api tanmuṣyadṛṣṭayaḥ । castvarthaḥ । yeṣāṃ tu madhyamānāṃ janānāṃ pratyabhijñā bhagavadrūpeṣu nāsti te api tatra bhedaṃ naiva paśyantīti yojanā ।
pratyabhijñābhāve kāraṇaṃ tena bhagavatā muṣyāpahatā dṛṣṭireṣāmiti । tena bahutveneti vā । bhagavadicchāyā teṣāṃ yogyatayā copodbalitaṃ bahutvamupalabhyamānaṃ pratīyamāne vastuni vidyamānasyāpyabhedasya jñānaṃ pratibadhnāti । atra tanmuṣyadṛṣṭayaste apītyanuvādāttanmuṣyadṛṣṭitvātpratyabhijñaiṣāṃ nāstīti labhyate ।
bhagavadrūpe bhedaṃ naiva paśyantītyukte ghaṭādibhyo api bhedaṃ na paśyantīti mandasya pratītiḥ syāttāṃ nivārayitumāha- bhedamiti । bhedaṃ naiva prapaśyanti bhedamanyebhya eva ca । paśyantyevaṃ haristeṣāṃ sandarśayati nānyathā । anyebhyo bhedaṃ paśyantyeva ceti yojanā ।
nanu pratīyamānaṃ vastudvayaṃ bhedena vā pratīyate abhedena vā । bhedābhedodāsīnatayā tu pratītiḥ kathamityata āha- evamiti । evaṃ bṛhatsaṃhitāyāṃ vacanaṃ । teṣāṃ yogyateti śeṣaḥ ।
anyathā gatibuddhītyādinā karmasaṃjñāyāṃ dvitīyā syāt । vibhaktivyatyayo vā chāndasaḥ । anyathā bhedenābhedena ca darśayati । yathā khalvakhyātavādināṃ sahakārisāmarthyādbhedābhedaudāsīnyena vastupratītiḥ ।
yathā vānyeṣāṃ śuktikāśakaladarśanānantaraṃ vyāsaktau । tathā parameśvaraśaktyātrāpi tathā pratītau ko virodhaḥ । adhamajīvapratyakṣasya tvanyā gatirbhaviṣyati । evamīśvararūpabhede pratyakṣaṃ nirākurvatānumānamapi nirākṛtam ।
bahutvasyānyathāsiddheruktatvāt । tannyāyena cākāraviśeṣādīnāmanyathāsiddhatvāditi । vacanam astīti śeṣaḥ । mā bhūdbhagavadrūpabhedaḥ pratyakṣānumānasiddhaḥ ।
āgamasiddhastu bhaviṣyati । purāṇeṣu tatra tatrānyādiśabdaśravaṇāditi cenna । neha nānāsti kiñcanetyādivedavākyavirodhāt । purāṇameva vedasya kinna bādhakaṃ bhavatītyata āha- neti ।
na purāṇagam । lokadarśanavādyeva vedarodhāya śaknuyāt । vacanamiti vartate । purāṇavacanaṃ khalu lokānāṃ yadbhagavadrūpeṣu bhedadarśanaṃ tadanuvādaparameva ।
na vastuniṣṭham । upakramādinā tathāvagamāt । vedastu vastutathātve tātparyavān । liṅgaiḥ tathādhyavasāyāt ।
ato na tat tadbādhanāya śaknoti । nanvetadvayāhatam । yatprāgbhagavadrūpabhedaviṣayaṃ pratyakṣaṃ nāstītyuktam । idānīntu tadastīti ।
tasyaivābhāve purāṇavacanasya tadanuvāditvānupapatteḥ । maivam । bahutvādyanumānābhāsajanitabhedadaśarnānuvāditvopapatteḥ । kiñcottamamadhyamānāṃ bhedaviṣayaṃ pratyakṣaṃ nāstītyabhihitam ।
adhamānāṃ tu tadastītyadhunā aṅgīkriyate । tarhi tadeva bhagavadrūpabhede pramāṇaṃ bhaviṣyatītyapi na vācyam । uttamānāmabhedaviṣayeṇa pratyakṣeṇa bādhitatvāt । naca tadeva nāsti ।
pratyabhijñaiva bahurūpeṣu dṛśyata ityāgamoktatvāt । tathāca bhīṣmavākyam । "tamimamahamajaṃ śarīrabhājāṃ hṛdi hṛdi viṣṭhitamātmakalpitānām । pratidṛśamiva naikadhārkamekaṃ samadhigato asmi vidhūtabhedamohaḥ ।
a; iti । atha bhedadarśanamevābhedadarśanasya bādhakaṃ kuto na bhavatītyata āha- aparīkṣiteti । aparīkṣitadṛṣṭiśca parīkṣāpūrvadarśanam । niṣeddhuṃ śaknuvātkvāpi ।
aparīkṣitā parīkṣayā pramāṇatvenāniścitā । netyasyānukarṣaṇārthaścaśabdaḥ । parīkṣāpūrvaḥ prāmāṇyaniścayo yasya darśanasya tatparīkṣāpūrvadarśanam । parīkṣāpūrvaṃ darśanaṃ prāmāṇyaniścayo yasya pratyakṣasyeti vā ।
kvāpītyanena niyamamāha । tadanena yatparīkṣayā na niścitaprāmāṇyaṃ jñānaṃ na tannimittaprāmāṇyaṃ jñānāntaraṃ bādhata iti vyāptiruktā । parīkṣāgrahaṇaṃ prāmāṇyaniścayopalakṣaṇameva, natu niyamārthamityuttaratra sphuṭībhaviṣyati । atra dṛṣṭāntamāha- devadatteti ।
vedadattādidṛṣṭivat । yathā yajñadattādāvaniściprāmāṇyā devadattādidṛṣṭirna niścitaprāmāṇyāṃ yajñadattādidṛṣṭiṃ bādhate tathetyarthaḥ । tataḥ kiṃ yadyevaṃ vyāptiriti cet । bhedadarśanamaniścitaprāmāṇyamabhedadaśarnaṃ tu niścitaprāmāṇyam ।
ato na tattasya bādhakaṃ kintu vaiparītyameveti vadāmaḥ । kuto bhedadarśanamaniścitaprāmāṇyamityata āha- na ceti । na ca niścitabhedasya darśane asti purāṇagam । vākyaṃ kvaciddhi ।
co avadhāraṇe । kvacitpradeśe । hiśabdo hetau । parameśvararūpabhedaviṣayaṃ pratyakṣaṃ tāvadasmākaṃ purāṇavākyādeva siddham ।
purāṇavākyaṃ ca kecidbhedaṃ paśyantīti vā pratipādayatu । anuvādakatayā liṅgatvena vā । atastatprāmāṇyaniścayastata evānveṣyavyaḥ । naca bhedadarśanasya prāmāṇyaṃ niścāyayatpurāṇavākyamasti ।
ataḥ pramāṇābhāvānna bhedadaśarnasya prāmāṇyaniścaya iti bhāvaḥ । prāmāṇyaniścayo dvābhyāṃ prakārābhyāṃ bhavati । arthatathātvaniścayena vā jñānaparīkṣayā vā । ādyābhiprāyeṇoktaṃ satyatayā niścitabhedasyeti ।
dvitīyābhiprāyeṇa tu bhedasya darśana iti samāsaḥ । ṣaṣṭhayā ākrośa ityaluk । niścitaṃ parīkṣitaṃ ca tadbhedasyadarśanaṃ ceti tathoktam । tatra svābhiprāyeṇākrośaḥ parābhiprāyeṇa niścitatvamityavirodhaḥ ।
yadi purāṇavākyā nniścitaprāmāṇyaṃ bhedadarśanaṃ na pratīyeta tarhi kīdṛśaṃ tatpratīyata ityata āha- sammugdhamiti । sammugdhadarśanaṃ tatra gamyate । pramāṇatvāpramāṇatvābhyāṃ sandigdham । daśarnaṃ bhedasya ।
tatra purāṇavākye । etaduktaṃ bhavati । purāṇavākyaṃ bhedadarśanamātraṃ gamayati । na tu tasya prāmāṇyamaprāmāṇyaṃ vā ।
tataḥ prāgabhedadarśanāvagamāttatra prāmāṇyāprāmāṇyasandeha eva yuktaḥ । avagate tvabhedadarśane tasyāprāmāṇyameva niścīyate । purāṇavākyādeva tatprāmāṇyasya niścitatvāt । samadhigatosmīti saṃśabdaśravaṇāt ।
hṛdi hṛdi naikadhā sthitamapītyanumānānāmābhāsatvasyoktatvāt । vidhūtabhedamoha iti bhedajñānasya mohatvābhidhānācceti । evaṃ bhagavadrūpeṣu bhedābhāvaḥ siddhaḥ । tathā vedhādidoṣābhāvaśca ।
pramāṇābhāvāt । nanvasti taddarśitā pratyakṣamatra pramāṇam । maivam । mahatāṃ pratyakṣeṇa vedhādyabhāvagrāhiṇā bādhitatvāt ।
idameva tasya bādhakaṃ kinna syādityata āha- aparīkṣitameveti । aparīkṣitamevātra vedhādikamadhīśituḥ । parīkṣādarśane naiva dṛśyate kenacit kvacit । atra vedhādi tadabhāvayormadhye ।
adhīśituratrāvatāreṣviti vā । dṛśyata iti sambandhaḥ । yadvā vedhādikamiti taddarśanamupalakṣyate । parīkṣayā yuktaṃ darśanaṃ parīkṣādarśanam ।
yadvā parīkṣyata iti parīkṣā । gurośca hala ityakārapratyayaḥ । parīkṣā ca taddaśarnaṃ ca tasmin । dṛśyate vedhādikaṃ kvacit ।
doṣadarśanamaparīkṣitaṃ nirdeṣatvadarśanaṃ tu parīkṣitamiti bhāvaḥ । nanu doṣābhāvaviṣayaṃ mahatāṃ pratyakṣaṃ tāvatkutaḥ siddhamityata āha- nirdeṣameveti । nirdoṣameva taṃ brahmā dadarśāśeṣarūpiṇam । nirdoṣameva rudro adrāṅ nirdoṣaṃ taṃ purandaraḥ ।
nirdoṣāṇyasya rūpāṇi dṛṣṭānyevaṃ surottamaiḥ । anye sadoṣāḥ sarve api nirdoṣo harirekalaḥ । iti barkuśruteścaiva sadoṣaṃ nāsya darśanam । adrāk adrākṣīt ।
anityamāgamaśāsanamiti vacanāt । purandaro adrākṣīt । anyairapi surottamaiḥ । sadoṣā dṛṣṭāḥ ।
tasmānnirdeṣo harireka eva । caśabdaḥ śrutyantarasamuccayārthaḥ । asya parameśvarasya viṣaye mahatāṃ darśanaṃ sadoṣaṃ doṣagrāhi naiva, kintu nirdeṣameva gṛhṇātīti । doṣadaśarnamaparīkṣitaṃ tadabhāvadarśanaṃ tu parīkṣitametatkuta ityata āha- aviddha iti ।
aviddho viddhavad viṣṇurajāto jātavanmṛṣā । abaddho baddhavaccaiva darśayatyamitadyutiḥ । iti paiṅgiśrutiścaiva prāha nirdoṣatāṃ hareḥ । aviddhamiva viddhavat ।
chāndaso dvitīyāntādvatiḥ । evaśabdasyāviddha ityādinā sambandhaḥ । darśayatyātmānam । pūrvaśrutyāpyayamartho arthātsiddhayatīti paiṅgiśrutiścetyuktam ।
nirdeṣatāmiti phaloktyā vivakṣitamarthamupalakṣayati । atraiva spaṣṭāṃ śrutimudāharati- aparīkṣiteti । aparīkṣitadṛṣṭayaiva sadoṣo dṛśyate hariḥ । parīkṣādarśane naiva dṛśyo doṣo hareḥ kvacit ।
iti paiṅgiśrutiścāha । āha doṣadarśanasyāparīkṣitatvaṃ nirdeṣatādarśanasya parīkṣitatvaṃ ca । tataḥ kimityata āha- pramāṇaṃ hīti । pramāṇaṃ hi parīkṣitam ।
yatparīkṣitaṃ parīkṣayā pramāṇatvenāvadhṛtaṃ tadeva pramāṇam । aparīkṣitaṃ tvāpātataḥ sandigdham । niścitavirodhyupanipāte tvapramāṇameva । ataḥ parīkṣitena nirdeṣatādarśanenāparīkṣitaṃ doṣadarśanameva bādhyate ।
natu viparyayaḥ । prāmāṇyaniścaye parīkṣopayogaḥ pramāṇasiddha iti hiśabdaḥ । tathāca vakṣyate । atra kecidāhuḥ ।
svata eva jñānānāṃ prāmāṇyaṃ natu parīkṣādhīnam । sakalamapi jñānaṃ svaprakāśaṃ yathārthaṃ ca । ataḥ svenaiva svayaṃ svaprāmāṇyaṃ ca siddhayati kā tatra parīkṣāpekṣeti । anye tu bruvate ।
jñānaṃ tatprāmāṇyaṃ cānumānenaiva gṛhyata iti । apare tu vadanti । jñānaṃ tatprāmāṇyaṃ ca sākṣiṇaiva jñāyata iti । yadi ca svataḥprāmāṇyagraho na syāttarhi na syādeva ।
tasya parīkṣādhīnatve anavasthāprasaṅgāt । anumānaviśeṣaḥ khalu parīkṣā nāma । tatprāmāṇyāvadhāraṇaṃ ca parīkṣāntareṇeti kathaṃ nānavasthā syāditi । tatra pāmāṇyagrahasya parīkṣādhīnatve anavasthāprasaṅgaṃ tāvatpariharati- neti ।
na parīkṣānavasthā syāt । prāmāṇyagrahaṇasya parīkṣādhīnatvāṅgīkāre apīti śeṣaḥ । tatra hetumāha- sākṣīti । sākṣisiddhe tvasaṃśayāt ।
dvividhaṃ khalu jñānamantaḥkaraṇapariṇāmarūpaṃ sākṣirūpaṃ ceti । tatrādyādviśeṣyuṃ tuśabdaḥ । etaduktaṃ bhavati । syādiyamanavasthā yadi savartra parīkṣāpekṣā syāt ।
na caivam । sandigdhe khalvarthe parīkṣāpekṣyate na tvasandigdhe । saṃśayaśca manovṛttiviṣaye pānīyādau bhavati na punaḥ sākṣisiddhe sukhādau । atastāvadeva parīkṣā yāvatsākṣigṛhīteṣu sukhādiṣvavatāra iti kuto anavastheti ।
prapañcitaścāyamartho asmābhiḥ prakṛtyadhikaraṇe । manovṛttiviṣaya eva saṃśayo na sākṣisiddha ityatra kiṃ kāraṇamityata āha- mānasa iti । mānase darśane doṣāḥ syurnavai sākṣidarśane । manaḥpariṇatirūpe doṣāḥ kāraṇatayā sambhāvitāḥ syuḥ ।
vaiśabdastuśabdārthe । ayamarthaḥ । dvividho hi saṃśayo bhavati । ekastāvadādita eva ।
yathā sthāṇurvā'yaṃ puruṣo veti । aparastu niścayapṛṣṭhabhāvī । yathā sthāṇutayā pratīyate sthāṇurbhavati na veti । tatrādyo viśeṣādarśanādidoṣamūlaḥ ।
dvitīyo api prathamajñānasya doṣajanyatvaśaṅkāmūlaḥ । doṣāśca mānasa eva darśane sambhavanti । atastatsaṃśayātmakaṃ vā jāyate niścayatayā jātasya viṣaye vā āhāyarḥ saṃśayo bhavati । natu sākṣi darśane doṣasambhavaḥ ।
ato na tatsaṃśayātmakaṃ nāpi tatsiddhe arthe saṃśaya iti । mānase darśane doṣāḥ sambhavantīti sphuṭam । sākṣidarśane na sambhavantītyetatkuta ityata āha- sudṛḍha iti । sudṛḍho nirṇayo yatra jñeyaṃ tat sākṣidarśanam ।
sudṛḍhaḥ kadāpi bādharahitaḥ । nirṇayo avadhāraṇātmakaḥ pratyayaḥ । yatreti nipāto ya ityarthe । idamuktaṃ bhavati ।
doṣāstāvajjñānasya ḍolāyamānatādarśanena balavadbādhakopanipātena vā kalpyāḥ । yathoktam । "balavatpramāṇataśca' iti । sākṣidarśanaṃ ca nirṇayātmakameva bhavati na ca bādhyata ityupapāditaṃ pṛthagadhikaraṇe ।
ataḥ pramāṇābhāvānna tatra doṣaḥ sambhavati । sākṣisiddhe arthe saṃśayo nāstītyuktaṃ tadanubhavārūḍhaṃ kartuṃ sākṣisiddhamarthaṃ tāvadāha- iccheti । icchā jñānaṃ sukhaṃ duḥkhabhayābhayakṛpādayaḥ । sākṣisiddhā ।
ādipadena prayatnadveṣāvetadabhāvāśca gṛhyante । tataḥ kimityata āha- neti । na kaściddhi tatra saṃśayavān kvacit । tatra kvaciditi sambandhaḥ ।
na jātu mama sukhamasti na veti saṃśayo nāpi pratīyamānamidaṃ sukhaṃ sadasadveti saṃśaya iti hiśabdenāha । sākṣidarśanamabādhitameveti na yujyate śuktirajatādau bādhadarśanāt । nahi pratītisamayamātravartini tatrānyajñānaṃ sambhavatītyata āha- yadīti । yat kvacid vyabhicārī syād darśanaṃ mānasaṃ hi tat ।
yaddarśanaṃ kvacicchuktirajatādau viṣaye vyabhicāri bādhitaṃ syāttaccakṣurādikaraṇakaṃ manaḥpariṇatirūpameva na sākṣirūpam । kuta etat । mānasadarśanasya bādhyatvāṅgīkāre aniṣyābhāvāt । sākṣiṇastu tathātve sarvavyavahāravilopaprasaṅgasyoktatvāt ।
tadidamuktaṃ hiśabdena । sambhavati cāsya mānasatvamanyathākhyātisamarthanāditi । mānasasya darśanasya doṣabādhasambhavo abhihitaḥ । kīdṛśasya tarhi prāmāṇyamityata āha- mana iti ।
manaścakṣurdarśanāderapi yatraiva sākṣiṇā । prāmāṇyaṃ sugṛhītaṃ syāt tat parīkṣitadarśanam । manaścakṣuśśabdau śrotrāderupalakṣakau । darśanaṃ sākṣātkāraḥ ।
ādipadena laiṅgikaśabdajñānasaṅgrahaḥ । indriyaliṅgaśabdakaraṇakasya manovṛtterjñānasyetyatharḥ । nirdhāraṇe ṣaṣṭhī । sambhāvitadoṣabādhasyāpītyaperarthaḥ ।
yatra jñāne sugṛhītaṃ parīkṣayā niścitaṃ tatparīkṣitadarśanaṃ pramāṇamiti śeṣaḥ । pratyakṣāgamajñānaprāmāṇyagrahaṇa eva parīkṣopayogaḥ, dharmijñānānumānopamānānuvyavasāyānāṃ tu prāmāṇyagrahaṇaṃ na parīkṣāpekṣamiti kecinmanyante । tannirāsāya sarvamānasasaṅgrahārthaṃ manaścakṣurdarśanādermadhya ityuktam । anyathā yatra jñāna ityādikamevāvakṣyat ।
tadeve pramāṇamityetāvatā pūrṇe parīkṣitadarśanamityanuvādena sugṛhītamityetadvivṛṇoti । evaṃ mānasapratyakṣādijñānaprāmāṇyagrahasya parīkṣādhīnatve api sākṣiprāmāṇyagrahasya tadanapekṣatvānna parīkṣānavasthetyuktam । tatra kimanayā dvividhakalpanayā । sākṣivatpratyakṣādijñānasyāpi prāmāṇyagrahaḥ parīkṣānapekṣa evoktavidhayā svataḥ kinna syādityāśaṅkāṃ pariharati- neti ।
na jñānadṛṣṭimātreṇa prāmāṇyaṃ tasya dṛśyate । jñānasya dṛṣṭirjñānadṛṣṭiḥ । tasya jñānasya । etaduktaṃ bhavati ।
vṛttijñānānāṃ svaprakāśatvameva tāvadasat । pramāṇābhāvāt । jñānavyavahārasya sākṣivedyatvenaivopapatteḥ । idamahaṃ jānāmītyanubhavasya sākṣirūpatvāt ।
vimataṃ jñānaṃ na svaprakāśamanātmatvātkāryatvādanityatvānmanorūpatvātsukhādivadityādipramāṇavirodhācca । bhavatu vā jñānaṃ svaprakāśaṃ tathāpi svarūpamātra eva na tu svadharme prāmāṇye api । tathā hi । vedavākyaśravaṇe sati bāhyasya vākyārthajñānamutpadyate na vā ।
na dvitīyaḥ । satyāṃ sāmagṣāṃ kāryānudayānupapatteḥ । anyathā mīmāṃsakasyāpi tadanudayaprasaṅgāt । ādye api tatprakāśate na vā ।
neti pakṣe apasiddhāntaḥ । prathame tatprāmāṇyaṃ prakāśate na vā । nādyaḥ । tannirā sānupapatteḥ ।
tato jñānadṛṣṭimātreṇa na jñānaprāmāṇyaṃ dṛśyata iti dvitīya evāṅgīkāryaḥ । tathāca svaprakāśajñānenaiva prāmāṇyagraha iti kathaṃ syāt । apauruṣeyatvādiyuktibhiḥ prabodhito bāhyaḥ pratipadyate ca tatprāmāṇyamiti kathaṃ na parīkṣāpekṣatvam । anyathā vaidikajñānaprāmāṇye vipratipattireva na syāt jñānasvarūpavat ।
kiñcaivaṃvādino mate śuktirajatādivibhramo na syāt । idamanubhavasya rajatasmaraṇasya ca bhedāgraho hi vibhramaḥ । tatra prāmāṇyavadbhedasyānubhavatvasmaraṇatvayośca prakāśo avaśyambhāvīti kathaṃ vibhramāvakāśaḥ । nahi prāmāṇyasya bhedādeśca kaścidviśeṣo astīti ।
jñānaprāmāṇye sahaivānumeye ityapyasat । jñānasyā numeyatve pramāṇābhāvāt । tadvayavahārasyānyathaivopapatteḥ । āśutaravināśino jñānasya jānāmīti vartamānatayā pratibhā anupapatteśca ।
aparokṣāvabhāsavirodhācca । anumeyatve api jñānasya na jñānānumitimātreṇa prāmāṇyaṃ tasya dṛśyate । taddhi jñātatayā vyavahāreṇa kāryeṇa vānumātavyam । naca tāvatā prāmāṇyamanumātuṃ śakyate ।
vyabhicārāt । tato jñātatādimātreṇa pratīte jñāne bādhābhāvādinā prāmāṇyamanumeyam । anyathā bāhyānāmapi vaidikajñānaprāmāṇyānumānaprasakteḥ । prasaktamapyapodyata iti cet ।
tarhyapavādanirāsāya parīkṣāpekṣāvaśyambhāvinītyāgatam । idameva cāsmābhirabhidhāsyate, sarvathā parīkṣānapekṣeti tu na kṣamyate । etena sākṣivedyatāpakṣo api pratikṣiptaḥ । aupaniṣadajñānadṛṣṭimātreṇa bāhyaistatprāmāṇyasyādarśanāt ।
caturthapakṣastvatimandaḥ । anumānādijñānadṛṣṭimātreṇa tatprāmāṇyasya cārvākādibhiradṛṣṭatvāt । vibhāge mānābhāvācca । dharmijñānādiprāmāṇye vigānābhāvāditi ce nna ।
nirālambanādimatadarśanāt । upapattibādhitaṃ taditi cet । tarhi svīkṛtā'pyuṣmataiva parīkṣāpekṣetyalaṃ pallaveneti । evaṃ tarhi pratyakṣādivatsākṣiṇo api prāmāṇyaṃ parīkṣāpekṣagrahaṇamevāṅgīkriyatām ।
dvidhā kalpanasyānyāyyatvādityata āha- niyameneti । niyamena sukhādyeṣu prāmāṇyaṃ sākṣigocaram । dṛśyata iti vartate । sākṣī gocaro yasya tattathoktam ।
gocaratvaṃ cāśrayatayā vivakṣitam । sukhādiviṣaye yatsākṣigataṃ prāmāṇyaṃ tanniyamena dṛśyate । etaduktaṃ bhavati । yadi vṛttijñānānāmiva sākṣijñānasyāpi prāmāṇyaṃ taddarśanamātreṇa na dṛśyate tadādhikamapi kāraṇaṃ kalpayāmaḥ ।
nacaivam । sukhajñāne dṛṣṭe tatprāmāṇyājñānasaṃśayaviparyayāṇāṃ kadāpyadarśanād । kalpakasadbhāve dvidhā kalpanasyādūṣaṇatvāditi । kiñca sākṣiprāmāṇyasyāpi parīkṣāpekṣagrahaṇatve anavasthā ca syāt ।
nanu prāmāṇyagrahaṇamabhilaṣatā nānavasthāto bhettuṃ yuktam । parīkṣānavasthābhāve api grāhakānavasthāyā duṣpariharatvādityata āha- svaprāmāṇyamiti । svaprāmāṇyaṃ sadā sākṣī paśyatyeva suniścayāt । sākṣyeveti sambandhaḥ ।
sadā suniścayāditi । parīkṣānapekṣameveti yāvat । etaccānubhavānyathānupapattibhyāṃ kalpyate । nanvevaṃ sati vṛttijñānānāṃ parataḥprāmāṇyamuktaṃ syāt ।
jñānasvarūpasya sākṣivedyatvāt । prāmāṇyasya parīkṣāgamyatvāt । tathāca na vilakṣaṇatvāditi yatsvataḥ prāmāṇyamiṣyaṃ tattyaktaṃ syādityata āha- jñānasyeti । jñānasya grāhakeṇaiva sākṣiṇā mānatāmiteḥ ।
jñānasya grāhakeṇa sākṣiṇaiva jñānasya mānatāyā miteḥ kāraṇātsvataḥprāmāṇyamiṣyata eveti sambandhaḥ । bhavetsvataḥprāmāṇyatyāgo yadi jñānameva sākṣivedyaṃ na prāmāṇyamiti brūmaḥ । na caivam । jñānavattatprāmāṇyasyāpi sākṣivedyatvābhyupagamāditi ।
kimarthaṃ tarhi parīkṣāvaśyambhāvo abhyupagamyata ityata āha- doṣeti । doṣābhāve pramāṇatvaṃ । sākṣiṇā niścitatvamiti vakṣyamāṇamihāpi yojyam । iti prāmāṇyasyeti padadvayamadhyāhāryam ।
jñānaṃ gṛhṇansākṣī karaṇadoṣābhāve asya prāmāṇyamityeva prāmāṇyaṃ niścinoti । natu pramāṇamevedamiti । tataḥ kimityata āha- doṣābhāvasyeti । doṣābhāvasya sākṣiṇā ।
niścitatvaṃ kvaciccaiva svataḥ prāmāṇyamiṣyate । parīkṣayeti śeṣaḥ । co avadhāraṇe । kvacideva prayojanavaśājjijñāsāyāṃ jātāyāṃ parīkṣālābhe cetyarthaḥ ।
doṣābhāvaniścayārthā parīkṣā na tu prāmāṇyagrahaṇārthā । tatpunarjñānamiva sākṣivedyameva । ato na svataḥprāmāṇyaparityāga iti bhāvaḥ । syādetadyadīyaṃ prakriyā pramāṇavatī syānna ca tadastītyata āha- ata iti ।
ato na sarvamānānāṃ prāmāṇyaṃ niścitaṃ bhavet । sākṣiṇā niścitaṃ yatra tat prāmāṇyasvalakṣaṇam । ata eva hi sarveṣāṃ jñānānāṃ prāmāṇyaṃ prathamato na niścitaṃ bhavet । kinnāma yatra yadā parīkṣāsahakṛtena sākṣiṇā prāmāṇyaṃ niścitaṃ bhavati tattadaiva prāmāṇyaṃ svalakṣaṇaṃ prāmāṇyasvarūpamaprāmāṇyaviviktaṃ prāmāṇyaṃ siddhayati ।
idamuktaṃ bhavati । yadi sākṣī doṣābhāve pramāṇametaditi prathamaṃ sammugdhaṃ prāmāṇyaṃ gṛhītvā paścājjijñāsāyāṃ satyāṃ parīkṣayā pramāṇamevetyavadhārayatītyeṣā prakriyā nāṅgīkriyeta tadānabhyastaviṣayāṇāṃ śabdādinā jātānāṃ sarveṣāmapi jñānānāṃ prathamameva prāmāṇyamavadhāryeta । nacaitadasti । tena jānīmo astīyaṃ prakriyeti ।
uktamarthaṃ buddhayārohāya saṅkṣipyāha- nahīti । na hi kaścit sukhādyeṣu saṃśayaṃ kurute janaḥ । nacaivākhilamānāni niścinotyakhilo janaḥ । tasmādanubhavārūḍhaṃ kimarthamupalapyate ।
yasmātsukhādyeṣu kaścitsaṃśayaṃ na karoti yasmāccākhilāni vṛttijñānāni darśana eva pramāṇatayākhilo jano na niścinoti tasmātsākṣiprāmāṇyaṃ parīkṣānapekṣeṇa sākṣiṇaiva gṛhyate । vṛttijñānānāṃ tu tatsāpekṣeṇetyanubhavārūḍhaṃ prameyaṃ kimarthamapalapyate । nirnimittamapalapituṃ na śakyata iti । "na parīkṣānavasthā syāt'; ityuktamupasaṃharati- doṣābhāvādikaṃ ceti ।
doṣābhāvādikaṃ caiva sākṣī samyak prapaśyati । sākṣyeveti sambandhaḥ । svasya parīkṣāyāśca doṣābhāvaṃ prāmāṇyaṃ ca parīkṣānirapekṣaḥ sākṣyeva samyak prapaśyati । tasmānna kāpyanavastheti ।
"aparīkṣitameva'; ityādinoktamupasaṃharati- taditi । tat parīkṣitamānena na doṣo viṣṇavi kvacit । tattasmātparīkṣitameva mānam । tena ca bhagavati kvacidapi doṣo nāstīti siddham ।
tadvirodhādaparīkṣitaṃ doṣadarśanamapramāṇamevetyarthaḥ । evamaparīkṣitaṃ doṣadarśanaṃ parīkṣitena nirdeṣatādarśanena bādhitaṃ na bhagavato doṣitvaṃ sādhayituṃ śaktamityuktam । idānīṃ tādṛśasyāpi sādhakatve atiprasaṅgaṃ sūcayati- aparīkṣiteti । aparīkṣitadṛṣṭistu kasminnarthe na vidyate ।
śuktyādīnāṃ rajatatvādāvapi vidyata eva । tataśca tathā tadapi siddhayedaviśeṣāditi bhāvaḥ । tadevaṃ doṣadarśanaṃ parīkṣitapratyakṣavirodhādapramāṇamityabhihitam । niraniṣyo niravadya ityādyāgamavirodhācca ।
syādetat । prāk tattvamasyādyāgamasya pratyakṣaviruddhatvātpratītārthe na prāmāṇyamityuktam । tatkathaṃ tadviparītaṃ pratyakṣasyāgamavirodhenāprāmāṇyamidānīmucyata ityāśaṅkāṃ parihartumāha- taditi । tat pratyakṣaviruddhārthe nāgamasyāpi mānatā ।
upajīvyamakṣajaṃ yatra tadanyatra viparyayaḥ । yatra yadākṣajamāgamasyopajīvyaṃ tat tadā pratyakṣaviruddhārthe jātyā prabalasyāpyāgamasya mānatā nāsti । tasmādu pajīvyopajīvakabhāvādanyatra viparītopajīvyopajīvakabhāve bādhyabādhakabhāvasyāpi viparyayaḥ । yadā'gamaḥ pratyakṣasyopajīvyastadā'gamaviruddhārthe pratyakṣasya na mānatetyarthaḥ ।
tataḥ kimityata āha- laukika iti । laukike vyavahāre atra pratyakṣasyopajīvyatā । avatārādidaṣṭau syādāgamasyopajīvyatā । laukike pratyakṣasiddhajīvādiviṣaye brahmātmakatvādibodhanarūpe vyavahāre tattvamasyādyāgamena kriyamāṇe atra āgame āgamaṃ prati pratyakṣasyopajīvyatā ।
avatārāṇāṃ viśvādīnāṃ ca doṣadṛṣṭau pratyakṣādikaṃ pratyāgamasyopajīvyatā syāt । etaduktaṃ bhavati । prāk pratyakṣavirodhenāgamasyāprāmāṇyamabhidhāyedānīmāgamavirodhena pratyakṣasyāprāmāṇyābhidhānaṃ na viruddham । nahi nirviśeṣaṇayoḥ pratyakṣāgamayoḥ parasparaṃ bādhyabādhakabhāvo abhihitaḥ ।
kintūpajīvakatvena bādhyatvamupajīvyatvena bādhakatvam । tacca tatrānyathātrānyatheti kathaṃ virodha iti । anena doṣaviṣayapratyakṣavirodhādāgamasyaivāprāmāṇyaṃ kinna syāditi codyaṃ garbhasrāveṇaiva gatam । āgamasyojīvyatayā pratyakṣataḥ prābalyasyoktatvāt ।
kathaṃ pratyakṣaṃ pratyāgamasyopajīvyatvamityata āha- āgameneti । āgamena hi viṣṇutvaṃ jñātvā doṣo atra kalpyate । atra viṣṇau । vastutaḥ kalpanaivaiṣā na pramitiritibhāvena kalpyata ityuktam ।
viṣṇutvaṃ jñātavyaṃ bhavet । tadeva na jñātavyamityata āha- na cediti । na cet syāt doṣavānanyaḥ । yadi viṣṇutvaṃ rāmakṛṣṇādau na jñātaṃ tadā doṣagrāhiṇā pratyakṣeṇa viṣṇoranyo doṣavāniti gṛhītaṃ syāt ।
natu viṣṇurdeṣavāniti । nahi devadatte devadattatvājñāne devadatto ayamāgata ityākāraṃ jñānamutpattumarhatīti । tathāpi nāgamasyopajīvyatvam । yataḥ śrīvatsakaustubhādilakṣaṇena viṣṇutvamanumāya viṣṇurdeṣavāniti pratyakṣeṇa jñāsyata ityata āha- śāstreti ।
śāstrasiddhaṃ hi lakṣaṇam । śrīvatsādikaṃ lakṣaṇaṃ viṣṇutvena vyāptamityetacchāstreṇaiva siddham । yadyapyasminpakṣe sākṣādāgamo nopajīvyaḥ । tathāpyanumānamūlavyāptigrahaṇāya tadupajīvanamaparihāryameveti bhāvaḥ ।
nanu viṣṇutvājñāne viṣṇoranyo doṣavāniti jñānena kuto bhāvyam । viṣṇutvavattadanyatvasyāpyajñātatvāditi cet । evaṃ tarhyajñātaṃ prasajyata ityāha- kasyaciditi । kasyacid doṣavattvaṃ syāditimātre akṣajaṃ bhavet ।
itimātre etāvatyeva viṣaye । viṣṇurdeṣavāniti jñānā nutpādanaprasaṅga eva tātparyamiti bhāvaḥ । nanu yathā paṭo ayaṃ chinno dagdho malina iti parānupajīvinā pratyakṣeṇaiva gṛhyate । tathā'gamādikamanupajīvya pratyakṣeṇaiva viṣṇurdeṣavāniti jñāsyata ityata āha- neti ।
na viṣṇordeṣavattve hi pratyakṣaṃ vartate svataḥ । svataḥ parānupajīvanena । ayamabhisandhiḥ । paṭatvamavayavasanniveśavyaṅghayaṃ pratyakṣameveti yujyate tathā jñānam ।
viṣṇutvaṃ tu samastaguṇaparipūrṇatvanirdeṣatvajagajjanmādikāraṇatvalakṣaṇaṃ na pratyakṣam । ato na tathāvidhaṃ jñānamupapadyate । yathā pañcapalaparimito ayaṃ paṭo malina iti jñānamiti । ayaṃ samudāyārthaḥ ।
rāmakṛṣṇādidoṣagrāhiṇā pratyakṣeṇa tredhotpattavyam । viṣṇurayaṃ doṣavāniti vā viṣṇoranyo ayaṃ doṣavāniti vā kaścidayaṃ doṣavāniti vā । prakārāntarābhāvāt । tatra dvitīyatṛtīyayorna viṣṇordeṣavattve tadudbhāvayituṃ śakyam ।
viṣṇurdeṣavāniti tenānavagāhanāt । vastuvṛttyāsau viṣṇureveti cet । kiṃ tataḥ । nahi vastuvṛttisahitaṃ yatkiñcijjñānaṃ vivakṣitaviśe ṣaṃ sādhayati ।
atiprasaṅgāt । ādye viṣṇutvaṃ sarvathā jñātavyam । nacaitatpratyakṣavedyaṃ nāpyanumeyamityuktaṃ śāstrayonisūtre । tasmād"devakyāṃ devarūpiṇyāṃ viṣṇuḥ sarvaguhāśayaḥ ।
āvirāsīd'; ityāgamena vā'gamāvagatavyāptikānumānena vāvagantavyam । tataḥ sarvathā pratyakṣasyāgamopajīvyatvamaṅgīkāryam । sarvo apyāgamastāvadekameva vākyam । sa ca sarvarūpopetasya viṣṇornirdeṣatvaṃ pratipādayatīti tadvirodhādapramāṇameva doṣaviṣayaṃ pratyakṣamiti ।
itaśca tadapramāṇamiti darśayitumāha- keciditi । kecit paśyanti doṣānityatrāpi syānnacākṣajam । na kevalaṃ doṣeṣvityapiśabdaḥ । caśabdo anumānādisamuccayārthaḥ ।
pratyakṣaṃ bhagavadrūpāṇāṃ doṣitve pramāṇamiti vadanpraṣṭavyaḥ । kecittatkālavartinaḥ puruṣā bhagavadrūpeṣu doṣānpaśyantītyatrārthe asmākaṃ kiṃ pramāṇam । pratyakṣamanumānamāgamo veti । na tāvatpratyakṣam ।
parapuruṣavartini pratyakṣe pareṣāṃ pratyakṣāyogāt । dūre kālabhede । nāpyanumānaṃ liṅgābhāvāt । āgamo api vedaḥ purāṇādirvā ।
nādyaḥ । tasyādarśanāt । tasmāddvitīya evāṅgīkārya ityāha- paurāṇamiti । paurāṇaṃ vākyamevātra ।
atra bhagavadrūpadoṣagrāhipratyakṣasadbhāve । vaktavyamiti śeṣaḥ । tataḥ kimiti cet । tatpurāṇavākyaṃ taddoṣadarśanaṃ kiṃ pratyakṣalakṣaṇaṃ pramāṇatayā manyate, utāparīkṣitapramāṇāpramāṇābhāvapratītimātratayā, athāpramāṇatayā ।
ādye doṣamāha- taditi । tacchrutyaiva viruddhayate । bhagavadrūpeṣu doṣagrāhiṇīṃ pratītiṃ pramāṇatayā pratipādayatpurāṇavākyaṃ doṣasadbhāvaṃ manyata eva । na hi sambhavati tadgrāhiṇaḥ prāmāṇyamaṅgīkaroti nāṅgīkaroti ca taditi ।
doṣasadbhāvaṃ manyamānaṃ ca tatprāgudāhṛtayā śrutyaiva viruddhayata iti । purāṇavākyasya śrutiviruddhatve ko doṣa ityata āha- purāṇasyeti । purāṇasyopajīvyaśca veda । pauruṣeyeṇa khalu vākyena samūlena bhāvyam ।
yataḥ kenacitkāraṇena kañcidarthaṃ buddhisthīkṛtya vākyaṃ prayuñjmahe । anyathotpatterevāsambhavaḥ । purāṇavākyasya ca veda eva mūlaṃ kuta ityata āha- naceti । eva nacāparaḥ ।
aparaḥ pauruṣeyo granthaḥ । caśabdaḥ pratyakṣā disamuccayārthaḥ । pauruṣeyastāvadāgamo na purāṇasya mūlam । tasyāpi mūlā pekṣāyāmandhaparamparāpātāt ।
na pratyakṣānumāne । tadarthasya tadagocaratvāt । nāpyutprekṣā । pratārakavākyavadaprāmāṇyaprasaṅgāt ।
ataḥ pariśeṣādveda eva purāṇasyopajīvya iti siddham । tataḥ kimityata āha- tadvirodha iti । tadvirodhe kathaṃ mānaṃ tat tatra ca bhaviṣyati । upajīvyavedavirodhe ।
tat purāṇavākyam । tatra bhagavataḥ sadoṣatve । upajīvyaviruddhasyopajīvakasyāprāmāṇyāvaśyambhāvāditi cārthaḥ । nanvīśvarapraṇītānāṃ purāṇānāṃ tadīyaṃ nijaṃ jñānameva mūlaṃ na vedaḥ ।
anīśvarapraṇītānāmapi yogipratyakṣameva । ato vedavirodhe api ko doṣaḥ । ucyate । vedastāvatpramāṇameveti niṣyaṅkitam ।
naca pramāṇayorvirodho asti । vastuvikalpaprasaṅgāt । tato vedavirodhe nijajñānādimūlatvamevāpanīyate । tathāpi veda eva purāṇasyopajīvya iti katham ।
amīśvarapraṇītapurāṇābhiprāyeṇeti na doṣaḥ । anīśvarā hi svayaṃpratibhāte apyarthe āśvāsārthaṃ vedamupajīvanti । yathoktam"yatsvayaṃpratibhātasya saṃśayārtaṃ gurorvacaḥ'; iti । yadveśvarapraṇītapurāṇānāmapi prāmāṇyāvadhāraṇāya vedasaṃvādo apekṣitaḥ ।
anyathotprekṣāmūlatvaśaṅkanāt । tadabhiprāyeṇa"purāṇasyopajīvyaśca veda eva'; ityuktam । dvitīyaṃ nirākaroti- aparīkṣiteti । aparīkṣitadṛṣṭiśca kathamevākṣajaṃ bhavet ।
akṣajaṃ kathameva bhavediti pratyakṣaṃ pramāṇatayābhilaṣitārthe nodbhāvayituṃ śakyate । nahi pramāṇatvenānavadhāritaṃ pramāṇatvenodbhāvayanparīkṣakaḥ syāditi bhāvaḥ । vipakṣe bādhakamāha- yadyevamiti । yadyevaṃ devadattādibhramaḥ kiṃ nākṣajaṃ bhavet ।
pramāṇatvenāparīkṣitamapi yadi pratyakṣatayodbhāvyata ityarthaḥ । devadattādibhrama iti । yajñadattaśuktyādau devadattarajatādibhrama ityarthaḥ । bādhitatvāttannākṣajaṃ pramāṇamiti cet ।
tatkiṃ bādhābhāvamātraṃ vastuvyavasthāhetuḥ । tathātve niścāyakapramāṇavaiyarthyāpatteḥ । asti ca prakṛte vedabādha iti । upajīvyavedavirodhādupajīvakayoḥ pratyakṣapurāṇavākyayoraprāmāṇyamityuktam ।
tadasat । upajīvakamupajīvyavirodhena bādhyata iti niyamābhāvāt । dṛśyate hyupajīvyasyāpīdaṃ rajatamiti jñānasyopajīvakena nedaṃ rajatamiti jñānena bādha iti cet । kathamatropajīvyopajīvakabhāva iti vaktavyam ।
aprāptasya pratiṣedhāyogātprāptirūpamidaṃ rajatamiti jñānamādyamupajīvyaṃ, pratiṣedhātmakaṃ tu nedaṃ rajatamiti jñānamupajīvakamiti vā, asiddhe dharmiṇi pratiṣedhāsambhavāddharmijñānamādyamupajīvyaṃ dvitīyaṃ tūpajīvakamiti vā । ādye samādhimāha- yāvacchaktīti । yāvacchakti parīkṣāyāmupajīvyasya bādhane । doṣo nāśodhite doṣa upajīvyatvamasvalam ।
parīkṣāyāṃ satyāṃ pramāṇatayā pratītasyeti śeṣaḥ । bādhane upajīvakena kuta iti śeṣaḥ । doṣo asmadabhimata niyamabhaṅgaḥ syāt । upajīvye aśodhite parīkṣayāpramāṇādavivikte upajīvakena bādhite na doṣaḥ ।
upajīvyatvamastvalamiti । prakṛtodāharaṇe prathamapupajīvyopajīvakabhāvamabhyupaiti । upajīvyatvamityupalakṣaṇam । upajīvakatvaṃ cetyapi draṣṭavyam ।
pūrvottarajñānayoriti śeṣaḥ । alaṃśabdo avadhāraṇe । idamuktaṃ bhavati । astyevedaṃ rajataṃ nedaṃ rajatamiti jñānayorupajīvyopajīvakabhāva upajīvyasyopajīvakena bādhaśca ।
tathāpyupajīvyavirodhenopajīvakaṃ bādhyata iti niyamabhaṅgo nāsti । ayaṃ khalvasya niyamasyārthaḥ । parīkṣayā śodhitamupajīvyaṃ virodhyupajīvakaṃ bādhate svayaṃ tena na bādhyata iti । natu yathāśrutaḥ ।
asya tu tadā bhaṅgaḥ syāt । yadi parīkṣitamupajīvyaṃ virodhinopajīvakena bādhyaṃ kvacidupalabhemahi । nacaivam । idaṃ rajatamiti jñānaṃ tu na śodhitam ।
tatastasminnupajīvakena bādhite na niyamabhaṅgaḥ । nahi nirviśeṣaṇasya vyabhicāre viśiṣyaṃ vyabhicaratyatiprasaṅgāt । naca vācyaṃ viśiṣyasya prayojakatākalpanaṃ nirmūlamiti । ubhayathā bādhyabādhakabhāvadarśanāt ।
viśeṣaṇānapekṣāyāmavyavasthāpātāt । nanu parīkṣāyāmaṅgīkṛtāyāṃ tayaivālam । parīkṣitenāparīkṣitaṃ bādhyata ityetāvataḥ kvacidvayabhicārābhāvātkimupajīvyopajīvakabhāvena । ucyate ।
bhavedevaṃ yadyātyantikīṃ parīkṣāmatrāṅgīkurmaḥ । nacaivam । kintu yāvacchaktiparīkṣāmeva । naca tāvanmātrasya bādhakatvaniyamo asti ।
yāvacchaktiparīkṣitasyāpi bādhadarśanāt । ato yuktaṃ viśiṣyasyopādānam । ātyantikaparīkṣaiva bādhakatvopayoginī bhavatu kimupajīvyatvenetyapi na vācyam । tasyāpi sāṃvyāvahārikatvāt ।
yathoktam । "sannipātalakṣaṇo vidhiranimittaṃ tadvighātasya'; iti । prakṛte tu vedaḥ parīkṣita upajīvyaśceti । dvitīye parihāramāha- bhrame apīti ।
bhrame apyabhramabhāgo asti । hīti vakṣyamāṇamatrāpi sambaddhayate । yadyapyekamevedaṃ rajatamiti jñānaṃ tathāpi viṣayopādhivaśād vibhāgam । tatra prakāre bhramatve api svarūpe abhramatvameva ।
tatra kadāpi bādhābhāvāt । tathānyepyāhuḥ । sarvaṃ jñānaṃ dharmiṇi pramāṇaṃ prakāre tu viparyaya iti । bhāgābhyupagamādeva na virodhacodanāvakāśaḥ ।
tataḥ kimityata āha- tanmātramiti । tanmātramupajīvya hi । bādhakajñānavṛttiḥ syān । abhramabhāgamātram ।
tenaiva dharmiṇaḥ siddheḥ । rajatākārasya niṣedhyatvena dharmitvābhāvāditi hiśabdārthaḥ । etaduktaṃ bhavati । asminpakṣe yadupajīvyaṃ na tadupajīvakena bādhyate yacca bādhyate na tadupajīvyamityato nedamasmadīyaniyamabhaṅgasyodāharaṇamiti ।
atrāntare māyāvādinaścodayanti । yaduktamupajīvyavirodhādadvaitaśrutīnāmaprāmāṇyamiti । tadasat । tatrāpyasya samādhānasya suvacatvāt ।
tathāhi । yaḥ sarvajña ityādīnāṃ tattvamasyādīnāṃ ca kathamupajīvyopajīvakabhāva iti vaktavyam । siddhaṃ na nivartakatvādityādivacanāt । tattvamasyādivākayamaikyavirodhināṃ sāvarjñādīnāṃ duḥkhādīnāṃ ca pratiṣedhakamaṅgīkṛtam ।
naca prāptiṃ vinā pratiṣedho astīti prāptirūpaṃ yaḥ sarvajña ityādikamupajīvyam, tattvamasyādikaṃ tūpajīvakamiti vā, asiddhe dhamirṇi pratiṣedhānupapatterdharmipratipādakamādyamupajīvyamupajīvakaṃ cottaramiti vā । ādye rajatajñānasyevāparīkṣitatvādupajīvyasyāpi prathamasyottareṇa bādhe na kāpyanupapattiḥ । dvitīye śuktisvarūpamātramiva brahmasvarūpamātramupajīvyaṃ na sārvajñādiviśiṣyam । tathāca yadupajīvyaṃ na taduttareṇa bādhyate ।
yadbādhyate sārvajñādikaṃ na tadupajīvyamiti na kaścidvirodha iti । atra parihāradvayamapi pratiṣedhati- nacaivamiti । nacaivaṃ । prasiddhayorbhrāntibādhayorivātra samādhānaṃ na vaktuṃ śakyate ।
vaiṣamyāditi bhāvaḥ । tatkathamityataḥ prathamapakṣe tāvadvaiṣamyaṃ darśayati- suparīkṣita iti । suparīkṣite । prathamapramāṇe suparīkṣite sati na caivamiti sambandhaḥ ।
etaduktaṃ bhavati । idaṃ rajatamiti jñānamupajīvyamapyaparīkṣitatvādupajīvakena nedaṃ rajatamati jñānena bādhyate । upajīvyopajīvakanyāyasya yāvacchaktiparīkṣāviṣayatvāti hyasmābhirabhihitam । asmannyāyena ca pareṇa pratyavasthāyate ।
naca tadyuktam । yaḥ sarvajña ityādīnāmahaṃ duḥkhītyādīnāṃ ca suparīkṣitatvāt । upapāditaṃ khalu yaḥ sarvajña ityādiśrutīnāṃ tattvāvedakatvaṃ sākṣiṇaśca niyamenāvyabhicāritvamiti । dvitīyapakṣe vaiṣamyaṃ darśayati- sarvamiti ।
sarvaṃ tadupajīvyaiva pramāṇaṃ vartate yataḥ । yataḥ kāraṇāttatsarvaṃ sārvajñādikamupajīvyaiva tattvamasītyādikaṃ pramāṇaṃ pravartate ato na caivamiti sambandhaḥ । idamuktaṃ bhavati । yathā nedaṃ rajatamiti jñānaṃ purovartinaḥ svarūpamātraṃ dharmīkṛtya pravartate na tu rajatatvaviśiṣyaṃ na tathā tattvamasyādivākyaṃ pravartitumarhati ।
kintu sarvajñatvādiviśiṣyaṃ brahmasvarūpaṃ duḥkhādiviśiṣyaṃ jīvasvarūpaṃ ca dharmīkṛtyaiva । tathāca dharmigrāhakavirodho aparihārya iti । atra sarvamiti sarvajñatvādyanyatamasyopalakṣaṇam । nanu tattvamasyādivākyamapi yadi svarūpamātramupajīvya pravarteta tadā kīdṛśo doṣa ityata āha- kathamiti ।
kathaṃ brahmeti tajjñeyaṃ sarvajñatvādilakṣaṇam । vihāya yasmātkasmāccit svarūpasyaiva ced yadi । upajīvyatvam । vākyadvayametat ।
tatraikasyārthaḥ । dharmānvihāya svarūpasyaivopajīvyatvaṃ cettarhi tatkathaṃ jñeyaṃ yattattvamasīti bodhyate । etaduktaṃ bhavati । śabdenānūdya hi svarūpaṃ tattvamasīti vaktavyam ।
naca nirdharmasya pratipādakaḥ śabdo asti । ataḥ svarūpamātrasya buddhāvanārohādbodhanamevānupapannamiti । na brūmaḥ svarūpamātrasyopajīvyatvam । kintu bhedakānsarvajñatvādidharmānvihāya tattvādinā viśiṣyasya ।
tathāca na kaściddoṣa ityataḥ śiṣyaṃ vākyam । yadi tattvādidharmopetasyopajīvyatvaṃ tarhi sarvajñatvādikaṃ vihāya yasmātkasmāccittattvādestadbrahmeti kathaṃ jñeyam । yadyapyasminpakṣe noktadoṣastathāpi bodhyasya brahmāsmīti jñānamanupapannameva । sarvajñatvāderbrahmalakṣaṇatvena tadanupādāne brahmaṇo buddhāvanārohāt ।
tattvāderghaṭādisādhāraṇatvāditi bhāvaḥ । sarvajñatvādiparityāgenopajīvane bādhakamabhidhāya viparyaye paryavasānamāha- etasmāditi । etasmād vyāvṛttaṃ yāvatā bhavet । tāvataivopajīvyatvaṃ ।
aparathā jñānāsambhavāt । yāvatā dharmeṇa । tāvatopetasyaiva । nanu nedaṃ rajatamiti jñānaṃ yathā svarūpamātramupajīvya pravṛttam ।
tathedamapi pravartsyati ko doṣa ityata āha- svarūpasyaiveti । svarapasyaiva na kvacit । upajīvyatvamiti vartate । uktānupapattereva dṛṣṭānto api na samasta ityarthaḥ ।
nanu yatsarvajñaṃ tattvamasīti na bodhanīyam । kintu tattvamasītyeva । na coktadoṣaḥ । tacchabdo brahma vadati ।
yogyānvitābhidhāyinaścaśabdāḥ । lakṣaṇaṃ ca brahmaṇānvetuṃ yogyam । tataśca tacchabdenaiva vyāvṛttasya pratīterityāśayavānāśaṅkate- sarveti । sarvalakṣaṇayuktaṃ tu svarūpaṃ yadi bhaṇyate ।
caśabdo avadhāraṇe । bhaṇyate tacchabdena iti yadi bhaṇyate ityāvṛttyā yojyam । sampratipattimuttaramāha- astviti । astu ।
yatpareṇoktaṃ tadastvityarthaḥ । prativādyuktārthāṅgīkāre pratijñāhāniḥ kathaṃ na bhavedityata āha- na iti । no naiva hāniḥ syāt । anabhimataprameyāṅgīkāre hi pratijñāhāniḥ syāt ।
anena cāṅgīkṛtena no asmākaṃ naiva hāniḥ syāt । parasya dharmigrāhivirodho hyasmābhirucyate । tatparihārāya pareṇa cedamuditam । nacānena tatparihāram ।
pratyuta dṛḍhīkṛtamiti bhāvaḥ । kiṃ prakṛtaprameyāvirodhitvamātreṇedamaṅgīkriyate uta tathābhūtatveneti jijñāsāyāmāha- svapakṣaśceti । svapakṣaścāyamañjasā । añjaseti nābhyupagamamātreṇetyarthaḥ ।
tadupapādayati- yasmāditi । yasmādanvita evārthaḥ śabdānāmapi sarvaśaḥ । sarvaśo apīti sambandhaḥ । ityetatsūtrasāmarthyena prāgupapāditamiti śeṣaḥ ।
kiñcāsminnapi pakṣe brahmaṇo buddhāvanārohastadavastha eva । yatastadādiśabdāḥ sāmānyata eva yogyānvitaṃ bruvate । sarvajñādiśabdā eva viśeṣataḥ । tathānubhavāt ।
naca sāmānyato anvitābhidhāyinā vyāvṛttapratītirityāśayavānāha- viśeṣeti । viśeṣasāmanyatayā svarūpamakhilaṃ bhavet । akhilaṃ yogyānvitaṃ svarūpaṃ viśeṣasāmānyatayā śabdabodhyaṃ bhavet । anvitābhidhānamātramaṅgīkriyata eva ।
taccaikasya padasya sāmānyata eva na viśeṣata iti na buddhau brahmārohaḥ । yadi ca viśeṣastadā dharmigrāhivirodhastadavastha eveti samudāyārthaḥ । kecinmāyāvādino anvitābhidhānamaṅgīkurvate vijñānaghanādaya sati nāprāptaśaṅkeyam । vyāvartakadharmairvyāvṛttasyaivopajīvyatvamiti yaduktaṃ tannāsti ।
bādhakajñāneṣu tadabhāvāt । naca tatrāpi vyāvṛttasyaivopajīvyatvaṃ na svarūpamātrasyetyuktamiti vācyam । pūrvasminbhramajñāne vyāvṛttatva syaivāsiddhatvāt । siddhau ca bhramatvānupapatteḥ ।
"tanmātramupajīvya hi'; ityuktavirodhāccetyata āha- purovartitveti । purovartitvapūrvāṇi devadattādikabhrame । vyāvartayanti tadrūpaṃ caitramātrad vinaiva hi । devadattādau yaścaitrādibhramastatra purovartitvapūrvāṇi viśeṣaṇāni devadattādisvarūpaṃ devadattāderaviditatvāccaitramātrādvinaivāpurovartyādibhyo vyāvartayanti yasmāttasmādbādhakajñānaṃ vyāvṛttamevopajīvatīti niyamo nānupapannaḥ ।
nāpi bhramānupapattiḥ । āropyavyāvṛtteranaṅgīkaraṇāt । tanmātraśabdena cāropyamātravyāvartanānnoktavirodho apīti bhāvaḥ । nanvanena nātyantavyāvṛttiru payoginī ।
kintu vyāvṛttimātramityuktaṃ bhavati । tatprakṛte apyasti । tattvādinā brahmaṇo api vyāvṛttatvenopajīvyatvasambhavāditi cenna । tāvanmātreṇa bodhyasyāpi brahmāsmīti jñānānupapatteruktatvāt ।
doṣāntaraṃ cāha- brahmaṇa iti । brahmaṇo nirviśeṣatvād vyāvartayati kiṃ punaḥ । brahmaṇaḥ punariti sambandhaḥ । kiṃ kartṛ, brahma vyāvartayati, na kimapi ।
tattvādīnāmaṅgīkāre api doṣamāha- yasmāditi । yasmātkasmāccidapyarthāt tāvaccet siddhasādhanam । tattvādi viśeṣaṇena yasmātkasmādapyarthāttattvādirahitam । tāvadvayāvṛttaṃ cedupajīvyatvamastīti bodhyate ।
tadedaṃ vākyaṃ siddhasādhanaṃ jñātasyaiva jñāpakaṃ syāt । bodhyenāsyārthasya prāgeva viditatvāt । tathā cāśāstraṃ syāt । mā bhūttattvādinā vyāvṛttaṃ brahmopajīvyam ।
vijñānamānandaṃ brahmetyādiśrutyā brahmalakṣaṇatvenoktena cinmātratvādinā tu bhaviṣyatītyata āha- cinmātratvaṃ ceti । cinmātratvaṃ ca naiveṣyamaviśeṣatvavādinaḥ । mātraśabdena citaḥ sarvaviṣayatvādikaṃ vyāvartayati । ānandatvāderapyupalakṣaṇametat ।
brahmaṇa iti śeṣaḥ । cinmātratvādikaṃ na brahmaṇo bhinnam ato nirviśeṣatvāvirodhāttadaṅgīkriyata ityata āha- tāvanmātramiti । tāvanmātraṃ yadīṣyaṃ syāt sarvajñatvaṃ kuto na tat । tattarhi tasyāpi śrutatvādabhinnatvācceti bhāvaḥ ।
abhede kathaṃ lakṣaṇatvamiti cet । samaṃ vijñānādāvapi । uktaśca lakṣyalakṣaṇaprakāro lakṣaṇasūtra iti । śrutatvasāmye api cinmātratvādikameva dharmiṇi niveśyate ।
aviruddhatvāt । na sarvajñatvādikaṃ viruddhatvāt । yathā nedaṃ rajatamiti jñāne aviruddhapurovartitvādyupetasya dharmitvaṃ na viruddharajatatvādyupetasyetyata āha- cinmātreti । cinmātrābhedasādhye api ।
cinmātreṇābhedaścinmātrābhedaḥ saḥ sādhyaḥ pratipādyo yasya tattathoktam । tattvamasyādivākye cinmātrābhedasādhye aṅgīkṛte api tadvākyaṃ siddhasādhanaṃ bhavedityanvayaḥ । tatkathamityata āha- siddhamiti । siddhaṃ tat prativādinaḥ ।
taccidaikyaṃ prativādino bodhyasya yata iti śeṣaḥ । kathaṃ siddhamityata āha- sveti । svābhedāṅgīkṛtereva । svasya svenābhedāṅgīkṛteḥ ।
evaśabdasya siddhamiti pūrveṇa sambandhaḥ । svābhedāṅgīkṛtau cidabhedaḥ kathaṃ siddha ityata āha- cittvamiti । cittvaṃ svasyāpi yanmatam । svasya bodhyasya yadyasmānmataṃ sammatam ।
etaduktaṃ bhavati । virodhabhayātsarvajñatvādiviśiṣyaṃ na dharmīkriyate iti vadatā cidānandarūpamapi na dharmīkartavyam । jñātajñāpanaprasaṅgāt । virodha iva jñātajñāpanasyāpyaśāstratāhetutve viśeṣābhāvāt ।
cinmātraṃ tvadatiriktaṃ nāstīti vākyārtha iti cenna । apratibhāsanāt । gatyantarābhāvāditthaṃ kalpyata iti cet । sūtrakṛtaivārthāntarasyoktatvāt ।
na virodhabhayādvayaṃ sārvajñādikaṃ dharmiṇi na niveśayāmaḥ । kintu sarvajñatvādikaṃ na brahmaṇo bhinnam । neha nānetyādiśrutivirodhāt । nāpi svarūpam ।
tasya viyadādisarvasāpekṣatvāt । sarvasya ca mithyātvāt । nahi tathābhūtasya satyasvarūpatā sambhavati । cidānandādestu brahmasvarūpatve na kvāpyanupapattirityāśayavānāśaṅkate- sarveti ।
sarvāpekṣatayā sarvajñatvamityeva tannahi । iti cec । sarvajñatvaṃ vartata iti śeṣaḥ । itiśabdo hetau ।
evaśabdasya tadevetyanena sambandhaḥ । nahi mithyetyarthaḥ । pariharati- cetanatvaṃ ceti । cetanatvaṃ ca ।
yatparasāpekṣaṃ tanna sadityaṅgīkāre brahmaṇaścetanatvaṃ ca na syādityarthaḥ । kuta ityato yupratyayasyānekārthatvātkartṛvācitāṃ tāvadupādāya vyācaṣṭe- jñatvamiti । jñatvaṃ । cetanatvaṃ nāma tāvajjñatvamityarthaḥ ।
tataḥ kimityata āha- neti । na jñeyavarjitam । jñatvamiti vartate । kintu jñeyasāpekṣameva ।
jñānakriyāṃ prati kartṛtvaṃ khalu jñatvam । sakarmakakriyāvacanaśca jānātiḥ । ataḥ karmāpekṣakriyākartṛtvamapi sāpekṣameva । tathāpi kutaścetanatvaṃ na syāditi cet ।
jñasya brahmaṇo jñeyaṃ svayameva vā syātparaṃ vā । nādya ityāha- sveti । svajñeyatvaṃ ca naivāsau manyate saviśeṣataḥ । castvarthaḥ ।
asau māyāvādī । kuto na manyata ityata āha- saviśeṣata iti । saviśeṣatvaprasaṅgāt । pratyak parāgbhāvalakṣaṇo hi kartṛkarmabhāvo naikatraikasya yujyate ।
yadi ca syāttadā bhedapratinidhinā viśeṣeṇa ghaṭanīyaḥ । ato brahmaṇo jñatvajñeyatvayoraṅgīkāre viśeṣo aṅgīkartavyaḥ syāt । nivirśeṣaṃ ca brahmāṅgīkṛtamiti svajñeyatvaṃ na manyate । tataśca parameva jñeyaṃ vaktavyam ।
tacca mithyābhūtamiti kathaṃ tadapekṣaṃ cetanatvaṃ satsyāditi । evaṃ jñatvasya jñānasāpekṣatvamapi vaktavyam । kiñcaivaṃ vadatā svarūpamātramupajīvyamityapi vaktuṃ na śakyate । tasyāpi svaśabdena parāpekṣatāpratīterityāha- svaśabdo apīti ।
svaśabdo api parāpekṣas । parepekṣaḥ parāpekṣasyārthasya pratipādakaḥ । kathamityata āha- tasmāditi । tasmād vyāvṛttireva hi ।
svaśabdārtha iti proktaḥ । parasmāt । hiśabdo hetau । arthaḥ pravṛttinimittam ।
iti proktaḥ śabdaśaktijñaiḥ । svaṃ ca tadrūpaṃ ceti hi svarūpam । rūpaśabdaśca svaparasādhāraṇaḥ । tena svasminprāpte apyucyamānaḥ svaśabdaḥ parisaṅkhayānyāyena paravyāvṛttimeva pratipādayatīti jñāyate ।
satyametadevaṃ vyākhyāne । nacaivamityata āha- svarūpamiti । svarūpaṃ nāma kiṃ na cet । na svarūpābhidhāyi syād vaiyarthyaṃ svaravasya yat ।
rūpaśabdena pūrṇatvāt tacca sāmānyatāvacaḥ । asmadabhipretaṃ vyākhyānaṃ na cedaṅgīkriyate tadā svarūpaṃ nāma kiṃ, na kimapi । svarūpaśabdo nirarthakaḥ syādityarthaḥ । rūpaśabdasamānārthaḥ svarūpaśabda ityataḥ kathametaditi cedatra vaktavyam ।
svaṃ ca tadrūpaṃ ceti vyutpattimaṅgīkṛtyaivamucyate । utākhaṇḍa evāyaṃ śabda ityupetya । ādye doṣamāha- vaiyathyarmiti । yasmādasminpakṣe svaśabdasya vaiyarthyaṃ tasmātsvarūpaṃ nāma kimita sambandhaḥ ।
kuto vaiyarthyamityata āha- rūpeti । svarūpaśabde yo rūpaśabdastenaiva rūpaśabdārthābhidhānasya pūrṇatvāt । nahi rūpaśabdo rūpaśabdārthaṃ nābhidhava iti sambhavati । anyathotpalanīlotpalaśabdāvapyekārthau syātām ।
dvitīyaṃ nirākaroti- tacceti । tat rūpapadam । co yasmādityarthe । sāmānyatāvacaḥ sāmānyākārasya vācakam ।
cāturvarṇyāditvātsvārthe ṣyañpratyayaḥ । etaduktaṃ bhavati । pratītipramāṇaka eva śabdārthaniścaya iti hi śābdāḥ । tatra rūpaśabdaḥ sāmānyākārasyābhidhāyakaḥ ।
sarveṣāṃ tatastatpratyayāt । svarūpaśabdaścāsādhāraṇākārasya । tasmāttatpratīteḥ । tasmānna tayorekārthatvamiti ।
yaduktaṃ cetanatvaṃ brahmaṇo na syāditi tadiṣyāpādanam । na hi vayaṃ brahmaṇaścetanatvamaṅgīkurmaḥ । kriyāveśalakṣaṇasya kartṛtvasya nirvikalpake abhāvāt । kintu caitanyameva brahma ।
tadarthā eva cetanatvavādā vyākhyātavyā ityataścaitanyamapi na pareṇa śakyāṅgīkāramiti bhāvena tadvayākhyāti- cetanasyeti । cetanasya svabhāvo hi caitanyamiti gīyate । bhāvaḥ śabdapravṛttinimittam । tasyātrānāgantukatvaṃ jñāpayituṃ svaśabdaḥ ।
iti hi gīyata ityanena guṇavacanabrāhmaṇādibhyaḥ karmaṇi ceti smṛtiṃ sūcayati । cetanaśabdapravṛttinimittaṃ ca jñānam । citī saṃjñāna iti pāṭhāt । tataśca jñānaṃ brahmetyuktaṃ bhavati ।
tataḥ kimityata āha- tasmāditi । tasmād viśeṣabāhulyaṃ caitanyasya viśeṣataḥ । yasmāccaitanyaṃ nāma jñānaṃ tasmāccaitanyasya brahmaṇo, viśeṣato atiśayena, viśeṣabāhulyaṃ prasajyate । jñānaṃ hi jñeyajñātṛkaraṇasāpekṣaṃ bhavati ।
jñānatvādidharmāścānivāryāḥ । naca saviśeṣaṃ brahma pareṇāṅgīkriyate । jñeyādikaṃ ca na svayam । virodhāt ।
parantu mithyeti tatsāpekṣaṃ jñānaṃ kathaṃ satsyāt । brahmaṇo jñānatve jñeyādyupetatā kuta iti cet । jñānatvāt । prasiddhajñānavat ।
naca jñānatvamasiddhamiti yuktam । aṅgīkāravirodhāt । vyāptimupapādayati- neti । na jñeyajñātṛhīnaṃ hi jñānaṃ nāma kvacid bhavet ।
yaduktaṃ prāgbrahmaṇaścetanatve jñeyajñānopetatvena bhāvyamiti, tatrāpi jñatvātsammatavaditi niyāmakamabhipretam । prasaṅgāttasyāpi vyāptimupapādayati- jñeyeti । jñeyajñānavihīnaśca jña ityatra ca na pramā । ādyaścaśabdo jñeyādirāhityajñatvayoḥ samuccaye ।
dvitīyastu vyabhicāradvayasamuccaye । nanu prasiddhasya jñānasya jñeyādyupetatve apīdaṃ brahmasvarūpaṃ jñānaṃ tadrahitaṃ bhavatu kiṃ bādhakamityata āha- jñātṛjñeyeti । jñātṛjñeyavihīnaṃ ca jñānaṃ ced bhoktṛbhojyataḥ । hīnaṃ bhojanameva syāt tāḍanaṃ kartṛtāḍyataḥ ।
hīnameveti sambandhaḥ । kartṛ tāḍyata iti tāḍayitṛtāḍyābhyāṃ hīnaṃ syādityarthaḥ । dhātvartho api jñānaṃ yadi kartṛrahitaṃ syāt । ākāṅkṣāvaśātsakarmakatayā pratīyamānamapi ca yadi niṣkarmakaṃ syāttadokto bahutaro atiprasaṅgaḥ, viśeṣābhāvāditi ।
jñaviṣaye apyevaṃ bhojyabhojanavihīno bhoktāpi syādityādiratiprasaṅgo vācyaḥ । nahi sakarmakakriyāyāḥ kartā kriyādirahito yukta iti । jñātā jñeyamiti ca kārakābhidhānametat । kārakamutpādakamiti ca paryāyāvetau ।
kāryameva cotpādakamapekṣate । akāryaṃ ca brahmākhyaṃ jñānamiti na tasya kartrādyapekṣetyāśayavān śaṅkate- nityatvāditi । nityatvāt tādṛśaṃ ca syāditi cen । nityatvamakāryatvasyopalakṣaṇam ।
anityasya bhojanāderbhoktrādyapekṣāyāmapīdaṃ nityatvāttādṛśaṃ jñātrādirahitaṃ ca syādityanena vyāpakaviruddhopalabdhyā vyāpyaviparyayaḥ śaṅkitaḥ । notpādakameva kārakam । tathā satyasti gaganamityādau gaganādīnāmakārakatvaprasaṅgāt । kintu dhātvarthāśrayaḥ kartā, tadviṣayaḥ karmetyādi ।
ākāṅkṣānākāṅkṣe eva ca tadanvitatvānanvitatvayoḥ prayojake । natu kāryatvākāryatve । ata eva kaściddhātvarthaḥ karmādyanvitaḥ kaścinneti yujyata ityāśayavānākāṅkṣāmaprayojakīkṛtya kāryatvādyeva prayojakīkurvāṇasyātiprasaṅgamāha- nityeti । nityavāgapi ।
vācyavaktṛvihīnā syān । akāryasya kārakānanvitatve akāryā vedavāk vācyavaktṛvihīnā syāt । kāryasya ca kārakānvitatve karmādyanvitatāniyamo api syādityaperarthaḥ । viparyaye paryavasānamāha- nahīti ।
nahi sā caiva tādṛśī । sā tādṛśī naiva hīti sambandhaḥ । dvitīyaprasaṅgasya viparyayaparyavasānaṃ caśabdenāha । kathaṃ na sā tādṛśītyata āha- draṣṭāra iti ।
draṣṭāro vedavāco hi santi vācyāni cāñjasā । vaktāra iti vaktavye draṣṭāra ityuktamapauruṣeyatvāvighātārtham । añjaseti vācyasadbhāve na kācidanupapattirityuktam । nanu santi sthitisamaye vedavāco vasiṣṭhādayo draṣṭāra indrādayaśca vācyāḥ ।
natu mahāpralaya ityata āha- nitya iti । nityo draṣṭā ca vācyaśca bhagavāneva ca svayam । na hi vaktṛvihīnā ca vācyahīnāpi vāk kvacit । dvau caśabdāvanyonyasamuccaye ।
tṛtīyo yasmādityarthe vedavāca iti vartate । hiśabdaḥ tasmādityarthe । vāk vedavāk । kvacit pralaye api ।
yathā vedavāgvācyādyupetāpi kvacittadrahitā tathā brahma rūpaṃ jñānaṃ vyavahāre jñeyādyanvitamapi paramārthatastadrahitaṃ bhaviṣyatīti pratyāśāṃ vārayitumidaṃ vacanam । yasmādevaṃ kāryatvādikamaprayojakaṃ kintvākāṅkṣānimitto niyatasambandha eva । tasmānnityavāgiva nityamapi jñānaṃ jñeyādyupetamevāṅgīkāryamityupasaṃharati-jñātṛjñeyeti । jñātṛjñeyavihīnaṃ ca jñānamevaṃ na tad bhavet ।
nanu vāṅ na dhātvarthaḥ । api tu dhātvarthaṃ prati karma । tatkathamatrodāharaṇam । ucyate ।
ākāṅkṣānimittaṃ pratisambandhyanvitatvaṃ nityatvena na hīyata ityetāvanmātre vāgudāharaṇasya gṛhītatvānna doṣaḥ । vāgityukte hi kiṃvaktṛkā kiṃvācyetyākāṅkṣā bhavatyeva । varṇānāmapyatharvattvasya sthitatvānna nityatvavācyavattvayorvyadhikaraṇatvam । jñasyāpi nityatvena jñeyādirahitatvaśaṅkaivameva parihāryetyāha- nahīti ।
na hi nityo api vaktāsti vākyavācyavivarjitaḥ । jñānajñeyavihīnaśca jño apyevaṃ naiva vidyate । nityo api vaktā parameśvaro vākyavācyavivajirto nāsti । yasmāttasmādevaṃ nityo api jño jñānajñeyavihīno naiva vidyate ।
śaktiḥ kārakamiti pakṣasya sthitvānnityo vakteti yujyate । anenobhayatra vyāptyabhāvena vyāpakaviruddhopalabdhirasiddhetyuktaṃ bhavati । mithyābhūtaparasāpekṣasya sārvajñasyāpi mithyātvamaṅgīkurvāṇasya cetanatvādyabhāvaprasaṅgo abhihitaḥ । idānīṃ prapañcamithyātvaṃ cāprāmāṇikamityāha- kiñceti ।
kiñca sarvavilopaśca kena mānena gamyate । sarvavilopaḥ sarvasya mithyātvam । na tāvatpratyakṣeṇa, tasya satyatāgrāhitvāt । nāpyanumānena, pratyakṣabādhitasya tasya prāmāṇyābhāvāt ।
nacāgamena । prapañcamithyātvaṃ pratipādayataḥ tasyābhāvādityākṣepārthaḥ । nanu neha nānāsti kiñcanetyāgamasya sadbhāvātkathaṃ viśvamithyātve mānābhāva iti cedatra pṛcchāmaḥ । atra sarvasya mithyātvaṃ pratipādayati vākye sarvāntargatatvenedaṃ vākyametadvākyārthaśca gṛhyate na veti ।
ādyamanūdya dūṣayati- sarveṇeti । sarveṇa saha tad vākyāmarthaśca yadi gṛhyate । tadabhāvena sarvasya nāpalāpo bhavet tadā । tadabhāvena vākyavākyārthayormithyātvena kāraṇena ।
vākyābhāve pratipādakābhāvādvākyārthasya sarvamithyātvasyābhāve ca vyāghātāt । dvitīyamanūdya dūṣayati- na gṛhyate cediti । na gṛhyate ced tannyāyādapalāpo na hi kvacit । kvacidviyadādiviṣaye apyapalāpo niṣedho na yujyate ।
tannyāyādvākyādinyāyāt । ayamarthaḥ । vākyavākyārthau kutaḥ sarvasmādbahiṣkriyete iti vācyam । anupapatteriti cet ।
kimanupapannaṃ na pratipādanīyam । addheti ceta । evaṃ tarhi viyadādimithyātvamapyanupapannatvānna pratipādanīyamiti । nanu vākyodāharaṇe kṛte naivaṃvidhaṃ vākyamastīti vā naiṣāṃ padānāmatra śaktirar stīti vā nāsya vākyasyātra tātparyamastīti vā vaktavyam ।
anena vikalpanirākaraṇena tu kiṃ kṛtaṃ syādityata āha- upapattīti । upapattivihīnasya vākyasyārtho na gamyate । vihīnasya viruddhasya । arthastātparyam ।
etaduktaṃ bhavati । na brūmo vayaṃ nāstīdaṃ vākyamiti । nāpyeṣāṃ padānāmatra śaktirnāstīti । kintvasya vākyasya prapañcamithyātve tātparyaṃ nāstīti ।
upapattivirodhābhāvo hi pratītārthe tātparyasya jñāpakaḥ । atra cāstyupapattivirodha iti jñāpanāya vikalpya dūṣaṇābhidhānaṃ kṛtamiti । syādetat । upakramopasaṃhārābhyāsāpūrvatāphalārthavādopapattayaḥ śrutiliṅgavākyaprakaraṇasthānasamākhyāśca tātparyaliṅgāni ।
tatropapattivirodhe apyanyairliṅgairasya vākyasya prapañcamithyātve tātparyamavagamyatāmityata āha- upakramādīti । upakramādiliṅgānāṃ balīyo hyuttarottaram । śrutyādau pūrvapūrvaṃ ca । upakramādiliṅgānāṃ madhye yadyaduttaraṃ tattadbalīya ityupapattireva balīyasī ।
śrutyādau liṅgasamūhe ca yadyatpūrvaṃ tattadbalīya iti । tatrāpi liṅgaśabdoditopapattireva balavatī । tato balavadvirodhe satāmanyeṣāṃ liṅgānāṃ na tātparyaniścāyakatvaṃ yuktam । kuta etadityata āha- brahmatarketi ।
brahmatarkavinirṇayāt । brahmatarkākhye tarkaśāstre tathā nirṇītatvāt । etenopakramasyopasaṃhārātprābalyaṃ vadanto nirastāḥ । yathā caitattathoktaṃ nyāyavivaraṇe ।
itaśca nāpyasya vākyasya prapañcamithyātve tātparyamāha- pratyakṣamiti । pratyakṣamupapattiśca bahavaścāgamā yadā । viruddhayante nacārtho asti yatra liṅgavirodhitā । sa evārthaḥ kathaṃ grāhya ।
sadgaganamityādi pratyakṣam । tacca sākṣirūpatvādbalavat । upapattiścārthakriyākāritvādikā । sā ca vyāptyādimattvādbalavatī ।
āgamāśca viśvaṃ satyamityādyāḥ । teṣā prābalyavyutpādanāya bahava ityuktam । niravakāśatvādyupalakṣaṇametat । yadā yasminnarthe aṅgīkṛte ।
yatra yadarthapratipādane arthaḥ prayojanaṃ ca nāsti । brahmaṇo advitīyatāsiddhiḥ prayojanamiti cenna । tasyā evāprāmāṇikatvāt । ātmano muktisiddhiriti cenna ।
vināśenāpi tatsiddheḥ । bahujīvavādināmivādarśanenāpyupapatteḥ । vairāgyārthamiti cenna । duḥkhasādhanatājñāpanena tatsiddheḥ ।
arthagrahaṇamupalakṣaṇam । upakramādīnāmapyānukūlyaṃ nāstīti ca draṣṭavyam । na kevalaṃ liṅgānukūlyābhāvaḥ । kinnāma yatra liṅgavirodhitā ca ।
etaddvayaṃ granthāntare tatra tatroktaṃ jñātavyam । tarhi niravakāśaṃ vākyamapramāṇaṃ prasajyata ityata āha- upapanna iti । upapanne avirodhinī । pratyakṣādipramāṇopakramādiliṅgāvirodhini tadānukūlyopapanne ca bhagavati svagatabhedābhāve arthe vākyasya sati sa evārthaḥ kathaṃ grāhyaḥ ।
neha nāneti vākyasyāpavyākhyāne nirākṛte labdhamāha- mukhyārtha iti । mukhyārthe vidyamāne tu kva sāvarjñyaṃ niṣiddhayate । pratiṣedhasya saṅkoce kāraṇābhāvena prapañcamithyātvaṃ mukhyo arthaḥ । tasminnavidyamāne tu sāvarjñaṃ na pratiṣeddhuṃ śakyate ।
mithyārthasāpekṣatayā hi tanniṣedhyam । yadvopapanna ityādikamekaṃ vākyam । upapanne avirodhini ca । ata eva mukhyārthe vākyasya vidyamāne sati ।
anena prapañcamithyātvāsiddheḥ kva sārvajñaṃ niṣidhyata iti yojanā । saṅgatistūktasaṅgatisamāhāreṇa draṣṭavyā । sarvaṃ tadupajīvyaivetyādinoktamarthamupasaṃharati- ata iti । ataḥ sarvaguṇairyuktaṃ brahmāṅgīkāyarmeva hi ।
aṅgīkāryam dharmitayeti śeṣaḥ । tathā copajīvyavirodhastattvamasyādivākyasya durvāra iti herarthaḥ । syādetat । sārvajñādiguṇopetameva brahma dharmīkurmaḥ ।
kintu teṣāṃ mithyātvānnopajīvyavirodho advaitāgamasya । yathā yaḥ puruṣaḥ sa sthāṇurityatrāropitena puruṣatvena vyāvṛttaṃ vastu dharmīkṛtya pravṛttāvapi nopajīvyavirodha ityata āha- apalāpo apīti । apalāpo api sarvasya na kathañcana yujyate । mithyātvābhidhānam ।
apiśabdaḥ pūrvavākyārthasamuccaye । sarvaśabdena prakṛtaṃ guṇajātamucyate । kathañcaneti pramāṇābhāvāt śrutyādipramāṇaviruddhatvācca । aprāptatvenānuvādatvābhāvasya coktatvādityarthaḥ ।
nanu ca tattvamasyādivākyameva jīvabrahmaṇorekatāṃ pratipādayatsārvajñādiguṇajātasya mithyātvaṃ gamayati । nahi tasya satyatve jīvabrahmaikatvamupapadyate । tatkathaṃ guṇānāṃ mithyātve pramāṇābhāva iti cenna । siddhe tattvamasyādivākyasya jīvabrahmaikatvaniṣṭhatve guṇānāṃ mithyātvasiddhiḥ ।
tatsiddhau ca tatsiddhiriti parasparāśrayatādoṣāt । doṣāntaraṃ cāha- anādīti । anādiyogyatā coktā tena grāhyaiva sarvathā । yasmājjīvānāmanādiyogyatoktā pramāṇairupapāditā ।
tena kāraṇena sā grāhyaiva sarvathā । etaduktaṃ bhavati । yadā devamānavadānavarūpā tadavāntarabhedarūpā ca jīvānāṃ yogyatānādinityā pramitā tadā kā vārtā jīvabrahmaṇorekatvasya । tathā ca kathaṃ tatsiddhaye guṇānāṃ mithyātvakalpanamiti ।
atraiva hetvantaramāha- muktānāmiti । muktānāṃ tāratamyaṃ ca mānairuktairna cālyate । mānairuktairiti mānānāmuktatvādityarthaḥ । na cālyate nānyathayituṃ śakyate ।
yadā muktāvapi tāratamyaṃ pramitam । tadā kā jīvabrahmaikyapratyāśā । kathaṃ ca tattvamasyādivākyasya tatparatvam । yato guṇānāṃ mithyātvakalpanaṃ yuktaṃ syāditi ।
muktānāṃ tāratamye pramāṇāntaramāha- jñānino apīti । jñānino api yato nityaṃ kurvanti śubhameva hi । tāratamyaṃ tu muktau ca tenaivādhyavasīyate । evaśabdena pāpaṃ pariharanti ceti sūcayati ।
tuśabdena śubhāśubhakaraṇaparityāgayoḥ tāratamyaṃ dyotayati । hiśabdena tatra pramāṇaprasiddhim । pramāṇāni tu daśakalpamityādīni prāgudāhṛtānyeva । tenaivetyasya pramāṇasya niravakāśatāmāha ।
prāṅmokṣasādhanānāṃ tāratamyānmokṣatāratamyamuktam । idānīṃ tu jñānena niścitamokṣāṇāmapi śubhāśubhakaraṇaparityāgatāratamyāducyata iti bhedaḥ । vipakṣe bādhakamāha- tāratamyamiti । tāratamyaṃ na cenmuktau kutaḥ kuryuḥ śubhaṃ punaḥ ।
punariti jñānottaram । yadi brahmādyā muktau tāratamyavanto na syustadā jñānamātreṇa mokṣasya prāptaprāyatvājjñānottarakālaṃ śubhaṃ na kuryuḥ । aśubhaṃ ca na parityajeyurityatharḥ । viparyayaparyavasānamāha- kṛcchreṇeti ।
kṛcchreṇāpi tapo jñānaṃ karmāpyete caranti hi । bibhyati smāśubhānnityaṃ sakāmāśca śubhe sadā । tapo jñānaṃ karmāpītyanena śubhamityuktaṃ bhavati । jñānamiti śravaṇādikamucyate ।
karmeti yajñādi ete jñāninaḥ kṛcchreṇāpītyādiviśeṣaṇānāṃ phalamanupadameva jñāsyate । sakāmāśca śubhe sadetyekasya tapaādeścaraṇakāle tapaādyantaraṃ kāmayanta ityarthaḥ । tasmājjñānottarakālānuṣṭhitena vicitreṇa śubhena vicitrāmānandabuddhiṃ prāpnuvantīti śeṣaḥ । bhavedetadyadi jñānottarakālakṛtānāṃ śubhānāṃ phalavattvaṃ syāt ।
na caivam । teṣāṃ karmasvanadhikārāt । anadhikāriṇā ca kṛtaṃ viphalamiti prasiddhameva । anuṣṭhānaṃ tvanyathāpyupapadyate ।
te hi prāgjñānodayādādaranairantaryābhyāṃ śubhānyanuṣṭhitavantastatsvābhāvyamāpannā jñānodayānantaramapyanutiṣṭhantītyāṅkaya pariharati- naceti । na ca svabhāva evāyaṃ bhayapūrvapravṛttitaḥ । ayaṃ jñānināṃ śubhācaraṇarūpaḥ । akaraṇe pratyavāyo bhaviṣyatītyevaṃ bhayapūrvapravṛttitaḥ kṛcchreṇaivācaraṇācca, śubhasyaiveti prekṣāpūrvamaśubhaparityāgenetyarthaḥ ।
kṛcchreṇācaraṇāccaiva śubhasyaiva punaḥ punaḥ । etena kṛcchreṇāpītyādiviśeṣaṇaphalamuktaṃ bhavati । nahi svabhāvakṛtā pravṛttirevaṃ bhavitumarhati । nanvete prāganuṣṭhānakāle bhayapūrvaṃ kṛcchreṇāśubhaparityāgenaivānuṣṭhitavantaḥ ।
ataḥ tatsvabhāvā eva saṃvṛttāra idānīmapi tatsvābhāvyena tathaiva kurvantītyaṅgīkāre ko doṣa ityāśaṅkayāha- tādṛśo apīti । tādṛśo api svabhāvaścedajñasyāpi bhavet tathā । bhayapūrvapravṛttyādirūpo api । jñāninastāvadanuṣṭhāne ajñebhyo na viśiṣyante ।
tatra jñānināṃ śubhapravṛttiḥ pūrvatarapūrvatamasvabhāvabalāyātaiva natu phalavatītyaṅgīkurvāṇaṃ prati yadi kaścid brūyāt ajñānināmapi śubhā pravṛttiḥ pūrvatarapūrvamasvabhāvagataiva na tu phalavatī viśeṣābhāvāditi, tadā kiṃ vācyamiti । pratibandīṃ mocayitumāśaṅkate- phalavattva iti । phalavattve pramāṇaṃ cet tatra jñasya samaṃ hi tat । ajñānināṃ karmaṇo astīti śeṣaḥ ।
sāmye hi pratibandīgrahaḥ । naca tadatrāsti । yato ajñānikṛtakarmaṇāṃ saphalatve"karmajaṃ buddhiyuktā hi'; ityādikaṃ pramāṇamasti । upalakṣaṇaṃ caitat ।
adhikāriṇaścaite vidhigocarāścetyapi draṣṭavyam । nahyevaṃ sati svabhāvakalpanāvakāśo astīti । evaṃ tarhi jñāniṣvapi na svabhāvakalpanā yuktetyāśayavānāha- tatreti । tatra karmaṇaḥ phalavattve ।
tat pramāṇam । atrāpyadhikārādikamupalakṣaṇīyam । kiṃ tatpramāṇamityatastaddarśayati- niṣkāmamiti । niṣkāmaṃ jñānapūrvaṃ ca nivṛttamiha cocyate ।
nivṛttaṃ sevamānastu brahmābhyeti sanātanam । iha pravṛttanivṛttayormadhye । abhyeti atiśayenaiti । ānandodrekasāhityena mukto bhavatītyarthaḥ ।
etatsmṛtivākyārthavivaraṇāya vākyāntaraṃ paṭhati- śubheneti । śubhenānandavṛddhi syādghrāsaścaivāśubhena hi । jñānino api yatastena kartavyaṃ śubhameva taiḥ । hyāsaścānandasya ।
śubhameva kartavyamaśubhaṃ tyājyaṃ ca । anena vidhisadbhāvo api siddhaḥ । tato adhikāraśca । atra śrutimapyāha- upāsta iti ।
upāste sa ya ātmānaṃ kṣīyate nāsya karma ha । asmāddhayevātmano yadyat kāmayet sṛjate ca tat । anena"sa ya ātmānameva lokamupāste na hyasya karma kṣīyate asmāddhayevātmano yadyatkāmayate tattatsṛjate'; iti śrutimupādatte । ātmānaṃ paramātmānam ।
lokaṃ sarvāśrayam । upāste kāraṇena kāryopalakṣaṇaṃ paśyatītyarthaḥ । sa vidvānmukto bhūtvā yadyatkāmayate tattatkarmāsmāddhayevātmano asyātmanaḥ prasādena sṛjate । avidvān bahukarmāpi hyantavat phalamāpnuyāt ।
avidvānityanena"yadyapyanevaṃvinmahatpuṇyaṃ karma karoti taddhāsyāntataḥ kṣīyata eva'; iti śrutimupādatte । anayā cārthājjñānikarmaṇaḥ sāphalyaṃ siddhayati । upari copayogo bhaviṣyati । yadeva vidyayā kuryāt tadeva hyativīryavat ।
ityādivākyasāmarthyāt tāratamyaṃ vimuktigam । yadevetyanena"yadeva vidyayā karoti śraddhayopaniṣadā tadeva vīryavattaraṃ bhavati'; iti śrutimupādatte । vidyayā brahmasākṣātkārapūrvakamupaniṣadā svayogya yā vīryavattaramadhikaphalamityādivākyasāmarthyājjñānikṛtakarmaṇāṃ phalavattvaṃ tāvatpratīyate । tatasteṣāṃ vaicitryādvimuktigaṃ tāratamyaṃ ca siddhamityarthaḥ ।
syādetat । naitāni vākyāni jñānikarmaṇāṃ sāphalyaṃ pratipādayanti । sa ya ātmānamityatra tāvadupāsakakarmaṇāmakṣayaphalatvaśravaṇāt । itaratra ca jñānavidyāśabdayoḥ parokṣajñānārthatvasyāpyupapatterityāśaṅkāṃ pariharati- naceti ।
nacātropāsakasyaiva phalamakṣayamucyate । atra vākyeṣu । phalaṃ karmaṇām । tathā jñānādipadaṃ parokṣajñānārthatayā na vyākhyeyamityapi grāhyam ।
kuto netyata āha- nahīti । na hi jñānaṃ vinā kvāpi phalasyākṣayatā bhavet । jñānaṃ brahmasākṣātkāram । kvāpi mokṣe anyatra ca ।
phalasya karmaṇām । idamuktaṃ bhavati । brahmasākṣātkārarahitenopāsakena kṛtāni karmāṇyakṣayaphalāni kena prakāreṇeti cintyam । kimakṣayaṃ mokṣaṃ kurvantīti ।
uta svargādikam । nādyaḥ । nānyaḥ panthā iti śrutivirodhāt । na dvitīyaḥ ।
puṇyacito lokaḥ kṣīyata iti svargādiphalānāṃ kṣayitvaśravaṇāt । "anevaṃvinmahatpuṇyaṃ karma karoti'"tadeva vīryavattaraṃ bhavati'; ityudāhṛtaśrutivirodhaśca pakṣadvaye api । tadevamajñapakṣe vākyārthānupapatterupāsakapadasya jñānyupalakṣakatvameva yuktam । tathā brahmābhyetīti śravaṇājjñānapadasya sākṣātkāravācitvameva yuktamiti ।
ata eva vākyasāmarthyādityuktam । yadyapi paśyannapīmamātmānamityādyāḥ spaṣṭārthāḥ śrutayo atra santi । tathāpi mīmāṃsārthametāsāmudāharaṇam । nanvajñapakṣe api nānupapattiḥ ।
upāsakena kṛtāni khalvasaṅkalpitaphalāni karmāṇi jñānamupajanayanti । karmaṇā jñānamātanotīti śruteḥ । jñānena mokṣo bhavatītyajñakṛtakarmaṇāmapi jñānadvāreṇākṣayaphalatvopapatterityāśaṅkayāha- jñāneti । jñānadvāreṇa cet tasya nāsmatpakṣapratīpatā ।
karmaphalasyākṣayateti vartate । tasya parakṛtavyākhyānasya । asmatpakṣapratīpatā muktatāratamyavirodhitā । pratyuta tadanukūlataiva ।
muktau tāratamyamasahamānena khalvevamanyathā vyākhyānaṃ kriyate tanmuktatāratamyameva sādhayati । karmāṇi hi jijñāsavo vicitrāṇi kurvanti । taiśca jāyamānena jñānena vicitreṇaiva bhāvyam । anyathā kṛtaviprāṇākṛtābhyāgamāpatte ।
vicitreṇa jñānena vicitra eva mokṣo bhāvanīyaḥ । pūrvoktādeva hetoriti । tadevaṃ svamatavirodhiparānukūlamanyathāvyākhyānaṃ na kāryameva । tathā cāsmadvayākhyāne sthite prakṛtaṃ yuktamiti ।
astu vānyathāvyākhyānaṃ yuktam । tataścaiteṣāṃ vākyānāṃ prakṛtāsādhakatvam । evamapi jñānottarakarmaṇo mokṣāntargataphalahetutāyāḥ pramāṇāntareṇa siddhermuktatāratamyaṃ na hātuṃ śakyamityabhyupagamavādenāha- jñānottarasyeti । jñānottarasyaivamapi hyakṣayatvaṃ ।
karmaṇo akṣayatvamakṣayamokṣānupraveśiphalatvaṃ siddhayati । kathamityata āha- naceti । nacānyathā । prakārāntarābhāvāt ।
pariśeṣapramāṇāditi yāvat । etena jñānottarasya karmaṇaḥ sāphalye api tasya phalasya mokṣānupraveśitāyāṃ pramāṇābhāvānna mokṣatāratamyasiddhirityapi pratyuktam । pariśeṣameva darśayati- pūrveti । pūrvabhāviśubhānāṃ hi jñānenaiva kṛtārthatā ।
prārabdhānāṃ tu bhogena tajjñānottarakarmaṇām । muktāvanupraveśaḥ syādanyathā tatkṛtirnahi । jñānikṛteṣu karmasvetā vidhāstāvatsambhavanti । jñānārthatvaṃ vā bhogārthatvaṃ vā vyarthatvaṃ veti ।
tatra jñānikarmaṇāṃ jñānārthatvaṃ tāvannopapadyate । pūrvabhāviśabhaireva jñānasya kṛtatvāt । tatra hetuḥ pūrvabhāvīti । jñānātpūrvabhāvināṃ śubhānāṃ yasamājjñānenaiva kāryeṇa kṛtārthatā nānyena ।
teṣāṃ kāryāntarābhāvāt । jñānārthatvābhāve vaiyarthyaṃ syādityarthaḥ । pūrvajātaṃ prati paścādbhāvinaḥ kāraṇatvāyogācca । nāpi bhogārthatvam ।
prācīnaprārabdhakarmabhireva bhogasya jāyamānatvāt । tatra hetuḥ prārabdhānāṃ ca karmaṇāṃ bhogenaiva kṛtārthateti । pūrvavattātparyam । vaiyarthyanirāsaheturanyatheti ।
jñānikarmaṇāṃ vyarthatve tadanuṣṭhānaṃ na syāt । nahi prekṣāvanto vyarthaṃ kurvanti । karaṇasvābhāvyāditi cet । abuddhipūrvatāprasaṅgāt ।
lokasaṅgrahārthamiti cenna । tatprayojanasyāpi vācyatvāt । īśvaravaditi cenna । muktāvapi prasaṅgāt ।
pariśeṣaphalakathanaṃ tattasmājjñānottarakarmaṇāṃ muktāvanupraveśo muktigatānandavṛddhayarthatvaṃ syāditi । pūrvabhāviśubhāni jñānārthānītyuktam । tatra sarveṣāṃ jñānārthatāyāṃ prasaktāyāṃ viśeṣamāha- jñānādīti । jñānāt pūrvāṇi sarvāṇi śubhāni jñānasiddhaye ।
akāmyāni । jñānātpūrvāṇyakāmyānyeva śubhāni karmāṇi puṇyakarmāṇi jñānasiddhaye bhavanti na tu kāmyāni । śubhānīti viśeṣaṇasya kṛtyamāha- niṣiddhānīti । niṣiddhāni jñānarodhāya bhuktaye ।
jñānānutpāda utpannasyāpyabhibhavo vā jñānarodhaḥ । bhuktaye duḥkhasya । evaṃ kāmyasyāpi viniyogo jñātavyaḥ । etacca turthe vyutpādanīyam ।
nanu yathākāmyāni śubhānīti ca viśeṣaṇamupādīyate tathā nityanaimittikavyatiriktānītyapi viśeṣaṇamupādeyam । nityāderapi pratyavāyaparihārāthartvena jñānakāraṇatvābhāvādityata āha- yogyatāyā iti । yogyatāyā balād yacca śubhabāhulyamāditaḥ । jñānabāhulyamevaitat kuryānnānyasya ।
yogyāta brāhmaṇatvādirūpā pitṛmaraṇādirūpā ca । ādito jñānātpūrvaṃ kṛtam । anyasya pratyavāyamātraparihārasya । "ādhyānāya prayojanābhāvāt'; ityatrāsyārthasya samarthitatvānneha heturuktaḥ ।
atra yogyatāyā balācchubhamāditaḥ kṛtametacca jñānameva kuryāditi ca vaktavye yadubhayatra bāhulyagrahaṇaṃ kṛtaṃ tattasya nāsmatpakṣapratīpatetyuktaprapañcanārthamiti । atra"puruṣārtho ataḥśabdād'; ityādinā jñānasya mokṣasādhanatvamuktam । atra ca karmatāratamyājjñānatāratamyaṃ jñānatāratamyānmokṣatāratamyamiti vadatā ca sūcitam । jñānapadaṃ cāvabodhamātrasya pratipādakamiti pratītinirāsārthamāha- jñānasyeti ।
jñānasya bhaktibhāgatvād bhaktirjñānamitīryate । asmiñchāstre yatra yatra jñānasya mokṣasādhanatvamucyate tatra tatra jñānamiti padena bhaktirīryate lakṣyate । kutaḥ । sambandhāt ।
jñānasya bhaktibhāgatvāt । māhātmyajñānasnehasamudāyo hi bhaktirityuktam । tato jñānaṃ bhakterbhāga ekadeśaḥ । tathā caikadeśaikadeśitvalakṣaṇātsambandhādityuktaṃ bhavati ।
ekadeśenaikadeśilakṣaṇā ca da śāmātraṃ dattamityādau prasiddhaiva । prakārāntaramāha- jñānasyaiveti । jñānasyaiva viśeṣo yad bhaktirityabhidhīyate । yadyadā jñānasyaiva viśeṣaḥ snehādisāhityalakṣaṇo dharmo bhavati tadā sa piṇḍo bhaktirityabhidhīyate ।
etaduktaṃ bhavati । jñānaṃ snehaśca bhakteraṃśau । tatraikenāṃśenāṃśāntarasyopalakṣaṇam । tathācāhajallakṣaṇayā bhaktireva sidhyatīti ।
ekadeśāntareṇaikadeśāntarasyopalakṣaṇe dṛṣṭāntamāha- parokṣatveti । parokṣatvāparokṣatve viśeṣau jñānagau yathā । yathā jñānasya parokṣatvāparokṣatvalakṣaṇau dvau dharmau । tatra tamevaṃ vidvāniti parokṣajñānasya mokṣasādhanatve abhihite parokṣatvenāparokṣatvaṃ lakṣyata ityarthaḥ ।
dārṣyāntikaṃ daśaryati- snehayogo apīti । snehayogo api tadvat syād viśeṣo jñānagocaraḥ । snehaścāsau yoga upāyaśceti snehayogaḥ । snehena yogaḥ sambandha iti vā ।
tata e kadeśenaikadeśāntaralakṣaṇā ca syāditi śeṣaḥ । lākṣaṇikaprayoge sūtrakārasya kiṃ prayojanamityata āha- ityabhiprāyata iti । ityābhiprāyataḥ prāyo jñānameva vimuktaye । vadanti śrutayaḥ ।
dvividhalakṣaṇābhkimayeṇa śrutayaḥ tarati śokamātmavidityādyāḥ । idamuktaṃ bhavati । dvividhā lakṣaṇā bhavati rūḍhārūḍhabhedāt । tatra dvitīyāyāṃ prayoktuḥ prayojanānusandhānena bhāvyam ।
na tvādyāyāmabhidhātulyāyām । iyaṃ ca rūḍhalakṣaṇā । śrutiṣu prāyikavyavahārādarśanāt । ataḥ kiṃ prayojanānveṣaṇeneti ।
bhaktiśabdo māhātmyajñānapūrvakasya snehasya vācaka ityuktaṃ tathā jñānaśabdo bhaktyartha iti । tadubhayamapyanupapannam । bhaktijñānābhyāṃ mokṣo bhavatītyapi darśanāt । tatra bhaktiśabdasyoktārthatve jñānagrahaṇavaiyarthyāt ।
। jñānapadasya cobhayārthatve bhaktigrahaṇavaiyarthyādityata āha- so ayamiti । so ayaṃ viśeṣo api hyudīryate । bhaktirjñānamiti kvāpi ।
kvāpi bhaktirjñānamiti padābhyāṃ so ayaṃ snehalakṣaṇo bodhalakṣaṇaśca viśeṣo apyudīryate । na tūkta evārtha iti niyamastasmānnānupapattiḥ । yatra bhaktijñāne sahocyate tadā punaruktiprasaṅgādbhaktipadaṃ svārthaikadeśatyāgena snehāṃśasya lakṣakam । natu mukhyārthaniṣṭham ।
jñānapadaṃ cānupapattyabhāvānmukhyārthameva natu lakṣakamiti bhāvaḥ । nanu vinā snehājjñānamātreṇa yadi muktiranupapannā syāt । tadā jñānapadasya lakṣakatvamāśrayaṇīyam । nacaivam ।
puruṣārthasya bhaktyekasādhyatve pramāṇābhāvāt । dveṣiṇāmapi śiśupālādīnāṃ mokṣadarśanācca । dveṣiṇaḥ snigdhā ityasya ca vipratiṣiddhatvāt । ato anupapannaṃ lakṣaṇāśrayaṇamityato dveṣasya mokṣasādhanatvaṃ tāvannirākaroti- na hīti ।
na hi dveṣayutā dṛśiḥ । puruṣārthāya bhavati sarvaśrutivirodhataḥ । atra dveṣasya puruṣārthasādhanatva niṣiddhayate । dṛśiriti tu prasaṅgāduktam ।
jñānasyāvaśyakatāmupādāya snehanirāsāya hi paraḥ pratyavasthitaḥ । kaimutyārthaṃ vā । māhātmyajñānamapi na dveṣayuktaṃ mokṣahetuḥ । kimuta kevalo dveṣa iti ।
yathoktam । "naiṣkarmyamapyacyutabhāvavarjitaṃ na śobhate jñānamalaṃ virañjanam'; iti । dveṣasya muktisādhaśratvāṅgīkāre kathaṃ sarvaśrutivirodha ityatastāvadekāṃ śrutiṃ paṭhati- cetanasyeti । cetanasya dvayaṃ bhogyaṃ saṃsāro muktireva ca ।
saṃsārastrividhastatra svargo madhyamadhastathā । muktiśca dvividhā tatra sukhaṃ nityaṃ tathāparam । nityaduḥkhamiti jñeyaṃ sādhanaṃ saṃsṛtāvapi । kāmyaṃ karma niṣiddhaṃ ca sājñānamiti niścayaḥ ।
dveṣo bhaktiśca muktau tu muktidvayavidhāyakam । iti paiṅgiśruterdveṣo naiva sanmuktikāraṇam । jīvajātasya । dvayameva ।
tatra muktisaṃsārayormadhye । madhyaṃ mānuṣatvam । adho narakādi । nityaṃ sukhamekaṃ muktitvena jñeyam ।
tathā nityaduḥkhamaparamiti jñeyam । saṃsṛtau saṃsṛtiviṣaye, sādhanamapi dveṣo bhaktiśceti yogyatayā sambandhaḥ । vidhāyakaṃ kārakam । nityasukharūpā sanmuktiḥ ।
iti jñāyata iti śeṣaḥ । sanmuktikāraṇatvasyāpratiṣedhātkathamevamucyata ityata āha- asaditi । asanmukteḥ kāraṇaṃ ca । nityaduḥkhasvarūpāṇāṃ mukteḥ kāraṇatvena tāvad dveṣa uktaḥ ।
tena sanmuktikāraṇaṃ na bhavatīti jñāyate virodhāditi । nanvasyāṃ śrutau muktiviṣayau bhaktidveṣau sadasanmuktikāraṇatvenocyeta । viṣṇuviṣayau tu prakṛtau । ataḥ kiṃ kena saṅgatamityata āha- muktāviti ।
muktāvityatra keśavaḥ । muktiśabdodito । muktāvityatra saptamyante pade muktīti prātipadikenoditaḥ । kevalaṃ muktiśabdodita ityukte muktidvayetyatrāpi prāptiḥ ।
ato muktāvityatretyuktam । kena nimittenetyata āha- mokṣamiti । mokṣaṃ svabhaktānāṃ karoti yat । mucḷ mokṣaṇa ityasmātstrayāṃ ktiniti ktinpratyayaḥ ।
sa ca bahulagrahaṇātkartaryapi bhavati । yadvā karotīti karaṇe kartṛtvopacāraḥ । mucyate aneneti muktirita karaṇe ktinpratyayaḥ । dveṣasya mokṣasādhanatvāṅgīkāre yuktivirodhaṃ cāha- dveṣato apīti ।
dveṣato api vimuktiścenmahātātparyarodhanam । na kevalaṃ bhaktyā kintu dveṣato api viśiṣyā muktiścedaṅgīkriyate tadā yatsarvaśrutyādīnāṃ bhagavadguṇotkarṣa eva mahātātparyaṃ tadviruddhamāpadyeta । kathamityata āha- bhaktyeti । bhaktayā prasannato devānmuktirityeva tadguṇān ।
vadanti śrutayaḥ sarvāḥ purāṇānyāgamā api । anye apyāgamāḥ । śrutyādayo muktiprayojanāḥ parameśvaraguṇaviṣayāśceti tāvatprasiddham । tatra sambandho ayameva ।
yadbhagavata eva jīvānāṃ muktiḥ । sā ca prasannādeva । prasādaśca bhaktyaiva । bhaktiśca guṇajñā na evetyevaṃ śrutyādyāstadguṇānvadantīti ।
tathāca kathaṃ dveṣato muktyaṅgīkāre na mahātātparyavirodhaḥ । bhaktermokṣasādhanatvamanena gamyate । naca tadasmābhirapākriyate । kintu bhaktivad dveṣasyāpītyata āha- yadīti ।
yadi dveṣeṇa muktiḥ syād vaktavyo doṣasañcayaḥ । tadā dveṣotpādanārthamiti śeṣaḥ । nacaivam । guṇamātrapratipādanasya pratipāditatvāt ।
tato mokṣārthaṃ pravṛtto vedādirguṇāneva pratipādayanmokṣasya bhaktimātrasādhyatvamabhipraitīti gamyata iti bhāvaḥ । nanu dveṣāccaidyādayo nṛpā ityādīni dveṣasyāpi mokṣasādhanatāṃ pratipādayanti vākyāni santi । tatkathaṃ dveṣasya muktisādhanatvābhāva ityata āha- smartavya iti । smartavyo bhagavān nityamityarthenaiva hi kvacit ।
dveṣādiva guṇānāha purāṇe kruddhavākyavat । purāṇe kvacitpradeśe । bhagavānnityaṃ smartavya ityabhiprāyeṇaiva dveṣānmuktimāheva purāṇakṛditi sambandhaḥ । tasmānnoktavirodha iti herarthaḥ ।
idamuktaṃ bhavati । purāṇavākyaṃ dveṣasya muktisādhanatvaṃ pratipādayadivāpātato yadyapi pratīyateta । tathāpi tanna tadabhiprāyam । kintu mumukṣuṇā bhagavansarvadā smartavya iti tasyābhiprāyaḥ ।
yathā"vṛddhau ca mātāpitarau sādhvī bhāryā sutaḥ śiśuḥ । apyakāryaśataṃ kṛtvā bhartavyā manurabravīt'; ityatra nākāryakaraṇe tātparyaṃ kintu sarvathā bhartavyatve, tathehāpīti । guṇānāheti tātparyāntaram । caidyādīnāṃ dveṣato muktiṃ pratipādayadvākyaṃ bhagavataḥ kṛpālutvādīnguṇānāheti ।
śāpādinā dveṣiṇo api caidyādyāstātkālikadveṣamanirūpya pūrvatanīṃ bhaktimevāpekṣya bhagavatā sūcitāḥ । aho kṛpālutvaṃ nirvikāratvaṃ satyasaṅkalpatvaṃ ca tasyetyatra tātparyaṃ teṣāṃ vākyānāmityarthaḥ । dvividhāni vākyāni, vaireṇa yannṛpataya ityādīni smaraṇapradhānāni teṣāṃ prathamā gatiḥ । dveṣāccaidyādaya ityādīni dveṣapradhānāni teṣāṃ dvitīyeti hṛdayam ।
prathamavyākhyāne laukikadṛṣṭāntamāha- kruddhavākyavaditi । kruddhavākyasya yathā na pratīta evārthapramāṇyam kintvanyatra, tathaivetyarthaḥ । etadvivṛṇoti- yatheti । yathā kruddhaḥ pitā putraṃ maretyākṣepapūrvakam ।
proktasyānyasya kṛtyarthaṃ vadatyevaṃ purāṇagam । vākyaṃ । mareti prakṛtyantarasyaitadrūpam । "jīva vā mara vā sādho vyādha mā jīva mā mara'; iti prayogadarśanāt ।
ākṣepo nindā । svena proktasyānyasya kāryasya । pitā kiñcitputraṃ prati vidhatte idaṃ kurvīti । sa tu śramādibhīrurakurvāṇa evāvatiṣṭhate ।
tadā kruddhaḥ pitā bravīti । are jālma vaidhaveya mriayasveti । tasya vākyasya yathā na putramaraṇavidhāne tātparyaṃ kintu svavihitakaraṇe । tathāca dveṣeṇa smaraṇe muktirbhavatīti purāṇavākyasyāpi na dveṣasya muktisādhanatve tātpayarm ।
kintu smaraṇasya kartavyatāyāmiti । iyaṃ ca vyañjanāvṛttiriti kecit । tātparyavṛttirityapare । vākyalakṣaṇā numā naṃ cetyācāryāḥ ।
pratīta evārthaḥ kinna syādityata āha- śrutīti । śrutivirodhena svavirodhena cāñjasā । bahvāgamavirodhācca na dveṣānmuktivācakam । purāṇagaṃ vākyamiti vartate ।
śrutayo atītapāde atra codāhṛtāḥ । yatra dveṣasya muktisādhanatvamucyate tatraiva tadviruddhamucyata iti svavirodhaḥ । so api hiraṇyakaśipuścetyādibhāgāvatavākyānāṃ paṭhitatvātpradarśita eva । añjasā mukhyayā vṛttyā ।
dveṣānmuktiṃ pratipādayanna bhavati । āgamavirodhaṃ darśayati- tama iti । tamo dveṣeṇa saṃyānti bhaktayā muktiṃ tathaiva ca । viṣṇau viṣṇuprasādena vilomatvena cāñjasā ।
iti ṣāḍguṇyavacanamapyuktārthaniyāmakam । viṣṇau bhaktyā jātena viṣṇuprasādenaiva muktiṃ saṃyānti । tathā viṣṇau dveṣeṇa jātena vilomatvena viṣṇukopenāñjasā tamaḥ saṃyāntīti yojanā । caśabdau samuccayārthau ।
uktārthaniyāmakaṃ viṣṇubhaktireva muktisādhanaṃ na dveṣa ityasyārthasya niyāmakam । etadvākyasamākhyayā cetanasyeti śrutau muktāvitiśabdo viṣṇorvācaka iti siddhayati । tathāca dveṣo bhaktiścetyetad dvayaṃ sanmukteḥ kevalo dveṣastvasanmukteḥ kāraṇamityanyathāpratītirapāstā bhavati । itaśca naitadvākyaṃ patītārthaparamityāha- mahātātparyeti ।
mahātātparyarodhe ca kathaṃ vākyaṃ pramāṇatām । yāti । mokṣaprayojanānāṃ sarvāgamānāṃ bhagavadguṇeṣveva yanmahātātparyaṃ tadanyathānupapattyā bhaktireva muktisādhanaṃ na dveṣa ityavagamyate । ato mahātātparyavirodhena ca dveṣavākyaṃ pratītārthe kathaṃ pramāṇatāṃ yāti ।
nanu śrutyādīnāṃ kathaṃ prābalyam । yena tadvirodhādidaṃ vacanaṃ svārthātpracyāvyate । ucyate । śruteḥ śrutitvād eva prābalyam ।
svavākyasya niravakāśatvāt । ata eva tatroktamañjaseti । itarāgamānāṃ ca bahutvena । ata eva bahvāgametyabhihitam ।
mahātātparyayuktervākyataḥ prābalyamupapādayitumāha sarveti । sarvārtharūpaṃ hi mahātātparyamiṣyate । sarveṣāṃ śāstrāṇāmananyārthatayā yadekārthapratipādakatvaṃ tadrūpamityarthaḥ । kathamidaṃ labhyate ।
arthaśabdo mukhyaṃ pratipādyamāha । "sata eva padātharsya'; iti yathā । sa caikavacanāntaḥ । tena ca tatpratipādakatvaṃ lakṣyata iti ।
kathamayaṃ mahātātparyaśabdārtha ityata āha- vācakatvaṃ hīti । vācakatvaṃ hi tātparyaṃ । tat paraṃ pratipādyaṃ yasya tattatparam । tasya bhāvastātparyamitye vaṃ vācakatvaṃ pratipādakatvaṃ hi tātparyamucyate ।
tasya ca mahacchabdena viśeṣaṇe yogyatayaiṣo artho mahātātparyaśabdasya bhavatīti bhāvaḥ । tataḥ kimityata āha- yadarthā iti । yadarthā akhilā ravāḥ । so arthaḥ kathaṃ parityājya ekaśabdasya saṃśaye ।
yo artho yeṣāṃ te yadarthāḥ । ravā āgamāḥ । ekaśabdasya saṃśaye ekavākyasambandhini saṃśaye satyekaṃ sandigdhaṃ viruddhārthaṃ vākyamādāyetyarthaḥ । etaduktaṃ bhavati ।
sarvāṇi vākyāni sambhūyānanyārthatayā yamekamarthaṃ pratipādayanti tadviruddhārthaṃ pratipādayattadavāntaravākyaṃ yaduṇlabhyate sāvakāśaṃ ca tanmahāvākyārthavirodhādanyathā kriyate na tu tadviruddho mahāvākyārthastyajyata iti tāvatprasiddham । mahāvākyasya pradhānatvādupakramādibhirniścitārthatvācca । avāntaravākyasyāpradhānatvātsandigdhārthatvācca । prakṛte tu bhaktireva muktisādhanaṃ na dveṣa iti sarvairvākyaiḥ sambhūya pratipādito arthaḥ ।
arthākṣi ptasyāpi pratipādyasyeva tadarthatvāt । dveṣānmuktiṃ pratipādayadekaṃ tadavāntaravākyaṃ sāvakāśaṃ coktaprakāreṇa । tasmādidameva bādhyata iti । dveṣasya muktisādhanatvanirākaraṇamupasaṃharati- ata iti ।
ato vijñānabhaktibhyāṃ puruṣārthaḥ paro bhavet । māhātmyajñānasnehābhyāmeva na tu dveṣeṇetyarthaḥ । mokṣa iti vaktavye paraḥ puruṣārtha iti vadatā jñānādikamapi dveṣiṇāṃ na bhavatīti sūcitam । jñānāderapi dharmādyapekṣayā parapuruṣārthatvāt ।
evaṃ dveṣasya muktisādhanatvaṃ nirākṛtyedānīṃ bhakteḥ paramapuruṣārthasādhakatve pramāṇaṃ nāstīti yaduktaṃ tannirāsāya pramāṇāntaramāha- yasyeti । yasya deve parā bhaktiryathā deve tathā gurau । tasyaite kathitā hyarthāḥ prakāśante mahātmanaḥ । bhaktyā jñānaṃ tato bhaktistato dṛṣṭistataśca sā ।
tato muktistato bhaktiḥ saiva syāt sukharūpiṇī । bhaktayā prasanno bhagavān dadyājjñānamanākulam । tayaiva darśanaṃ yātaḥ pradadyānmuktimetayā । nāhaṃ vedairna tapasā na dānena nacejyayā ।
śakya evaṃvidho draṣṭuṃ pradadyānmuktimetayā । bhaktayā tvananyayā śakya ahamevaṃvidho arjuna । jñātuṃ draṣṭuṃ ca tattvena praveṣyuṃ ca parantapa । ityādivākyataścaiva so ayamuktārtha īyate ।
yathā deve devayogyā tathā gurau guruyogyetyarthaḥ । anena jñānasya bhaktisādhyatvamucyate । bhaktyā jñānamityanena jñānādeḥ । jñānaṃ parokṣaniścayo jāyate ।
tato jñānātpakvā bhaktirbhavati । tato dṛṣṭistataśca sā paripakvā bhaktiḥ । tato mokṣānantaraṃ bhaktiravatiṣṭhate । sā sukharūpiṇyeva syānna phalavatī ।
bhaktyā prasanna ityanenāpīdamevocyate । jñānābhāve bhaktyābhāvādanākulamityuktam । tayaiva pakvayā etayā paripakvayā । vedairiti bhaktirahitaśravaṇādibhirityarthaḥ ।
na vidyate anyo viṣayo yasyāḥ sānanyā । "yādṛśī tatra bhaktiḥ syāttādṛśyanyatra naiva ceta । ananyabhakti sā jñeyā viṣṇāveva ca sā bhavet'; iti ca smṛtiḥ । vivakṣitastu sandhibharvatīti vacanācchakya ahamiti yujyate ।
tattvena yāthārthyena jñātum । ityādivākyataśceti caśabdena cetanasya dvayamityādīni pūrvodāhṛtavākyāni samuccinoti । vākyata eva na tvarthāt । anumānenāpyuktamarthaṃ sādhayati- naceti ।
na ca prasādamāpnoti dveṣād bhaktyā tamāpnuyāt । iti dṛṣṭānusāritvamapyasminnartha īyate । bhagavaddveṣādbhagavatprasādaṃ naivamāpnoti । bhagavadbhaktyā taṃ bhagavatprasādaṃ prāpnuyādityasminnarthe dṛṣṭānusāritvaṃ patyakṣadṛṣṭavyāptikānumānānusāritvamapīyate jñāyate ।
etaduktaṃ bhavati । bhagavatprasādādeva mokṣa iti tāvanniṣyaṅkitam । bhagavatprasādo bhagavaddveṣasādhyo na bhavati । bhagavatprasādatvāt ।
yo yatprasādo nāsau taddveṣasādhyo yagā guruprasādaḥ । yadvā bhagavaddveṣo bhagavatprasādasādhanaṃ na bhavati । bhagavaddveṣatvāt । yo yaddveṣaḥ sa tatprasādasādhanaṃ na bhavati ।
yathā gurudveṣaḥ । athavā bhagavānsvadveṣiṇi na prasīdati prekṣāvatpuruṣatvāt devadattavat । yadvā bhagavaddveṣī bhagavatprītiviṣayo na bhavati bhagavaddveṣitvāt । yo yaddveṣī nāsau tatprītiviṣayaḥ ।
yathā sampratipanna iti dveṣasya prasādasādhanatve apāste muktisādhanatvamevāpāstaṃ bhavati । tathā bhagavatprasādo bhagavadbhaktisādhyo bhagavatprasādatvāt । yo yatprasādaḥ sa tadbhaktisādhyo yathā guruprasādaḥ । yadvā bhagavadbhaktiḥ bhagavatprasādasādhanaṃ bhagavadbhaktitvāt ।
yā yadbhaktiḥ sā tatprasādasādhanaṃ yathā gurubhaktiḥ । athavā bhagavānsvabhakte prasīdati prekṣāvatpuruṣārthatvāt । sammatavat । yadvā bhagavadbhakto bhagavatprītiviṣayo bhagavadbhaktatvāt ।
yo yadbhakto asau tatprītiviṣayaḥ । yathā gurubhakta iti । bhakteḥ prasādasādhanatve siddhe muktisādhanatvameva siddhaṃ bhavatīti । nanvalaukike bhagavati lokadṛṣṭāntenaivamanumānaṃ na yujyate ।
anyathāṇutvādiniyamasyāpyanumānāpatteḥ । ato lokavilakṣaṇo dviṣyo api prasīdatītyāṅgīkāre na bādhakamiti śaṅkāmāgamavākyena pariharati- ya iti । ye pṛthag vihitā viṣṇorguṇā vedena sādaram । ta eva dṛṣṭavailomyādaṅgīkāryā nacāparam ।
anyad dṛṣṭānusāreṇa vāsudeve api gṛhyate । pṛthag lokavailakṣaṇyena, sādaraṃ tātparyeṇa, dṛṣṭavailomyād dṛṣṭavailomyamanādṛtya । aparaṃ vedānuktaṃ lokavilakṣaṇaṃ guṇajātaṃ naivāṅgīkāryam । kintu vedoktādaṇutvamahattvayaugapadyāderanyadguṇajātam ।
guṇā ityasya prayojanamucyate- doṣābhāva iti । doṣābhāvāśca ye vedairuditā avihāya tān । doṣābhāvāśca ye vedairuditā avihāya tān । anuktā apica grāhyā mahātātparyaśaktitaḥ ।
evaṃ bṛhatsaṃhitāvāk siddhānto hi tadīritaḥ । castvarthaḥ । lokavilakṣaṇā avilakṣaṇāśceti śeṣaḥ । mahātātparyaśaktita sati ।
sarvathāpi doṣo bhagavati nāstītyatra sāmānyataḥ sarvaśāstrāṇāṃ tātparyasya nirṇītatvādityarthaḥ । vedānuktasyāprāmāṇikārthasya grahaṇamayuktamityāśaṅkāmanena nirācaṣṭe । viśeṣato anuktāvapi sāmānyataḥ siddheriti bhāvaḥ । tat tasmādīrito arthaḥ siddhāntaḥ prāmāṇikaḥ ।
yadvā bṛhatsaṃhiterito artho hi siddhānta iti tatra bahumānamutpādayati । evaṃ bhaktereva mokṣasādhanatvamupapāditam । bhaktiśca kevalaṃ bhagavadviṣayaiveti pratītimapākartumāha- tāratamyeneti । tāratamyena tadbhakteṣvapi bhaktirviniścayāt ।
kartavyā । na kevalaṃ viṣṇau kintu tadbhakteṣu ramādiṣvapi, viniścayāt sarvathā, sā ca kriyamāṇā tāratamyenaiva । kuta ityata āha- eṣāpīti । eṣāpi tadbhaktir ।
yatastadbhakteṣu kriyamāṇaiṣāpi bhagavadbhaktirevātastadviṣaye api bhaktiḥ kartavyā । etaduktaṃ bhavati । viṣṇubhaktistāvatkartavyetyupapāditam । sā ca tadbhaktabhaktyaiva sāṅgā nānyatheti ।
etadapi kuta ityata āha- loketi । lokavedānusārataḥ । lokaśabdena lekasiddhavyāptimadanumānamucyate । vedaśabdenāgamamātram ।
lokānusāritāṃ darśayati- yo hīti । yo hi bhaktaḥ pradhāne syāt tadīyeṣvapi bhaktimān । dṛśyate asau niyamato viparīto viparyaye । pradhāne rājādau ।
viparyaye tadīyabhaktirāhitye । viparītaḥ pradhānabhaktirahitaḥ । niyamena dṛśyate । anenānvayavyatirekāvuktau ।
tathā cāyaṃ prayogaḥ । vimato bhagavadbhaktabhaktimānbhavet bhagavadbhaktyā puruṣārthabhāktvāt । yo yadbhaktyā puruṣātharbhāgyathā sammata iti । nanu daityādayo brahmādiṣu bhaktimanto api tadbhakteṣvindrādiṣu bhaktirahitā dṛśyante ।
tato vyabhicāra ityata āha- vyabhicāra iti । vyabhicāro yadi kvāpi bhaktihrāso atra kalpyate । yadi kvāpi pareṇa vyabhicāraścodyate tadāsmābhiratra puruṣe bhaktihrāsaḥ kalpyate viphalabhaktitvamucyate । tathāca vipakṣe viśiṣyasya hetorabhāvānna vyabhicāra ityarthaḥ ।
kuta evaṃ kalpyata ityata āha- bhaktīti । bhaktidoṣo hyasau yanna tadbhakteṣvapi bhaktimān । tadbhakteṣvapi bhaktimānneti yadasau pradhānabhaktereva doṣo hi । tena pradhānabhaktireva duṣyā na phalāyālamiti prasiddham ।
hiraṇyagarbhādibhirdaityādibhyo amaratvādikaṃ sacchalameva dīyate mṛṣā na bhavatīti purāṇeṣu suprasiddhameveti । vedānusāritvaṃ tūttaratra pradarśayiṣyate । tadbhaktabhaktiḥ kartavyetyetadanumānenopapādya sā ca tāratamyena kāryetyetadanumānena sādhayati- tāratamyeneti । tāratamyena teṣvaddhā bhaktirdṛṣṭānusārataḥ ।
viṣṇuprasādānusārāt kāryā doṣastadanyathā । teṣu tadbhakteṣu kriyamāṇā bhaktiraddhā sarvathā tāratamyena kāryā । kutaḥ dṛṣṭānusarataḥ । tāratamyenetyasyaiva vivaraṇaṃ viṣṇuprasādānusārāditi ।
yasminnadhiko viṣṇuprasādastasminnadhiketyādi । tadanyathā sāmyena vaiparītyena ca karaṇe anartho bhavati । dṛṣṭānusārata ityuktaṃ darśayati- sveti । svaprītyanusṛtau prītirloke apyaddhaiva dṛśyate ।
atra svaśabdena rājādiḥ kathyate । tatprītyanusāreṇa tasya yasminyathā prītistadanusāreṇa bhaktikaraṇe sati tasminbhakte tasya rājādeḥ prītiraddhā niyamenaiva dṛśyate । ayamatra prayogaḥ । īśvaraḥ svaprītyanusāreṇa svabhakteṣu bhakteḥ prasīdati ।
prekṣāvatpuruṣatvādrājavaditi । anena prameyāntaramapi siddhamityāha- tāratamyeti । tāratamyaparijñānamapyetenaiva sādhanam । etenaiva bhagavadbhakteṣu ramābrahmādiṣu tāratamyenaiva muktiḥ karaṇīyeti samarthitenaiva devatātāratamyaparijñānaṃ yatprāguktaṃ tadapi mokṣasya sādhanamiti siddham ।
na hyavidite tāratamye tāratamyānurodhena muktikaraṇaṃ sambhavati । anenaiva prakāreṇānumānasambhavāditi vātideśārthaḥ । bhagavatprasādatāratamyānusāreṇa tadīyeṣu muktiḥ kāryetyatrāgamamapyāha- lakṣmīti । lakṣmīviriñcavāṇīśagirijendrāṅgirassutāḥ ।
sūryādayaśca kramaśo bhagavatprītigocarāḥ । teṣu bhaktiḥ krameṇaiva kāryā nityaṃ mumukṣubhiḥ । tena bhagavatprītikrameṇaiva । tiṣṭhatu kramasteṣu bhaktikaraṇameva kutaḥ ।
bhagavatprītigocaratvādeva । kāraṇāntaraṃ cocyate- sarve apīti । sarve api guravaścaite puruṣasya sadaiva hi । tasmāt pūjyāśca namyāśca dhyeyāśca parito harim ।
iti ṣāḍguṇyavacanādapyeṣo artho avasīyate । haribhaktiḥ krameṇaiva tadīyeṣu harismṛtiḥ । haristutistatsmṛtiśca tatstutirharipūjanam । tatpūjāvihitatyāga iti mukteḥ krameṇa hi ।
niyamāt sādhanānyeva nityasādhyāni cākhilaiḥ । iti pravṛttavacanaṃ sādhanasya vinirṇaye । gurutvaṃ vidyāpravartakatvena prasiddhameva । pūjyāścetyādinā bhaktereva prapañcanaṃ hariṃ parito na tu pṛthak ।
vedānusārata iti yaduktaṃ tadapyanena daśirtaṃ bhavati । krameṇaiva tayīyeṣu bhaktistatsmṛtirityādau tacchabdena tadīyā ucyante । krameṇaiveti sarvatra sambaddhayate । krameṇeti hariviṣayāṇi bhaktyādīni mukhyasādhanāni tadīyaviṣayāṇi tvamukhyasādhanānītyarthaḥ ।
muktisādhanatvādakhilairmumukṣubhirnityasādhyāni । sādhanasya vinirṇaya iti sādhanavinirṇayākhye avāntaraprakaraṇe astītyarthaḥ । etadeva vivṛṇoti- pravṛtta iti । pravṛtte pañcarātre hi sādhanasya vinirṇayaḥ ।
pañcarātre pravṛttaṃ nāmāvāntaro granthaḥ । tatrāpi sādhanasya vinirṇayo nāma prakaraṇamastītyarthaḥ । uktārtheṣvanumānāntarāṇyāha- harīti । haridveṣo na śubhada ;saddveṣatvād yathā guroḥ ।
kramād bhaktirhariprītikāraṇaṃ tatpriyaupagā । bhaktiryato yathā svasminnityādyā yuktiratra ca । saddveṣatvāt uttamapuruṣadveṣatvāt । vaiṣṇavairdaityādiṣu kriyamāṇe dveṣe vyabhicāraṃ vārayituṃ sadityuktam ।
gurordveṣaḥ । prāgdveṣasya bhagavatprasādasādhanatvābhāve sāmānyavyāptimāśritya bhagavaddveṣatvaṃ heturuktaḥ, atra tu śubhamātrasādhanatvābhāve viśeṣavyāptimevāśritya saddveṣatvamiti mahānbhedaḥ । kramādbhaktiriti । kramamanusṛtya ramādiṣu bhaktirdharmiṇītyarthaḥ ।
tatpriyopagā bhaktiryata iti । haripriyaviṣayabhaktitvādityarthaḥ । tatpriyānugacchati viṣayīkarotīti tatpriyopagā । yā yatpriyaviṣayā bhaktiḥ sā tatprītikāraṇāt ।
yathā svasminbhaktiḥ । atra svaśabdena devadatta ucyate । yathā rājapriye devadatte bhaktī rājaprītikāraṇamityarthaḥ । iha kramāditi pratijñāyāṃ viśeṣaṇaprakṣepeṇa bhagavadbhaktabhakteḥ kartavyatvaṃ tattāratamyasya cāvaśyakatvaṃ siddhayati ।
yadvānena prayogadvayaṃ sūcayati । bhāgavatabhaktirbhagavatprītikāraṇaṃ bhagavatpriyabhaktitvāditi । bhagavānrāmādiṣu tāratamyopetabhaktyaiva prasīdati । tāratamyenaiva tadviṣayaprītimattvāditi ca ।
yuktiśceti sambandhaḥ । atra prāgukte arthe । kiṃ sāmānyavyāptyā, viśeṣavyāptirapyastītyāśayena prayogāntaramucyate- prādhānyeti । prādhānyatāratamyānusāriṇī bhaktiruttamā ।
prītidaiva hareryasmād bhaktiḥ sā svopagā yathā । iti vā । uttamatvatāratamyānusāriṇī ramādiṣu bhaktirhareḥ prītidaiva । yasmātsottamā bhaktiḥ ।
śāstravihitabhaktitvādityarthaḥ । svopagā sā viṣṇuviṣayā bhaktiryathetyarthaḥ । iti vā anumātavyamiti śeṣaḥ । atrāpi pūrvavadviśiṣyasādhātpṛthakprayogadvayena vā sādhyadvayasiddhiḥ ।
। iti ubhayaliṅgādhikārikādhikaraṇe । । atha phalaśrutyadhikaraṇam । । oṃ svāminaḥ phalaśruterityātreyaḥ oṃ । jñānaṃ mahāphalakāraṇamiti puruṣārthādhikaraṇe pratipāditam ।
jñānottaramanuṣṭhitaṃ varṇāśramakarma śamadamādikaṃ cānandātiśayakāraṇamiti stutyadhikaraṇe । tadetajjñānakarmādiphalaṃ kiṃ prerakatvāddevānāṃ bhavati uta kartṛtvāddevadattasyeti saṃśaye prathamasūtreṇa devānāmeveti pūrvapakṣayitvā । "ārtvijyamityauḍulomistasmai hi parikriyate'; ityekadeśimatena siddhāntamabhidhāya"sahakāryantaravidhiḥ pakṣeṇa tṛtīyaṃ tadvato vidhyādivat'; iti paramasiddhānto abhihitaḥ । tatra devānāṃ jñānādiphalamiti pūrvapakṣāṃśo grāhya eva ।
avadhāraṇamātrameva tyājyam । ataḥ pūrvapakṣasūtrārthaṃ vivṛṇoti- jñāneti । svāminaḥ phalaśruter ity ātreyaḥ । jñānakarmādiphalaṃ caiṣu kramopagam ।
phalaṃ ca devānāṃ bhavatīti śeṣaḥ । bhavaccaiṣu deveṣu kramopagaṃ krameṇaivopagacchati । devadattenānuṣṭhitasya jñānādeḥ phalaṃ devānāṃ bhavatītyekā pratijñā । bhavacca tatkrameṇaiva na tu sāmyena vaiparītyena veti dvitīyā ।
tatrādyāyāṃ hetuṃ sūcayandvitīyamupapādayati- svātantryeti । svātantryatāratamyena phalaṃ hi phalināṃ bhavet । phalināṃ phalabhājāṃ, svātantryatāratamyena svāmyatāratamyānusāreṇaiva hi phalena bhāvyam । natu sāmyena vaiparītyena vetyarthaḥ ।
brahmādayastāratamyenaiva phalavantastatra tāratamyenaiva svātantryādityuktaṃ bhavata । anena prathamapratijñāyāṃ svātantryahetuḥ sūcito bhavati yaḥ sūtre svāmipadenoktaḥ । yadyapi phalaprāptau tāratamyaṃ na sūtritam । tathāpi phalaprāptāvuktasya svāmitvahetoḥ sāmarthyena prāptamiti tadapyupapāditam ।
yadi svātantryāddevadattānuṣṭhitajñānādiphalaṃ devānāṃ syāttarhi tadanuṣṭhitamithyājñānādiphalamapi prasajyetāviśeṣādityata āha- aśubhaṃ tviti । aśubhaṃ tvaśubhe apyeṣāṃ svātantryāt prītito hareḥ । ājñayā cānyagaṃ naiva bhogāya bhavati kvacit । anyagamaśubhaṃ tveṣāṃ devānāṃ kvacidapi bhogāya na bhavati ।
kutaḥ । hareḥ prītito aśubhe apyeṣāṃ svātantryādbhagavatprasādena maitadasmānprāpaditi nivāraṇe teṣāṃ sāmarthyasadbhāvāt । maitadetānprāpaditi harerevājñayā ca । anyagamiti vadatā svagataṃ tu bhavatīti sūcitam ।
anenāsati nivāraṇakāraṇa iti svāmitvaheturviśeṣito bhavati । yaduktamaviśeṣāditi tadasiddham । vyavasthāpakaśrutisadbhāvādityāha- puṇyameveti । puṇyamevāmumāpānoti na devān pāpamāpnuyāt ।
ityādiśrutayo mānamukte arthe । anena"puṇyamevāmuṃ gacchati na ha vai devānpāpaṃ gacchati'; iti śrutimupādatte । amuṃ saptānnavidyopāsanena prerakatayā parapurapraveśinaṃ parakṛtaṃ puṇyamevāpnoti na pāpam । kutaḥ ।
devo hyasau jāto । nahi devānprāpnotītyarthaḥ । ukte arthe śubhameva bhavati nāśubhamityarthe । vyavasthāpakāntaramāha- yuktaya iti ।
yuktayo aparāḥ । aparāḥ pūrvoktābhyām । ukte arthe mānamiti sambandhaḥ । kāstā yuktaya ityatastā darśayitumāgamavākyaṃ paṭhati- upasaneti ।
upāsanādharmaphalaṃ yato dehāntare sthitiḥ । vāsudevājñayā caiva pūrvakarmānusārataḥ । prerayanti hi te jīvān puṇyapāpeṣu nityaśaḥ । arāgadveṣataścaiva kathaṃ doṣānavāpnuyuḥ ।
haryājñākaraṇādeva puṇyamebhiravāpyate । haripūjeti coddeśāt kathaṃ na śubhamāpnuyuḥ । yataḥ kāraṇāddehāntare sthitiḥ, parapuraṃ praviśya tatra puṇyapāpapreraṇaṃ, devānāṃ bhagavadupāsanājanitadharmaphalam । ataḥ kathaṃ pāpādikaṃ prerayanto api doṣānavāpnuyuḥ ।
nahi sāttviko dharmo duḥkhaparyavasāyī । tattvavyāghātādityarthaḥ । parapure devānāṃ pāpādipreraṇaṃ na duḥkhahetuḥ । sāttvikadharmaphalatvāttattvajñānavadityuktaṃ bhavati ।
kiñca te devā vāsudevājñayaiva na tu svecchayā tattatkṛtapūrvakarmānusārata eva । ata evārāgadveṣato rāgadveṣau vinaiva nityaśo jīvānpuṇyapāpeṣu prerayanti hi yasmāttasmātkathaṃ doṣānavāpnuyuḥ । prabhorājñayāparādhānusāreṇa coraśāsakarājapuruṣavaditi bhāvaḥ । pāpādipreraṇena devānāmaśubhaṃ na bhavatītyeva kevalaṃ na, kintu haryājñānuṣṭhānājjyotiṣyomādyanuṣṭhātṛbhirivaibhirdevaiḥ puṇyamevāpyate ।
kiñca svavihitaparapreraṇe haripūjeyamiti coddeśātkathaṃ devā na śubhamāpanuyuḥ । ata ityupasaṃhāraḥ । ato yathākramaṃ dharmajñānayoḥ phalamañjasā । sarvaprāṇigataṃ devāḥ prāpnuvantyā viriñcataḥ ।
dharmajñānayoreveti yojyam । prāpnuvanto apyāviriñcato yathākramaṃ prāpnuvantītyapūrvoktirnopasaṃhāraḥ । anyagataṃ jñānādiphalaṃ devāḥ prāpnuvanti । devagataṃ tu kathamityapekṣāyāmuktam- devā iti ।
devā eva hi devānāṃ viśiṣṭā viniyāmakāḥ । devānāmapakṛṣṭānām । atastadīyajñānādiphalaṃ teṣāṃ bhavatīti śeṣaḥ । brahmā tviti āviriñcata ityuktasya vivaraṇam ।
brahmā tvakhiladevānāṃ narāṇāṃ ca niyāmakaḥ । ataḥ sarvaguṇāneṣa prāpanotyadhikamanyataḥ । devādigrahaṇamupalakṣaṇam । adhikamiti kriyāviśeṣaṇam ।
bhavatvanyagatajñānādiphalaprāptirdevānām । tatrāpi tāratamye ko heturityata uktam- dravyeti । dravyasvātantryavijñānaprayatnairadhikaṃ phalam । devānāmanyagaṃ cāpi teṣu yad brahmaṇo adhikam ।
bṛhattantroditaṃ vākyaṃ hariṇā phalanirṇaye । dravyāṇīndriyādīni teṣu svātantryaṃ dravyasvātantryaṃ vijñānaprayatnau dharmādyutpānanimitte । adhikairiti śeṣaḥ । caśabdo anuktasamuccayārthaḥ ।
madhyamairdravyasvātantryādibhirmadhyamam । alpairalpamiti । teṣvapi deveṣu niravadhikadravyasvātantryamattvāditi hiśabdārthaḥ । phalanirṇaya iti tatrāpi prakaraṇaviśeṣoktiḥ ।
dravyasvātantryādyatiśayātphalātiśaya ityuktasya vyāptiṃ darśayati- loke apīti । loke apyetādṛśaguṇaiḥ phalādhikyaṃ hi dṛśyate । etādṛśaguṇairityadhikairdravyasvātantryādibhiḥ samuditāyāṃ kṛṣau, yasyādhikaṃ kṣetrādidravyasvātantryaṃ, yasya cā'vāpādau jñānaprayatnādhikyaṃ tasya phalādhikyaṃ dṛśyata ityarthaḥ । evaṃ madhyalpayorapyudāhatarvyam ।
anena svātantryatāratamyenetyuktamupapāditaṃ bhavati । prasaṅgātpāpādiphalaṃ prerakāṇāmasurāṇāṃ tāratamyena bhavatītyāha- evañceti । evañca kalipūrvāṇāmasurāṇāṃ mahat phalam । aśubheṣu sadaiva syānmithyājñānādikeṣu hi ।
mahāprerakāṇāṃ mahadityādītyarthaḥ । aśubheṣvaśubhanimittam । hiśabdena svātantryaṃ hetumāha । evamiti devadṛṣṭāntam ।
asurāṇāṃ ceti sambandhaḥ । prāgukte arthe atra ca pramāṇāntaramāha- śubheti । śubhāśubhaphalaṃ devā asurāśca samāpnuyuḥ । krameṇaiva yathāśakti yathā ye ye prayojakāḥ ।
prerakā api pāpānāṃ na devāḥ pāpamāpnuyuḥ । iti prakāśikāyāṃ hi provāca harirañjasā । yathāsaṅkhayena śubhāśubhaphalam । yathāśaktīti krameṇaivetyatra yuktiḥ ।
tasya vivaraṇaṃ ye ye yathā prayojakāstathā tatheti । prerakā ityasya pūrvavacchaṅkāparihāraśca । । oṃ ārtvijyamityauḍulomistasmai hi parikriyate oṃ । oṃ sahakāryantaravidhiḥ pakṣeṇa tṛtīyaṃ tadvato vidhyādivat oṃ ।
evaṃ prapañcena pūrvapakṣamuktvā siddhāntasūtratātparyamāgamavākyenāha- yadyapīti । ārtvijyam ity auḍulomiḥ tasmai hi parikrīyate । sahakāryantaravidhiḥ pakṣeṇa tṛtīyaṃ tadvato vidhyādivat । yadyapyevaṃ surāṇāṃ ca daityānāṃ ca mahat phalam ।
śubhāśubhebhya evañca kartuśca syād yathoditam । evamuktaprakāreṇa yadyapi śubhāśubhebhyo jñānādibhyo bhavatphalaṃ surāṇāṃ ca daityānāṃ ca bhavatītyupapāditam । evaṃca tathāpi karturdevadattāderapi phalaṃ syādeva । āgame apyasyārthasya prakṛtatvādyadyapītyādi yujyate ।
etaduktaṃ bhavati । devāsurāṇāṃ śubhāśubhaphalamityetāvadabhyupagamyate pramitatvāt । teṣāmeveti tu na kṣamyate । kintu karturapi bhavatīti ।
kartuḥ phalāṅgīkāre yadu kiñcemāḥ prajā iti sāvadhāraṇaśrutivirodha ātreyavacanavirodhaśca syādityata uktam- mahaditi । devādīnāṃ mahatphalaṃ kartustvalpam । alpasya casattvavivakṣā bahulamupalabdheti bhāvaḥ । kutaḥ kartuḥ phalāṅgīkāra ityata āha- yathoditamita ।
śrutismṛtisadbhāvādityarthaḥ । tāśca bhāṣyādāvudāhṛtā draṣṭavyāḥ । yuktamapyāha- tasmāditi । tasmānnirayamānuṣyasvargamuktyupabhoginaḥ ।
mānuṣottamamārabhya । kartuḥ śubhāśubhaphalasadbhāvādeva mānuṣottamamārabhya devaparyantā daityaparyantāśca nirayādyupabhogina iti yujyate nānyathetyarthaḥ । uktasyāpavādamāha- devāstviti । devāstu nirayaṃ vinā ।
asurāstu vinā muktiṃ tamo andhamapi cāpnuyuḥ । iti tattvavivekoktaṃ svayaṃ bhagavatā vacaḥ । anyaphalopabhoginaḥ । na kevalamasurāṇāṃ muktyabhāvaḥ kintvandhantamo api cāpnuyuḥ ।
etaduktaṃ bhavati । manuṣyottamāstāvannirayamānuṣyasvargamuktīḥ prāpnuvanti । devāśca mānuṣyasvargamuktīḥ । asurāśca svargamānuṣyanirayāndhatamasāni ।
naca nirayādīni nirnimittāni । naca svakṛtapāpādīni vinā nimittamasti । tasmātkarturapyasti śubhāśubhaphalaprāptirisita jñāyate । anyathā nirayādyabhāvaprasaṅgāt ।
naca vācyaṃ surāsurāṇāṃ kartṛtvaprayuktaphalābhāve api preraṇanimittaphalasadbhāvānmuktyādyupapattiriti । devānāṃ mānuṣyaprāpterayogāt । daityānāṃ svargādipāpteranupapatteḥ । sarvathā manuṣyāṇāṃ nirayādiprāpterasambhavāditi ।
tadidamuktaṃ mānuṣottamamārabhyeti, manuṣyottamānāmāditvoktyā nirayādyanekaphaloktyā ca । vaco astīti śeṣaḥ । । iti phalaśrutyadhikaraṇam । । atha anāviṣkārādhikaraṇam ।
। oṃ anāviṣkurvannanvayāt oṃ । jñānadānaṃ kimāviṣkāreṇa kāryamutānāviṣkāreṇeti saṃśaye pūrvavadatrāpi pūrvapakṣamatyantaheyatvābhāvātprapañcenāṃha- jñānadā apīti । anāviṣkurvann anvayāt । jñānadā apicācāryā viśeṣāt phalamāpnuyuḥ ।
na kevalaṃ śiṣyāḥ kintu jñānadā ācāryā api jñānaphalamāpnuyuḥ । tacca viśeṣācchiṣyādapyatiśayena । ācāryā ityenenaiva siddhe jñānadā iti vacanaṃ jñānadāneneti jñāpanārtham । caśabdaḥ paramācāryādisaṅgrahaḥ ।
kuta etadityata āha- muktāviti । muktāvaṣṭaguṇaṃ śiṣyād gururāpanoti śobhanam । tadgururdviguṇaṃ tasmāt sārdhaṃ tāvat tato apare । devāḥ sahasraguṇitaṃ kramāt tasmād yathottaram ।
brahmā mahaughaguṇitamevaṃ phalavinirṇayaḥ । ityāha bhagavāñchāstre guruvṛttābhidhe svayam । śiṣyāt śiṣyasya yacchravaṇaphalaṃ tato aṣyaguṇaṃ gururjñānadānenāpnoti । tadgururgurorgurusmādguruphalāddviguṇaṭha phalamāpnoti ।
santānakāraṇatvāt । tataḥ paramagurorapare guravaḥ svaśiṣyaphalāpekṣayā sārdhaṃ tāvat adhyardhaṃ phalamāpanuvanti । yathottaraṃ tasmātkramādityadhyardhaprāptikramāddevājñānapravartakatvātsahasraguṇitam । yathottaraṃ tasmātkramāditi brahmā mahaughaguṇitamityanenāpi sambaddhayate ।
sahasramahaughaśabdāvupalakṣaṇārthau । paramparāyā aniyatatvāt । āgamasiddhe atrārthe yuktirapyastītyāha- yuktaṃ ca taditi । yuktaṃ ca tan ।
pratigrahītuḥ śiṣyasya jñānaphalādapyācāryasya jñānadānaphalamadhikamityetadyuktisiddhaṃ ca । tāṃ yuktiṃ sūcayati- neti । na godātā gomātraphalamāpnuyāt । pratigrahīturhi gomātraphalam ।
godātā na gomātraphalavānbhavati । kintu mahāphalaṃ svargādikaṃ ca prāpnoti । yathaitattathā prakṛte apītyarthaḥ । ayamatra prayogaḥ ।
jñānadātā dattavastuphalādapyadhikadānaphalavānpuruṣārthahetuvastudātṛtvādgodātṛvaditi । jñānaphalādapyācāryasya jñānadānaphalamadhikāmityatra bhagavadgītāsaṃvādamāha- ya imamiti । ya imaṃ paramaṃ guhyaṃ madbhakteṣvabhidhāsyati । bhaktiṃ mayi parāṃ kṛtvā māmevaiṣyatyasaṃśayaḥ ।
na ca tasmānmanuṣyeṣu kaścinme priyakṛttamaḥ । bhavitā na ca me tasmādanyaḥ priyataro bhuvi । ityāha bhagavān । adhyeṣyata ityuttaravākyamatra paṭhanīyam ।
yata evaṃ jñānadānaṃ tatsampradāyapravartanaṃ ca mahāphalam । ato bahūnāṃ grahaṇāyāviṣkāreṇa jñānadānaṃ kāryamiti prāpte siddhāntamāha- evamapīti । evamapi । satyaṃ jñānadānamuktaprakāreṇa mahāphalam ।
tathāpi nāviṣkāreṇa kāryaṃ kuta ityata āha- pātramiti । pātramapekṣyate । dānaphaleneti śeṣaḥ । pātre kriyamāṇaṃ khalu dānaṃ phalāyālam ।
nāpātre । pratyuta pratyavāyasyaiva hetuḥ । āviṣkāreṇa jñānadāne cāyogyānāmapi tatprāptirbhavati । sā ca pratiṣiddheti bhāvaḥ ।
। iti anāviṣkārādhikaraṇam । । atha aihikādhikaraṇamuktiphalādhikaraṇe । । oṃ aihikamaprastutapratibandhe taddarśanāt oṃ । oṃ evaṃ muktiphalāniyamastadavasthāvadhṛtestadavasthāvadhṛteḥ oṃ ।
adhikaraṇadvayasya tātparyaṃ saṅkṣepeṇāha- evameveti । aihikam apy aprastutapratibandhe taddarśanāt । evaṃ muktiphalāniyamas tadavasthāvadhṛtes tadavasthāvadhṛteḥ । evamevāvirodhena prārabdhasyaiva karmaṇaḥ ।
jñānaṃ dṛṣṭaphalaṃ proktaṃ muktiścehaiva labhyate । prārabdhasya karmaṇo avirodhenaiva jñānaṃ dṛṣṭaphalaṃ proktamiti prathamādhikaraṇatātparyam । dṛṣṭaṃ ca tatphalaṃ ceti dṛṣṭaphalam śravaṇādisampūrtyanantarameva jñānamutpadyate । yadi prārabdhakamarpratibandhakaṃ nāsti ।
tasmiṃstu sati tadavasāna iti । evameva muktiścaiveha labhyata iti dvitīyasya । yasmindehe jñānamutpannaṃ tatpātānantarameva muktirlabhyate prārabdhakarmapratiba ndhakābhāve tadbhāve tu tadavasāna iti । । iti śrīmatpūrṇapramatibhagavatpādasukṛteranuvyākhyānasya praguṇajayatīrthākhyayatinā ।
kṛtāyāṃ ṭīkāyāṃ viṣamapadavākyārthavivṛtau tṛtīyādhyāye asmiṃścaramacaraṇaḥ paryavasitaḥ । । iti śrīmannyāyasudhāyāṃ tṛtīyādhyāyasya caturthaḥ pādaḥ ।