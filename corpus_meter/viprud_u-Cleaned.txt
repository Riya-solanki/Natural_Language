atha nāyakaprakaraṇam । vidyākairavakaumudīṃ śrutiśiraḥ sīmantamuktāmaṇiṃ dārān padmabhuvastrilokajananīṃ vande girāṃ devatām । yatpādābjanamaskriyāḥ sukṛtināṃ sārasvataprakriyābījanyāsabhuvo bhavanti kavitānāṭyaikajīvātavaḥ ।। pūrvebhyo bhāmahādibhyaḥ sādaraṃ vihatāñjaliḥ ।
vakṣye samyagalaṅkāraśāstrasarvasvasaṃgraham ।। cireṇa caritārtho abhūt kāvyālaṅkārasaṃgrahaḥ । pratāparudradevasya kīrtiryena prakāśyate ।। rasapradhānāḥ śabdārthā guṇālaṅkāravṛttayaḥ ।
rītayaśceyatī śāstraprameyaṃ kāvyapaddhatiḥ ।। yadyapyasau prabandheṣu prācāṃ sādhu nirūpitā । tathāpyasyāḥ samaṃ neturnodāharaṇamādṛtam ।। puṇyaślokasya caritamudāharaṇamarhati ।
na kaścit tādṛśaḥ pūrvaiḥ prabandhābharaṇīkṛtaḥ ।। prabandhānāṃ prabandhṝṇāmapi kīrttipratiṣṭhayoḥ । mūlaṃ viṣayabhūtasya neturguṇanirūpaṇam ।। yathā rāmaguṇavarṇanaṃ rāmāyaṇavalmīkajanmanormahāpratiṣṭhākaraṇaṃ, tathā mahāpuruṣavarṇanena hi śreyaskarī prabandhasthitiḥ ।
yathā vedaśāstrapurāṇāderhitaprāptiḥ ahitanivṛttiśca, tathā sadāśrayāt kāvyādapi । iyān viśeṣaḥkāvyāt kartavyatādhīḥ sarasā, anyatra na tathā । yadvedāt prabhusaṃmitādadhigataṃ śabdapradhānācciraṃ yaccārthapravaṇāt purāṇavacanādiṣṭaṃ suhṛtsaṃmitāt । kāntāsaṃmitayā yayā sarasatāmāpādya kāvyaśriyā kartavye kutukī budho viracitastasyai spṛhāṃ kurmahe ।।
tataḥ kāvyaṃ dṛṣṭādṛṣṭaphalajanakatayā bahūpayuktam । "kāvyaṃ yaśase arthakṛte vyavahāravide śivetarakṣataye । sadyaḥ paranirvṛtaye kāntāsaṃmitatayopadeśayuje" ।। iti ।
"parivaḍḍhai viṇṇāṇaṃ saṃbhāvijjai jaso viḍappaṃdi guṇā । sutrai supurusacariaṃ kiṃ tajjeṇa ṇa haraṃti kavvāṭhṭhāvā" ।। (parivardhate vijñānaṃ saṃbhāvyate yaśo arjyante guṇāḥ । śrūyate supuruṣacaritaṃ kiṃ tad yena na haranti kāvyālāpāḥ) ।।
yatra punaruttamapuraṣacaritaṃ na nibadhyate, tat kāvyaṃ parityājyameva । smṛtiḥ"kāvyālāpāṃśca varjayet'; iti । na kevalaṃ kāvyasyāyaṃ panthāḥ । kintu śāstarajātasyāpi sadāśrayatvena mahān lokādaraḥ ।
tathā vaiśeṣikāderīśvarapratiṣṭhāpakatayā jagatpūjyatā । tathā mahābhāratādīnāmapi mahāpuruṣavarṇanaparatayaiva viśvātiśāyitvam । kiṃ bahunā? vedāntā api brahmapratipādakatayā paramutkṛṣyante । aathāto dharmajijñāsā'; ityupakramamāṇena sūtrakṛtā maharṣiṇāpi puruṣāśritasya guṇaśreṣṭhasya dharmasya jijñāsādvāreṇa mahāpuruṣaguṇavarṇanameva śāstrasya prāṇa ityurarīkṛtam ।
tattannyāyanirūpaṇaparasyāpi prabandharāśermahāpuruṣaguṇavarṇanaṃ hemnaḥ paramāmodaḥ । pratāparudradevasya guṇānāśritya nirmitaḥ । alaṅkāraprabandho ayaṃ santaḥ karṇotsavo astu vaḥ ।। kākatīyanarendrasya yaśo bhūṣayituṃ kṛtā ।
vidyānāthakṛtiśceyaṃ svayaṃ tena vibhūṣyate ।। "ādirājayaśobimbamādarśaṃ prāpya vāṅmayam । teṣāmasaṃnidhāne api na svayaṃ paśya naśyati" ।। iti ।
sūktaiva pratipādyamahimnā prabandhamahattā । "upaślokyasya māhātmyādujjvalāḥ kāvyasaṃpadaḥ" । iti । "guṇālaṅkāracārutvayuktamapyadhikojjvalam ।
kāvyamāśrayasaṃpattyā meruṇevāmaradrumaḥ" ।। iti । rudrabhaṭṭenāpi kathitam"udāracaritanibandhanā prabandhapratiṣṭhā'; iti । prapañcitaṃ ca sāhityamīmāṃsāyām"nāyakaguṇagrathitāḥ sūktisrajaḥ sukṛtināmākalpamākalpanti'; iti ।
"kaveralpāpi vāgvṛttirvidvatkarṇāvataṃsati । nāyako yadi varṇyeta lokottaraguṇottaraḥ" ।। iti । ।। mahākulīnatvādināyakaguṇāḥ ।।
atraite nāyakaguṇāḥ । mahākulīnataujjvalyaṃ mahābhāgyamudāratā । tejasvitā vidagdhatvaṃ dhārmikatvādayo guṇāḥ ।। pūrvaśāstrānusāreṇa katicit kathitā ime ।
pratāparudradevasya guṇā vācāmagocarāḥ ।। athaiteṣāṃ svarūpamudāharaṇaṃ ca । mahākulīnatā nāma kule mahati saṃbhavaḥ । tādṛṅmadhyamalokabhāgyavibhavādindrādibṛndārakaiḥ kṣoṇyāṃ krīḍitumicchubhiścirataraṃ saṃprārthitaḥ padmabhūḥ ।
atyarkendukulapraśastimasṛjad yaṃ kākatīyānvayaṃ tasmin saṃprati vīrarudravapuṣā jāgarti lakṣmīpatiḥ ।। rūpasaṃpannadehatvamaujjvalyaṃ parikīrtyate ।। murāreryaḥ pūrvaṃ jalanidhisutāyāmudabhavanmahādevājjātaḥ sa punaravanībhṛdduhitari । vapuṣmān kāmo ayaṃ jayati jagatībhāgyavibhavaiḥ pratāpaśrīrudraḥ svayamiti manīṣā mṛgādṛśām ।।
viśvaṃbharādhipatyaṃ yat tanmahābhāgyamucyate । sevānamranarendramaulivilasadratnaṃśunīrājitaṃ rājyaśrīprathamāvatārapadavīmāruhya siṃhāsanam । kṣoṇīṃ rakṣati vikramairanupamaiḥ pratyarthipṛthvīpatiślāghālaṅghanajāṅghikairguṇanidhiḥ śrīvīrarudro nṛpaḥ ।। yad viśrāṇanatācchīlyamaudāryaṃ tannigadyate ।।
vadānyo nānyo asti trijagati samo rudranṛpaterguṇaśreṇīślāghāpihitaharidīśānayaśasaḥ । samantādudbhūtairdviradamadagandhaiḥ surabhayaḥ kriyante yadvidvajjanamaṇigṛhaprāṅgaṇabhuvaḥ ।। jagatprakāśakatvaṃ yat tejasvitvaṃ taducyate । sadā tejobhānau sphurati jayinaḥ kākativibhorarikṣmābhṛtkāntācikuratimirāhaṃkṛtimuṣi ।
prakāśavyutpattirbhavati jaraduddāmatamasāmasūryaṃpaśyānāmavadhigiripāścāttyadṛṣadām ।। kṛtyavastuṣu cāturyaṃ vaidagdhyaṃ parikīrtyate ।। cāturyaṃ kimu varṇyate guṇanidheḥ śrīvīrarudraprabhoryatrānyonyaviruddhayorapi mahadvāṇīśriyorārjavam । kiṃ cābhyāṃ sadṛśopacāralalitāṃ tattādṛśairutsavairniḥ sāpatnyamimāṃ bhuvaṃ sa nṛpatirdhatte diśāṃ jitvaraḥ ।।
dharmaikāyattacittatvaṃ dhārmikatvamudīryate । parihāse apyanaucityaṃ svapne apyanyavadhūkathām । śatrāvapyaguṇāropaṃ kākatīndro na mṛṣyati ।। ādigrahaṇānmahāmahimatvapāṇḍityaprabhṛtayaḥ ।
tanmahāmahimatvaṃ syād yā punardevatātmatā ।। kausalyā'sīt prathamajananī, devakī ca dvitīyā viṣṇormātā tadanu mahitā mummaḍāmbā tṛtīyā । yastretāyāṃ raghupatirabhūd dvāpare śaurirāsīt trātuṃ kṣoṇīṃ sa jayati kalau vīrarudrāvatāraḥ ।। atra garuḍadhvajātmakatayā mahāmahimatoktā ।
sarvavidyādhikatvaṃ yat pāṇḍityaṃ tadudāhṛtam । goṣṭhībhiḥ paritoṣayan budhagaṇān ṣaḍdarśanīsīmabhiḥ satsārasvatamārgadarśanacaṇaiḥ sūktaiḥ kavīn prīṇayan । saṃgītopaniṣadrahasyapiśunairātodyayogyakramairdhinvan saṃsadi vaiṇikān viharate śrīkākatīndro nṛpaḥ ।। atha nāyakaguṇanirūpaṇānantaraṃ nāyakasvarūpaṃ nirūpyate ।
yaśaḥ pratāpasubhago dharmakāmārthatatparaḥ । dhuraṃdharo guṇāḍhyaśca nāyakaḥ parikīrttitaḥ ।। dharmālambasamucchritāṃ tribhuvanasyaikātapatraśriyaṃ dhatte kākativīrarudranṛpateḥ sphāraṃ yaśomaṇḍalam । chāyevāsya nabhaḥ sthalī kuvalayaśyāmeyamālokyate tanmanye niyataṃ pratāpatapanastasyopari dyotate ।।
dharmo artha iva pūrṇaśrīrartho dharma iva sthitaḥ । kāmastāviva tau kāma iva rudranareśvare ।। gāyantīranumodate nijavadhūḥ śeṣaḥ śiraḥ kampanairlakṣmīṃ prīṇayate adya kacchapapatirvakṣaḥ sthalīdarśanāt । diṅnāgāśca kareṇukāśucamapākurvantyanuvrajyayā doṣṇā kākativīrarudranṛpatau viśvambharāṃ bibhrati ।।
mukhaiḥ sahastreṇa phaṇī vadeccet karaiḥ sahasreṇa likhedvivasvān । netraiḥ sahasreṇa hariśca paśyet sthāne guṇān kākativīrabhurtuḥ ।। atha nāyakaviśeṣā nirūpyante । udātta uddhataścaiva lalitaḥ śānta ityapi ।
dhīrapūrvā ime pūrvaiścatvāro nāyakāḥ smṛtāḥ ।। tatra sarvarasasādhāraṇāścatvāro nāyakāḥ dhīrodāttadhīroddhatadhīralalitadhīraśāntāḥ । eteṣāṃ svarūpamudāharaṇaṃ ca । mahāsattvo atigambhīraḥ kṛpāvānavikatthanaḥ ।
pratāparudravada dhīro dhīrodāttaḥ sa saṃmataḥ ।। saṃdigdhe kṛpayā mṛduḥ kṣaṇamarīn hantuṃ dhṛtāsiḥ puraḥ śauryaśrīpraṇayapraśaṃsiṣu namadbhrūrlajjate vandiṣu । ākārān sukharoṣaharṣapiśunān vaktre na dhatte manāk trailokyātiśayālukīrttisubhagaḥ śrīvīrarudro nṛpaḥ ।। darpamātsaryabhūyiṣṭhaścaṇḍavṛttirvikatthanaḥ ।
māyāvī sulabhakrodhaḥ sa dhīroddhata ucyate ।। re re ghūrjara jarjharo asi samare lampāka kiṃ kampase vaṅga tvaṅgasi kiṃ mudhā balarajaḥ kāṇo asi kiṃ koṅkaṇa । hūṇa prāṇaparāyaṇo bhava mahārāṣṭrāparāṣṭro asyamī yoddhāro vayamityarīnabhibhavantyandhrakṣamābhṛdbhaṭāḥ ।। atra bhaṭānāṃ dhīroddhatatvam ।
asuravaikabhūḥ'; iti pāṭhāntaram । niścinto dhīralalitaḥ kalāsaktaḥ । sukhī mṛduḥ । i ।
śauryoṣmā niravagrahaḥ pratinṛpāḥ sarve api namrīkṛtāḥ pātivratyamupaiti bhūriyamayaṃ nāthaḥ svayaṃbhūḥ śivaḥ । dhīro ayaṃ yuvarāja eva vahati śrīvīrarudro dhuraṃ sarvāmityanumodate pratikalaṃ śrīkākatīndro nṛpaḥ ।। dhīraḥ śāntaḥ prasannātmā dhīraśānto dvijādikaḥ ।। vīraṃ rudranṛpālaratnamabhitaḥ prāptodayaṃ modate saṃkhyāvadaraṇa eṣa pūṣaṇamiva pratyagramabjākaraḥ ।
unmīlatkamalāvihāravasatirbhūtvā vikāsairnijairviśvāmodamudañcayannavirataṃ doṣāvasānotsukaḥ ।। atra viprāṇāṃ dhīraśāntatvam । ।। śṛṅgāranāyakā nirūpyante । atha śṛṅgāraviṣayāścatvāro nāyakā ime ।
anukūlo dakṣiṇaśca dhṛṣṭaḥ śaṭha iti smṛtāḥ ।। eṣāṃ svarūpamudāharaṇaṃ ca । ekasyāṃ nāyikāyāṃ viśeṣānurakto anukūlo nāyakaḥ । kiṃ nāmācaritaṃ tapaḥ sakhi ! bhuvā yasyāḥ patirgīyate vīro rudranṛpaḥ kva tat sucaritaṃ tasya priyā syāṃ yataḥ ।
jāne mānini mā viṣīda purataḥ prakhyāpya nāma sthirāṃ tvāṃ ratnākaramekhalāṃ tvayi sadā saktaṃ vidhāsye nṛpam ।। atra pratāparudrasya kṣoṇyāṃ viśeṣānurāgo vyajyate, yena vadhvā sthirā ratnākaramekhaleti tannāmagrahaṇena snehaprakhyāpanaṃ kriyate । tulyo anekatra dakṣiṇaḥ । anekāsu nāyikāsu avaiṣamyeṇa snehānuvartī dakṣiṇo nāyakaḥ ।
narmoktyaiva niyantritā smarakalākelīṣu kācinmayā sākūtena vilokanena hṛdayaṃ kasyaicidāviṣkṛtam । kasyāścit prahitaḥ prasādhananidhirdūtīkareṇa, kva vā gantāsmītyanucintayaiva nṛpaterāsīt prabhātā niśā ।। vāṇīṃ mukhena, netrābhyāṃ śriyaṃ, doṣṇā ca medinīm । mānayaṃstulyatāṃ dhatte tāsu rudranareśvaraḥ ।।
rājyaśrīparibhogaśaṃsi bhavataḥ sarvāṅgamālokyate kastatrāvinayo asti sāhasamidaṃ tannāma mayyarpitam । jāne tvāṃ bahuvallabhaṃ kimaparaṃ vaktavyamalpā vayaṃ tasyāṃ prema tavādhikaṃ vasumatī yā nāma kiṃ jalpitaiḥ ।। gūḍhavipriyakṛcchaṭhaḥ ।। nāyikāmātraviditavipriyakārī śaṭhaḥ ।
dṛṣṭyā paśyasi kevalaṃ na manasā vācā priyaṃ bhāṣase no bhāvena bhujāntaraṃ prakaṭayasyagre na cābhyantaram । jñātaṃ kākatinātha ! bhūstava paraṃ prāṇeśvarī dhyāyato mādṛkṣeṣu viḍambanaiva; tadalaṃ vyarthairbahissaṃbhramaiḥ ।। atra tattannāyakaviṣayatayā kākatīśvarāṇāmudāharaṇena vīrarudrasyaiva varṇanam । eṣāṃ nāyikānukūlane pīṭhamardaviṭaceṭavidūṣakanāmānaḥ sahāyāḥ ।
teṣāṃ svarūpaṃ nirūpyate । kiṃcidūnaḥ pīṭhamarda ekavidyo viṭaḥ smṛtaḥ । saṃdhānakuśalaśceṭo hāsyaprāyo vidūṣakaḥ ।। spaṣṭameṣāmudāharaṇam ।
athāṣṭavidhāḥ śṛṅgāranāyikāḥ । svādhīnapatikā caiva tathā vāsakasajjikā । virahotkaṇṭhitā caiva vipralabdhā ca khaṇḍitā ।। kalahāntaritā caiva tathā proṣitabhartṛkā ।
tathābhisārikā ceti kramāllakṣaṇamucyate ।। priyopalālitā nityaṃ svādhīnapatikā matā । priyāṃ sarvaṃsahāṃ taistairviśeṣairupalālayan । pratāparudranṛpatiḥ pratikṣaṇamavekṣate ।।
priyāgamanavelāyāṃ maṇḍayantī muhurmuhuḥ । kelīgṛhaṃ tathātmānaṃ sā syādvāsakasajjikā ।। svatejasā pariṣkṛtya pradhānāgāramutkayā । śriyābhiṣekavelāyāṃ vīrarudraḥ pratīkṣitaḥ ।।
cirayatyadhikaṃ kānte virahotkaṇṭhitonmanāḥ ।। na śaṅkānyā tādṛgguṇaparimale rudranṛpatau kayā vā goṣṭhyāsau cirayati sakhībhirna sulabhaḥ । samānetuṃ kāntaṃ vraja madana baddho añjalirayaṃ yato viṣvadrīcaḥ kirati kiraṇāṃstvatpriyasakhaḥ ।। kvacit saṃketamāvedya dayitenātha vañcitā ।
smarārtā vipralabdheti kalāvidbhiḥ prakīrtyate ।। gacchāgre sakhi ! kā priyāgamakathā prāpto niśīthaḥ paraṃ saṃketālaya ! mokṣyase mama vṛthā jāto aśrubhiḥ paṅkilaḥ । yadvā rudranareśvare priyatame rājyaśriyo vallabhe bhāratyā dayite bhuvaḥ kṛtapadāḥ prāyo vayaṃ vañcitāḥ ।। nītvānyatra niśāṃ prātarāgate prāṇavallabhe ।
anyāsaṃbhogacihnaistu kupitā khaṇḍitā matā ।। rātriryāmatrayaparimitā vallabhāste sahasraṃ mārgāsaktyā mama gṛhamapi prātarevāgato asi । kiṃ kartavyaṃ vada nṛpatibhirvīkṣaṇīyā hi sarvāḥ ko vā doṣastava punarahaṃ kāmamāyāsayitrī ।। kopāt priyaṃ parāṇudya paścāttāpasamanvitā ।
kalahāntaritā nāma sūribhiḥ parikīrtitā ।। taha taha aṇuṇaanto pio tue hiaa rosakaluseṇa । avahīrido ṇa muṇiaṃ rāeti vioaveaṇaṃ sahasu ।। (tathā tathā anunayan priyastvayā hṛdaya ! roṣa kaluṣeṇa ।
avadhīrito na jñāto rājeti viyogavedanāṃ sahasva) ।। deśāntaragate kānte khinnā proṣitabhartṛkā । trailokyaprathamānakīrttimahasaḥ śrīvīrarudraprabhoḥ sevārthaṃ cirayatsu kākatipure bhūpeṣu tadyoṣitaḥ । dvārāsaktadṛśo nayanti divasān vyuṣṭāśayā ca kṣapāstaddhyānapratibaddhasāndrapulakavyākīrṇakāmeṣavaḥ ।।
kāntābhisaraṇodyuktā smarārtā sābhisārikā ।। saṃbhramairalamalpajñe ! preyānastu mahīpatiḥ । kareṇusthāṃ na paśyāmi na śṛṇomyabhisārikām ।। ।। āsāṃ nāyikānukūlane sahāyāḥ ।।
dūtyo dāsī sakhī kārūrdhātreyī prātiveśinī । liṅginī śilpinī svā ca sahāyāḥ parikīrtitāḥ ।। etāsāṃ svarūpamudāharaṇaṃ ca spaṣṭam । kāmaśāstraprasiddhāḥ padmanīcitriṇīprabhṛtayo jātiviśeṣā jñātavyāḥ ।
saṃkṣepeṇa nāyikā trividhāmugdhā madhyā prauḍhā ceti । udayadyauvanā mugdhā lajāvijitamanmathā । lajāmanmathamadhyasthā madhyamoditayauvanā । smaramandīkṛtavrīḍā prauḍhā saṃpūrṇayauvanā ।।
yathākramamudāharaṇāni । mugdhe ! yanmanaso api gopyamakhilaṃ tanmahyamāvedyate kiṃ yā kācidahaṃ tava priyasakhi pracchādya kiṃ tāmyasi । āsaktistava rudradevanṛpatāvāśāsyate kiṃ bhavedityālyāṃ praṇayaikavāci sutanurdattottarā vrīḍayā ।। līlāvibhramapūrvaraṅgamuditaṃ tāruṇyametya trapānepathyāntarabimbitasmarakalālāsyaprapañcaśriyaḥ ।
sakhyaḥ paśyata kākatīyanṛpatau bhāvānubandhojjvalaḥ ko apyasyāstaralabhruvo vijayate śṛṅgāranāṭyakramaḥ ।। sahelaṃ paśyantyāḥ prakṛtisubhagaṃ rudranṛpatiṃ tadātvapratyudyadvividhalalitāṭopamadhuram । rasaprādurbhāvād yugapadudayatsāttvikamaho mṛgākṣyāstāruṇye kusumaśaraśilpaṃ vijayate ।। bhedāntaraṃ yathāsaṃbhavamudāhāryam ।
guṇālaṃkārāṇāṃ rasamahati kāvye vilasitaṃ sphuracchabdārthābhyāṃ tadapi hṛdayānandi bhavati । tayorapyunmeṣaḥ sravadamṛtamādhuryasubhagaḥ paraṃ puṇyaślokaṃ caritamanubadhnan vijayate ।। eṣa saṃgrahaślokaḥ । upaskārahetūnāṃ guṇālaṅkārāṇāṃ sadṛ'śeṅārye sati caritārthatvam ।
yasyālaṅkārāśrayatvaṃ tadeva lokanyāyenālaṅkāryam । tena guṇālaṅkārāṇāṃ kāvyamevāśrayabhūtamiti tadevālaṅkāryam । rasāderalaṅkāryatvoktiḥ prādhānyenātmana iva hāranūpurādyalaṅkāryatvam । jīvitabhūtatvādrasādeḥ kāvyātmatā ।
kvacidrasasya prādhānyam । kvacidalaṅaakārasya prādhānyam । kvacidvastunaḥ prādhānyaṃ ca । ।
īṣadaṅkuritavibhramacārau dehapallavitakāntini tanvyāḥ । yauvane mukulitastanamātre puṣpitaśca phalitaśca manobhūḥ ।। etat kāñcidbālāmālokya saspṛhasya pratāparudrasya vacanam । atra śṛṅgāraraso vyajyate ।।
kīrttau pratāparudrasya viharantyāṃ digantare । lokālokataṭāḥ śaśvaddravaccandropalāṅkitāḥ ।। atra candrakāntakuṭṭimānāṃ lokālokācalataṭānāṃ rudradevakīrttau candrikābuddhyā śaśvat dravo abhūditi bhrāntimadalaṅāro vyajyate । vyaṅgyāvasthāyāmalaṅkārasyāpi prādhānyamastyeva ।।
avatarati vīrarudre kākativaṃśe trilokamahanīye । tyaktvā dugdhapayodhiṃ talpaphaṇīśaḥ svamandiraṃ prāptaḥ ।। atra talpaphaṇīśaḥ dugdhābdhiṃ vihāya svagṛhaṃ prāptaḥ ityanena kṣīrasamudre harirnāstīti vyajyate । anena puruṣottamaḥ pratāparudrarūpeṇa kākatīyakule avatatāreti vastu vyajyate ।
iti trividhaṃ vyaṅgyaprādhānyam ।। kāvyamāśritya guṇālaṅkārāṇāṃ vilāsaḥ । tacca kāvyaṃ śabdasphuraṇenārthasphuraṇena tadubhayasphuraṇena ca sahṛdayahṛdayānandi bhavati ।। śabdasya sphuraṇaṃ nāma prauḍhabandhasya ḍambaraḥ ।
yo bandhāḍambara ārabhaṭyāṃ pratipādayiṣyate tacchabdasphuraṇam । kṣoṇīrakṣaṇadakṣiṇāḥ kṣatajagatkṣobhā durīkṣakramāḥ kṣudrakṣatriyapakṣaśikṣaṇavidhau protkṣiptakaukṣeyakāḥ । uddāmodyamanasya rudranṛpaterderdaṇḍayoścaṇḍayorgarjaddurjanagarvaparvatabhidādambholayaḥ kelayaḥ ।। acumbitārthasaṃpattirarthasphuraṇamiṣyate ।।
khagge jujjñavijimbhie rivumahīṇāhaṃjaliṃ biṃbiaṃ pekkhaṃto jaalacchivāsakamalaṃ maṇṇaṃti viṇṇāṇiṇo । maṇṇe vīrapaāvaruddavihuṇo jaṇṇesu ghettuṃ uṇo siṭhṭhīe ripujīviāi vihiṇo pattassa pīḍhaṃbuam ।। (khaḍge yuddhavijṛmbhite ripumahīnāthāñjaliṃ bimbitaṃ prekṣamāṇāḥ jayalakṣmīvāsakamalaṃ manyante vijñāninaḥ । manye vīrapratāparudravibhorjanyeṣu grahītuṃ punaḥ sṛṣṭyai ripujīvitāni vidheḥ prāptasya pīṭhāmbujam) ।।
udyadbṛṃhitagarjitaiḥ karighaṭākādambinīḍambaraiḥ kṣoṇībhṛtkaṭakoparodhapaṭubhiḥ sadyaḥ sphura ddiktaṭaiḥ । prāvṛṭasaṃbhramaśaṃsino ripuvadhūbāṣpodgamairdurdinaṃ kurvantaścalamartigaṇḍanṛpaterjaitraprayāṇodyamāḥ ।। evaṃvidhaśabdārthasphuraṇābhyāṃ kāvyasya cārutvam । śabdārthayorapi puṇyaślokacaritavarṇanena sahṛdayahṛdayānanditvam ।
ato nāyakasyaiva kāvye prādhānyam । kulācārayaśaḥ śauryaśrutaśīlādivarṇanam । kriyate neturevaṃ yattadeva bahusaṃmatam ।। athavā pratipakṣasya varṇayitvā guṇān bahūn ।
tajjayānnāyakotkarṣavarṇanaṃ ca mataṃ kvacit ।। tattvaṃ yassa paraḥ pumānavataro yasyānvaye kākatikṣmāpānāṃ caritaṃ ca yasya bhuvanakṣemaṃkaraprakramam । ślaghā yasya laghūkṛtāmaratarusvardhenucintāmaṇiḥ so ayaṃ viśvadhuraṃdharo vijayate śrīvīrarudro nṛpaḥ ।। yattejaḥ pratipakṣabhūpaviharadgarvāndhakārātapo yaddorargalavikramastrijagatīśuddhāntadauvārikaḥ ।
so apyāsīd yudhi sevaṇakṣitipatiḥ sannāhabherīdhvaniṃ śrutvā rudranareśvarasya mahato bhītaḥ palāyyākulaḥ ।। evaṃvidhavarṇanamutpādye nāyake na ghaṭate । tasya lokaprasiddhyarthaṃ kulavyapadeśādayo bahudhā varṇayitumevocitāḥ । svataḥ siddhe tu nāyake dvaividhyamapi saṃbhavati ।
tasya kulavyapadeśādīnāṃ lokaprasiddhatvāt kavibhirbalavatpratipakṣavijayavarṇanaṃ yuktam । evaṃ svataḥ sidhdotpādyatvabhedena nāyakasya dvaividhyam । dhīroddhate yathā raudro varṇyate bāhyasaṃbhramaḥ । yathā ca dhīralalite śṛṅgāro bahubhāvakṛt ।।
na dhīrodāttaviṣaye tathā varṇanamiṣyate । kāryato rasasaṃpūrtistasminnapyucitakramā ।। hāsyādīnāṃ tathānyeṣāṃ rasānāmapi kīrtanam । mandodyamānubhāvaṃ syāddhīrodātte tu netari ।।
sarvanāyakātiśāyitvāddhīrodāttasya tadviṣayatvaṃ prabandhānāmatiślāghākāraṇam ।। nāyakaprakaraṇaṃ samāptam ।। iti padavākyapramāṇapārāvārapārīṇaśrīmahopādhyāyakolacalamallināthasūrisūnunā viśvajanīnavidyasya vidvanmaṇeḥ peddayāryasyānujena kumārasvāmisomapīthinā viracite pratāparudrīyavyākhyāne ratnāpaṇākhyāne nāyakanirūpaṇaṃ nāma prathamaṃ prakaraṇam ।। ।। atha kāvyasvarūpanirūpaṇam ।।
guṇālaṃkārasahitau śabdārthau doṣavarjitau । gadyapadyobhayamayaṃ kāvyaṃ kāvyavido viduḥ ।। "adoṣau saguṇau sālaṃkārau śabdārthau kāvyam"iti kāvyasāmānyalakṣaṇam । śabdārthau mūrtirākhyātau jīvitaṃ vyaṅgyavaibhavam ।
hārādivadalaṃkārāstatra syurupamādayaḥ ।। śleṣādayo guṇāstatra śauryādaya iva sthitāḥ । ātmotkarṣāvahāstatra svabhāvā iva rītayaḥ ।। śobhāmāhārthikīṃ prāptā vṛttayo vṛttayo yathā ।
padānuguṇyaviśrāntiḥ śayyā śayyeva saṃmatā ।। rasāsvādaprabhedāḥ syuḥ pākāḥ pākā iva sthitāḥ । prakhyātā lokavadiyaṃ sāmagrī kāvyasaṃpadaḥ ।। vācakalakṣakavyañjakatvena trividhaṃ śabdajātam ।
vācyalakṣyavyaṅgyatvenārthajātamapi trividham । tātparyārtho api vyaṅgyārtha eva, na pṛthagbhūtaḥ । abhidhālakṣaṇāvyañjanākhyāstisraḥ śabdavṛttayaḥ । gauṇavṛttirapi lakṣaṇāprabheda eva, saṃbandhānupapattimūlakatvāt ।
yathāgnirmāṇavaka ityatrāgnisādṛśyaviśiṣṭamāṇavakapratipattirvivakṣitā, tathaiva gaṅgāyāṃ ghoṣa ityatra gaṅgāsaṃbandhaviśiṣṭatīrapratipattirvivakṣitā । gaṅgāsaṃbandhasyopalakṣaṇatve ghoṣagatapavitratvādyasiddheḥ । ata eva sādṛśyanibandhanā saṃbandhanibandhanā ceti dvividhā lakṣaṇā । saṃbandhanibandhanā jahadvācyā ajahadvācyā ceti dvividhā ।
sādṛśyanibandhanā sāropā sādhyavasāyā ceti vdividhā । evaṃ lakṣaṇā caturvidhā । kaiśikyārabhaṭī sāttvatī bhāratī ceti racanāśritatvena rasāvasthānaṃsūcakāścatasno vṛttayaḥ । "kaiśikyārabhaṭī caiva sāttvatī bhāratī tathā ।
catasro vṛttayo jñeyā rasāvasthānasūcakāḥ ।। a; iti । racanāyā api rasavyañjakatvaṃ prasiddham । rasānanuguṇavarṇaracanāyā doṣatvamuktam ।
vaidarbhīprabhṛtayo rītiviśeṣā na vṛttiṣvantarbhūtāḥ । tatra saṃketitārthagocaraḥ śabdavyāpāro abhidhā । sā dvividhārūḍhipūrvikā yogapūrvikā ceti । tapoviśeṣaiḥ prathitaiḥ prajānāṃ śubhaiścaritrairjagatīmahiṣyāḥ ।
bhāgyaiḥ prabhūtairbhuvanasya cāsya bibharti rājyaṃ varavīrarudraḥ ।। atra sarve śabdā rūḍhāḥ । rājñi rudranarādhīśe rañjayatyakhilāḥ prajāḥ । bhūranvarthā vasumatī ratnagarbhā sthireti ca ।।
atra vasumatīratnagarbhetyevamādayo yaugikāḥ । vācyārthānupapattyā tatsaṃbandhinyāropitaḥ śabdavyāpāro lakṣaṇā । jetuḥ kākatibhūbharturākarṇya paṭahadhvanim । sāmantanagarāṇyuccairākrośanti samantataḥ ।।
atra nagarāṇyuccairākrośantīti vācyasyānanvayaḥ । acetanānāmākrośasyāsaṃbhavāt tatratyā janā lakṣyante । patyuḥ kākatināthasya pādapīṭhīmanāratam । sphuradratnaprabhājālairalaṃkurvanti maulayaḥ ।।
atrālaṃkārasiddhyarthaṃ maulibhistadāśrayabhūtā nṛpatayo lakṣyante । kāraṃ yattuhinadyutau sphurati tat sāraṅgamācakṣate । stanmudrāṅkavarāhamindururasā bibhrat samujjṛmbhate ।। atra candrakalaṅkarūpe kuraṅge varāhatvamāropyate ।
viṣayaviṣayiṇorabhihitayorabhedapratipattirāropaḥ । viṣayanigaraṇenābhedapratipattiradhyavasāyaḥ । kākatīyakulāmbhodheḥ prabhavatyeṣa candramāḥ । kṛtaḥ kuvalayollāso yenodayamupeyuṣā ।।
atra pratāparudraścandratayādhyavasīyate । kākatīyakulāmbhodherityatrāropaḥ ।। anviteṣu padārtheṣu vākyārthopaskārārthamarthāntaraviṣayaḥ śabdavyāpāro vyañjanāvṛttiḥ । sā trividhā śabdārthobhayaśaktimūlatvena ।
vāhinyaḥ kākatīndrasya sarvatomukhasaṃbhramāḥ । kurvantyudyatkabandhāḍhyaṃ pratipakṣabalārṇavam ।। atra vāhinīsarvatomukhakabandhaśabdānāmarthaprakaraṇādinā sainyasarvavyāpitvalūnamastakadehaparāṇāṃ vācakatve niyantrite api śabdaśaktimūlā nadījalapratipattiryato jāyate sā vyañjanāvṛttiḥ । prākaraṇikārthaparyavasitābhidhā na śaknotyaprākaraṇikārthapratipattiṃ kartum ।
aprākaraṇikārthasyāpi vākyārthaśobhārthaṃ vakturvivakṣitatvāt । anyatastadapratītervyañjanākhyaṃ śabdasyaiva vyāpārāntaraṃ kalpyate । nātra lakṣaṇāvṛttiḥ saṃbhavati, vācyānupapattyabhāvāt । nātra vyāpāradvayenārthapratipādane vākyabhedaḥ, prayokturvivakṣāparatantratvāllaukikavākyānām ।।
śrutvā kākatibhūbhartuḥ kṣoṇīpāṇigrahotsavam । aṅguṣṭhenālikhan bhūpāḥ pādapīṭhīṃ natānanāḥ ।। atra bhūpā viṣaṇṇā ityarthaśaktyā vyajyate । na cārthaśaktimūle vyañjane anumānaśaṅkā ।
vyaṅgyavyañjakayoravinābhāvābhāvāt । namrānanatvādikāryasyānekakāraṇakatvāt । niyatakāraṇapratītirvivakṣānugṛhītācchabdādeva । kiṃcaikasmādeva vyañjakāt tattadvyaṅgyārthapratītirvaktavivakṣānusāreṇa bhavati, iyamanekavyaṅgyārthapratītiranumānaparipāṭīviruddhā ।
na cābhidhāvṛttiḥ । saṃketitārtha eva tasyāḥ paricaya itīyatī gamanikā । vijitāripuro mūrtau vilasatsarvamaḍgalaḥ । rājamaulirasau bhāti rudradevo jagatpatiḥ ।।
atra vijitāripura ityarthaśaktimūlatvaṃ, vilasatsarvamaṅgalo rājamauliriti śabdaśaktimūlatvamityubhayaśaktimūlatvam । atra pratāparudraśaṅkarayorupamālaṃkāradhvaniḥ ।। atha kaiśikyādīnāṃ svarūpaṃ nirūpyate । atyarthasukumārārthasaṃdarbhā kaiśikī matā ।
atyuddhātārthasaṃdarbhā vṛttirārabhaṭī smṛtār ।। īṣanmṛdvarthasaṃdarbhā bhāratī vṛttiriṣyater । īṣatprauḍhārthasaṃdarbhā sāttvatī vṛttiriṣyate ।। atyantasukumārau dvau śṛṅgārakaruṇau matau ।
atyuddhatarasau raudrabībhatsau parikīrttitau ।। hāsyaśāntādbhutāḥ kiṃcitsukumārāḥ prakīrttitārḥ । īṣatprauḍhau samākhyātau rasau vīrabhayānakau ।। yatra śṛṅgārakaruṇāvatikomalena saṃdarbheṇa varṇyete tatra kaiśikī ।
yatra raudrabībhatsāvatiprauḍhena saṃdarbheṇa pratipādyete tatrārabhaṭī । yatra nātisukumārā hāsyaśāntādbhutā nātisukumāreṇa saṃdarbheṇa saṃgrathyante tatra bhāratī । yatra nātiprauḍhau vīrabhayānakau nātiprauḍhena saṃdarbheṇa nirvāhyete tatra sāttvatī । narapatimanimeṣaṃ draṣṭumāśaṃsinīnām ।
diva kuvalayadāmaśyāmalā toraṇaśrīḥ ।। jvālairudbhaṭaśastraghaṭṭanabhavatsphārasphuliṅgotkaraiḥ । ruccaṇḍaścalamartigaṇḍanṛpateḥ krodhāgnirāyodhane ।। kāpyanyā saraṇiḥ pratāpayaśasoranyaiva bāhvoḥ prathā ।
sāmagrī caturānanena kiyatī kīdṛk kva vā kalpitā ।। prasthānārambhabherīninadamarinṛpāḥ pūrṇakarṇajvarārtāḥ । strāyadhvaṃ muñcateti pratinṛpatidhiyā pādapān prārthayante ।। madhyamārabhaṭī tvanyā tathā madhyamakaiśikī ।
vṛttī ime ubhe sarvarasasādhāraṇe mate ।। mṛdvarthe apyanatiprauḍhabandhā madhyamakaiśikī ।। śṛṅgārakaruṇayoratisukumārayoralpaprauḍhatvaṃ na dūṣyate । kiṃ tvatiprauḍhasaṃdarbho neṣyate, pratikūlavarṇarūpadoṣāpatteḥ ।।
madhyamārabhaṭī prauḍhe apyarthe nātimṛdukramā ।। atiprauḍhayorapi raudrabībhatsayorīṣanmṛdubandho na dūṣyate । atimṛdusaṃdarbhastu viruddhaḥ । dhik dhik sāhasamāvayorvighaṭanaṃ ko vā vidhiḥ kāṅkṣati ।
buddhvā mūrcchati kākatīyanṛpate tvadvairinārījanaḥ ।। māṃsakīkasasaṃkīrṇāḥ prasaradrudhirāpagāḥ । vasākardamitā yuddhe bhuvo andhrasubhaṭaiḥ kṛtāḥ ।। evaṃ rasāntareṣvapyudāharaṇaṃ draṣṭavyam ।।
vaidarbhyādirītīnāṃ śabdaguṇāśritānāmarthaviśeṣanirapekṣatayā kevalasaṃdarbhasaukumāryaprauḍhatvamātraviṣayatvāt kaiśikyādibhyo bhedaḥ । saṃdarbhasyātidumṛtvamasaṃyuktakomalavarṇabandhatvam । atiprauḍhatvaṃ paruṣavarṇavikaṭabandhatvam । saṃyuktamṛduvarṇeṣvīṣanmṛdutvam ।
avikaṭabandhaparuṣavarṇeṣvīṣatprauḍhatvam ।। atha rītīnāṃ svarūpamudāharaṇaṃ ca । rītirnāma guṇāśliṣṭapadasaṃghaṭanā matā । sā tridhāvaidarbhī, gauḍī, pāñcālī ceti ।
bandhapāruṣyarahitā śabdakāṭhinyavarjitā । nātidīrghasamāsā ca vaidarbhī rītiriṣyate ।। kākatīyanarendrasya kīrtticandanacarcanam । digaṅganā vitanvanti vataṃsīkṛtatadguṇāḥ ।।
vibhavati naranāthe kākatīyānvayendau । kṣitisurajanateyaṃ vītakautūhalā'sīt ।। ojaḥ kāntiguṇopetā gauḍīyā rītiriṣyate । pracaṇḍataradordaṇḍakhaṇḍitārātimaṇḍalaḥ ।
vibhartyarvīdhurāṃ gurvīṃ prabhavannandhrabhūpatiḥ ।। bhrāntibhraśyatpataṅgābhayakaraṇacaṇasphāranāsīrareṇuḥ । prodyanmuktaughatārānikaraparivṛtasvarvadhūvaktracandrā ।। pāñcālarītirvaidarbhīgauḍī ityubhayātmikā ।।
kṣoṇīreṇubhare nabhasyatibhṛśaṃ mūvibhramaṃ bibhrati । gāḍhaṃ gūḍatamā ca gautamanadī pātālagaṅgāyate ।। prāṇairyat paritoṣameti satataṃ, kiṃ tvetadatyadbhutam । yat saṃvardhayati trilokabharitāṃ tvatkīrttilakṣmīsudhām ।।
atha śayyā । yā padānāṃ parānyonyamaitrī śayyeti kathyate । ślāghālaṅighetakalpapādapaguṇaprauḍheragādhaujasaḥ । gaṇḍābhoganirūḍhapāṇḍimadhurāṃ dhatte yaśaḥ prāyaśaḥ ।।
atra padavinimayāsahiṣṇutvādbandhasya padānuguṇyarūpā śayyā ।। atha drākṣādipākāḥ । arthagambhīrimā pākaḥ sa dvidhā hṛdayaṅgamaḥ । drākṣāpāko nārikelapākaśca prasphuṭāntarau ।।
yathākramaṃ svarūpamudāharaṇaṃ ca । drākṣāpākaḥ sa kathito bahirantaḥ sphuradrasaḥ । manāgvrīḍājāḍyān praṇayarasakallolabharitān । kaṭākṣān vāmākṣī kirati parito rudranṛpatim ।।
sā nārikelapākaḥ syādantargūḍharasodayaḥ ।। nepathyāntarabimbitasmarakalālāsyaprapañcaśriyaḥ । ko apyasyāstaralabhruvo vijayate śṛṅgāranāṭyakramaḥ ।। atra na drāgarthapratītiḥ ।
evaṃ vastvalaṃkārapratītāvapi draṣṭavyam । pākāntarāṇi madhukṣīrādīni yathāsaṃbhavamūhyāni ।। atha kāvyaviśeṣāḥ । vyaṅgyasya prādhānyāprādhānyābhyāmasphuṭatvena ca trividhaṃ kāvyam ।
vyaṅgyasya prādhānye uttamaṃ kāvyaṃ dhvaniriti vyapadiśyate । aprādhānye madhyamaṃ guṇībhūtavyaṅgyamiti gīyate । vyaṅgyasyāsphuṭatve adhamaṃ kāvyaṃ citramiti gīyate । gādhānambunidhīn karoṣi, kuruṣe kiṃ dikpatīnalpakān ।
sṛṣṭaḥ padmabhuvā guṇaikavasatiḥ śrīvīrarudro nṛpaḥ ।। atra pratāparudrasya kulaśailātiśāyi samunnatatvamatisamudraṃ gāmbhīryaṃ lokapālādhikamaiśvaryaṃ ca dhvanyate । tathā kulaśailapayonidhilokapālanirmāṇasaṃrambhātiśāyi sarvavilakṣaṇaṃ kākatīyanirmāṇavaibhavam iti ca vyajyate ।। viśvatrātari vīrarudranṛpatau siṃhāsanādhyāsini ।
śceṣṭā yābhiramuṣya kākativibhordṛṣṭiḥ kṛpārdrīkṛtā ।। atra prāptābhiṣekamahotsavasya pratāparudradevamahārājasyāgre śaraṇārthināṃ pārthivānāṃ tathāvidhakārpaṇyoktipunaḥ punaḥ praṇāmādikaṃ vyaṅgyaṃ tāstāśceṣṭā darśitā iti vācyādanatiśāyi iti guṇībhūtavyaṅgyatā । citraṃ trividhamśabdacitramarthacitramubhayacitraṃ ceti । kṣudrakṣatriyapakṣaśikṣaṇavidhau protkṣiptakaukṣeyakāḥ ।
garjaddurjanagarvaparvatabhidādambholayaḥ kelayaḥ ।। pekkhanto jaaḷacchivāsakamalaṃ maṇṇaṃti viṇṇāṇiṇo । siṭṭhīe rivujīviāi vihiṇo jattassa pīḍhaṃbuaṃ ।। paśyanto jayalakṣmīvāsakamalaṃ manyante vijñāninaḥ ।
sṛṣṭyai ripujīvitāni vidheryātasya pīṭhāmbujam ।।) vidyāsamudre bhuvanaikabhadre pratāparudre jitavairibhadre । rakṣāvinidre dhṛtaśauryamudre kānteva pṛthvī ramate guṇārdre ।। atrānuprāsopamābhyāṃ citratā ।।
।। atha dhvaniviśeṣāḥ ।। atha dhvaniviśeṣā nirūpyante । atra dhvanerlakṣaṇābhidhāmūlatvenāvivakṣitavācyavivakṣitānyaparavācyākhyau prathamaṃ dvau bhedau । avivakṣitavācyasyārthāntarasaṃkramitātyantatiraskṛtavācyatayā dvividhasya vākyapadagatatvena dvaividhye cāturvidhyam ।
vivakṣitānyaparavācyasya saṃlakṣyakramavyaṅgyāsaṃlakṣyakramavyaṅgyatayā dvau bhedau । saṃlakṣyakramavyaṅgye śabdaśaktimūle vastvalaṅakārarūpatayā dvaividhye vākyapadagatatvena cāturvidhyam । arthaśaktimūle saṃlakṣyakramavyaṅgye arthasya svataḥ saṃbhavitvena kaviprauḍhoktisiddhatvena kavinibaddhoktisiddhatvena ca traividhyam । trividhasya vastvalaṃkārarūpatayā dvaividhye ṣaḍvidhatvam ।
ṣaḍvidhasyāpi vyaṅgyavyañjakatayā dvaividhye dvādaśavidhatvam । dvādaśavidhasyāpi prabandhagatatvena vākyagatatvena padagatatvena ca traividhye ṣaṭtriṃśatprakāro arthaśaktimūlo anuraṇanadhvaniḥ । ubhayaśaktimūlo vākyagatatvenaikavidha eva । evaṃ saṃlakṣyakramavyaṅgyadhvanerekacatvāriṃśadbhedāḥ ।
asaṃlakṣyakramavyaṅgyo rasādidhvaniḥ prabandhavākyapadapadaikadeśaracanāvarṇagatatvena ṣaḍvidhaḥ । evaṃ vivakṣitānyaparavācyadhvaneḥ saptacatvāriṃśadbhedāḥ । avivakṣitavācyabhedaiścaturbhiḥ saha dhvaneḥ prathamaṃ śuddhā ekapañcāśad bhedāḥ । teṣāṃ pratyekamekaikasyaikaikena saṃbandhe prathamabhedasyaikapañcāśad bhedāḥ ।
dvitīyasya pañcāśad bhedāḥ । tṛtīyasyaikonapañcāśad bhedāḥ । anena krameṇottarottarasyaikakaibhedaparityāge ṣaḍviṃśatyuttaraśatatrayādhikasahasrasaṃkhyākāḥ miśrabhedāḥ । avivakṣitavācyasya vivakṣitānyaparavācyasaṃbandhe yo bhedastasminnevāntarbhūto vivakṣitānyaparavācyasyāvivakṣitavācyasaṃbandhe bhedo na pṛthagbhūtaḥ ।
anenaiva krameṇa vastudhvaneralaṃkāradhvanisaṃbandhabhedo apyalaṃkāradhvanervastudhvanisaṃbandhānna pṛthagbhūta iti pūrvapūrvasyottarottarasaṃbandhe ekaikabhedanyūnatā jñeyā । caturuttaraśatatrayādhikapañcasahasrāṇi bhedāḥ । śuddhāścandraśarā miśrā ṛtunetrānalendavaḥ । saṃsṛṣṭisaṃkarāyātāstvabdhikhāgniśarābhidhāḥ ।।
śuddhānāmekapañcāśadbhedānāṃ nāmadheyani kathyante । padagatārthāntarasaṃkramitāvivakṣitavācyadhvaniḥ ।। vākyagatārthāntarasaṃkramitāvivakṣitavācyadhvaniḥ ।। padagatātyantatiraskṛtāvivakṣitavācyadhvaniḥ ।।
vākyagatātyantatiraskṛtāvivakṣitavācyadhvaniḥ ।। padagataśabdaśaktimūlasaṃlakṣyakramavastudhvaniḥ ।। padagataśabdaśaktimūlasaṃlakṣyakramālaṅkāradhvaniḥ ।। vākyagataśabdaśaktimūlasaṃlakṣyakramavastudhvaniḥ ।।
vākyagataśabdaśaktimūlasaṃlakṣyakramālaṃkāradhvaniḥ ।। padagatasvataḥ siddhārthaśaktimūlo vastunā vastudhvaniḥ ।। padagatasvataḥ siddhārthaśaktimūlo vastunālaṃkāradhvaniḥ ।। padagatasvataḥ siddhārthaśaktimūlo alaṃkāreṇālaṃkāradhvaniḥ ।।
padagatasvataḥ siddhārthaśaktimūlo alaṅkāreṇa vastudhvaniḥ ।। vākyagatasvataḥ siddhārthaśaktimūlo vastunā vastudhvaniḥ ।। vākyagatasvataḥ siddhārthaśaktimūlo vastunālaṃkāradhvaniḥ ।। vākyagatasvataḥ siddhārthaśaktimūlo alaṃkāreṇālaṃkāradhvaniḥ ।।
vākyagatasvataḥ siddhārthaśaktimūlo alaṃkāreṇa vastudhvaniḥ ।। prabandhagatasvataḥ siddhārthaśaktimūlo vastunā vastudhvaniḥ ।। prabandhagatasvataḥ siddhārthaśaktimūlo vastunālaṃkāradhvaniḥ ।। prabandhagatasvataḥ siddhārthaśaktimūlo alaṃkāreṇālaṃkāradhvaniḥ ।।
prabandhagatasvataḥ siddhārthaśaktimūlo alaṃkāreṇa vastudhvaniḥ ।। padagatakaviprauḍhoktisiddhārthaśaktimūlo vastunā vastudhvaniḥ ।। padagatakaviprauḍhoktisiddhārthaśaktimūlo vastunālaṃkāradhvaniḥ ।। padagatakaviprauḍhoktisiddhārthaśaktimūlo alaṃkāreṇālaṃkāradhvaniḥ ।।
padagatakaviprauḍhoktisiddhārthaśaktimūlo alaṃkāreṇa vastudhvaniḥ ।। vākyagatakaviprauḍhoktisiddhārthaśaktimūlo vastunā vastudhvaniḥ ।। vākyagatakaviprauḍhoktisiddhārthaśaktimūlo vastunālaṃkāradhvaniḥ ।। vākyagatakaviprauḍhotkisiddhārthaśaktimūlo alaṃkāreṇa vastudhvaniḥ ।।
vākyagatakraviprauḍhoktisiddhārthaśaktimūlo alaṃkāreṇālaṃkāradhvaniḥ ।। prabandhagatakaviprauḍhoktisiddhārthaśaktimūlo vastunā vastudhvaniḥ ।। prabandhagatakaviprauḍhoktisiddhārthaśaktimūlo vastunālaṃkāradhvaniḥ ।। prabandhagatakaviprauḍhoktisiddhārthaśaktimūlo alaṃkāreṇālaṃkāradhvaniḥ ।।
prabandhagatakaviprauḍhoktisiddhārthaśaktimūlo alaṃkāreṇa vastudhvaniḥ ।। padagatakavinibaddhoktisiddhārthaśaktimūlo vastunā vastudhvaniḥ ।। padagatakavinibaddhoktisiddhārthaśaktimūlo vastunālaṃkāradhvaniḥ ।। padagatakavinibaddhoktisiddhārthaśaktimūlo alaṃkāreṇālaṅkāradhvaniḥ ।।
padagatakavinibaddhoktisiddhārthaśaktimūlo alaṅkāreṇa vastudhvaniḥ ।। vākyagatakavinibaddhoktisiddhārthaśaktimūlo vastunā vastudhvaniḥ ।। vākyagatakavinibaddhoktisiddhārthaśaktimūlo vastunālaṃkāradhvaniḥ ।। vākyagatakavinibaddhoktisiddhārthaśaktimūlo alaṅkāreṇa alaṃkāradhvaniḥ ।।
vākyagatakavinibaddhoktisiddhārthaśaktimūlo alaṅkāreṇa vastudhvaniḥ ।। prabandhagatakavinibaddhoktisiddhārthaśaktimūlo vastunā vastudhvaniḥ ।। prabandhagatakavinibaddhoktisiddhārthaśaktimūlo vastunālaṅkāradhvaniḥ ।। prabandhagatakavinibaddhoktisiddhārthaśaktimūlo alaṅkāreṇālaṅkāradhvamiḥ ।।
prabandhagatakavinibaddhoktisiddhārthaśaktimūlo alaṅkāreṇa vastudhvaniḥ ।। prabandhagatāsaṃlakṣyakramavyaṅgyo rasādidhvaniḥ ।। vākyagatāsaṃlakṣyakramavyaṅgyo rasādidhvaniḥ ।। padagatāsaṃlakṣyakramavyaṅgyo rasādidhvaniḥ ।।
padaikadeśagatāsaṃlakṣyakramavyaṅgyo rasādidhvaniḥ ।। racanāgatāsaṃlakṣyakramavyaṅgyo rasādidhvaniḥ ।। varṇagatāsaṃlakṣyakramavyaṅgyo rasādidhvaniḥ ।। vākyagatobhayaśaktimūlo rasādidhvaniḥ ।।
tatra diṅmātramudāhriyate । mūrdhāno yūyamāsmākāḥ kimityaunnatyamicchatha । iti pratāparudrasya praṇatāḥ pratipārthivāḥ ।। atra āsmākā iti sarvadainyabhūmayo vayamīdṛśānāmasmākaṃ saṃbandhino yūyamityarthāntarasaṃkramitāvivakṣitavācyatā ।
viśadimaviliptaviyato dhavalimaparipūritākhilāśāntāḥ । viharanti yaśaḥ pūrā gaurāḥ śrīkākatīndrasya ।। atra viśadimaviliptaviyata ityatyantatiraskṛtavācyatvam । anenaiva krameṇa vākyagatatvenāpyudāhāryam ।
abdānṛtūn vinā māsān śuklapakṣān vinā tithīn । rātrīrvināpi kāṅkṣanti kākatīyaripustriyaḥ ।। atra ṛtuprabhṛtīnāṃ kāmoddīpakatvāt tadabhāvo ripustrībhirākāṅkṣyata iti pratīyate । tena tāsāṃ priyaviyogarūpaṃ vastu vyajyate ।
anena pratāparudrasya sarve śatravo nihatā iti vācyādatiśayaḥ । tathā priyavirahavidhurāḥ śatrustriyaḥ katipayavatsarān jīvitāśayā prathamamṛtūnāmabhāvaṃ vāñchanti । anantaraṃ tānapi gamayitumaśaktāḥ katipayamāseṣu prāṇān dhārayitumudyuktā jyotsnāvatāṃ pakṣāṇāṃ vināśaṃ vāñchanti । anantaraṃ māsanapyapanetumapārayantyaḥ katipayatithiṣu jīvitāśayā rātrīṇāmasṛṣṭimabhilaṣantīti bahuvastu vastunā vyajyate ।
dṛṣṭvā kākativīrarudranṛpateḥ kīrttiṃ jagadvyāpinīṃ vastuṃ vāñchati śambhuratra śayituṃ lakṣmīpatiḥ kāṅkṣati । snātuṃ dhāvati divyatāpasagaṇaḥ saṃvardhituṃ vārdhayaśceṣṭante savilāsamabhramurapi spraṣṭuṃ śanairīhate ।। atra harasya kailāsabhrāntiḥ hareḥ kṣīrārṇavabhrāntirityādiḥ bhrāntimadalaṅkāro byajyate ।। pratāparudrasya raṇe kṛpāṇaḥ sadyaḥ samudyadrudhirāruṇaśrīḥ ।
ālambate roṣakaṣāyitasya kālīkaṭākṣasya vijṛmbhitāni ।। atrālambata iti nidarśanālaṅkāreṇa sakalaripukṣayaḥ kṣaṇāt kṛta iti vastu vyajyate ।। kākatīyavibhoḥ kīrttipuṇḍarīke vijṛmbhite । dhatte madhukarakrīḍāṃ tamālaśyāmalaṃ nabhaḥ ।।
atra kīrttipuṇḍarīke nabho bhramarakrīḍāṃ dhatta iti nidarśanālaṃkāreṇāśrayāśrayiṇoranānuguṇyarūpo adhikālaṃkāro vyajyate । āśrayasya kīrttipuṇḍarīkasya vaipulyaṃ amarasādṛśyapratipādanenālpatvaṃ ca nabhasaḥ pratīyate । eṣu svataḥ siddhārthaśaktimūlatvam । chidracchadmaśravaṇapadavīcāriṇīṃ cāraṇaudhaiḥ ।
kauñcakṣmābhṛd bhavati mahato vismayānniścalāṅgaḥ ।। atra pratāparudrasya kīrttiḥ sthāvarāṇāyapi vismayakāriṇīti vastu vyajyate ।। vīrarudrabhaṭān dṛṣṭvā jayalakṣmīvṛtān raṇe । karṣantyarivadhūkeśān kānane kaṇṭakidrumāḥ ।।
atra jayalakṣmīsamāliṅgitān vīrarudrabhaṭān dṛṣṭvā samadanā iva kaṇṭakidrumāḥ śatruvadhūkeśān karṣantīvetyutprekṣā vyajyate । osarai sahīhi samaṃ lajjā vahuāe siḍhilamāṇāe । appaggahaṇabhayeṇa vva savihagae maṇohare daie ।। (apasarati sakhībhiḥ samaṃ lajjā vadhvāḥ śithilamānāyāḥ ।
ātmagrahaṇabhayeneva savidhagate manohare dayite) ।। atrotprekṣayā'liṅganarūpaṃ vastu vyajyate ।। abhayaṃ yācamānānāṃ kākatīyendravidviṣām । rakṣāṃ nāṅgīkarotīva vanaṃ śākhāgrakampanaiḥ ।।
atra nāṅgīkarotīvetyutprekṣayā pratāparudraśatrūṇāṃ rakṣaṇaṃ kartuṃ vanamapi bibhetīvetyutprekṣā vyajyate । ajaha taha va hodu ajjā ṇaraṇāha karehi rakkhaṇaṃ sasiṇo । jaṃ tāe kaḍakhukkā āṇattā taṃ masīkāduṃ ।। (ayathā tathā vā bhavatvāryā naranātha kuru rakṣaṇaṃ śaśinaḥ ।
yattayā kaṭākṣolkā ājñaptā taṃ maṣīkartum) ।। atra virahāturā āryā candrikāmasahamānā roṣojjvalitayā kaṭākṣolkayā candraṃ maṣīkaroti sa rakṣaṇīya ityanena vastunā itaḥ paraṃ sā jīvitaṃ dhārayitumaśaktā, adhunaiva tvayā samāgantavyamiti vastu vyajyate ।। kastvaṃ śubhrākhilāṅgaścarasi, nanu yaśo vīrarudrasya vartte ko ayaṃ te divyadehaḥ sphurati parisare, matsuhṛt tatpratāpaḥ । pracchādyālaṃ sphuradbhiḥ kumudasarasijaiḥ khyāpitaṃ vaḥ svarūpaṃ somākārai svāgataṃ vāmavadhigirirahaṃ kalpito nistamaskaḥ ।।
atra pratāparudrayaśaḥ pratāpayoḥ somārkasādṛśyapratīterupamā vyajyate । uvaha haḷā vahuāe taha ārūḍho vi ṇibhbharo māṇo । ṇivaisamāamalaṃbhamasaṃjāabhao vva osarai ।। (paśyata halā vadhvāstathā rūḍho api nirbharo mānaḥ ।
nṛpatisamāgamasaṃbhramasaṃjātabhaya ivāpasarati) ।। atrotprekṣayā priyaprārthanāṃ vinaiva māninīmanaḥ prasannamiti vibhāvanālaṃkāro vyajyate ।। aprāpya sevāvasaraṃ nātha kāntāvṛtasya te । tvatkīrttiṃ sevamāneva śyāmā sarvāṅgapāṇḍurā ।।
atra sevamānevetyutprekṣayā sarvathā svīkāryatvādirūpaṃ vastu vyajyate ।। evaṃ prabandhādigatatvena yathāsaṃbhavamudāharaṇāni draṣṭavyāni; vistarabhayādiha noktāni ।। atha śabdaśaktimūladhvaniḥ । sa ca vastvalaṃkāragatatvena dvividhaḥ ।
"alaṅkāro atha vastveva śabdādyatrāvabhāsate । pradhānatvena sa jñeyaḥ śabdaśaktyudbhavo dvidhā ।। a; iti । eso saccaṃ rāo sāmā khu tumaṃ samāamo doṇṇaṃ ।
kiṃ uṇa ṇa padosakahā dīsaḥ edaṃ khu accariaṃ ।। (eṣa satyaṃ rājā śyāmā khalu tvaṃ samāgamo dvayoḥ । kiṃ punarna pradoṣakathā dṛśyate etatkhalvāścaryam) ।। atra prakaraṇena kāntānṛpavācakābhyāṃ śyāmārājaśabdābhyāṃ niśācandrapratīterupamā vyajyate ।।
kāntāravāsasaṃtaptāḥ saṃśṛṇudhvaṃ hitāditaḥ । kurudhvamadhunā rājapādasevāṃ nareśvarāḥ ।। atra rājapādasevāmiti śabdaśaktyā prakṛtasya pratāparudrasya pratītiḥ prakaraṇājjāyate । anena pratāparudrasya sevā kartavyā kimaraṇyavāsena saṃtaptā iti vastu vyajyate ।।
jiṣṇureṣa bhujastambhajṛmbhamāṇādbhutāyudhaḥ । muñcantu kṣmābhṛtaḥ sarve nijapakṣavijṛmbhitam ।। atra kṣmābhṛto nijapakṣavijṛmbhitaṃ muñcantu, jiṣṇureṣa ityatra śabdaśaktimūlatā । bhujastambhajambhamāṇādbhutāyudha ityatrārthaśaktimūlatā ।।
asaṃlakṣyakramavyaṅgyo rasādidhvaniḥ । "rasabhāvatadābhāsabhāvaśāntyādirakramaḥ । bhinno rasādyalaṃkārādalaṃkāryatayā sthitaḥ ।। a; iti ।
rasabhāvodāharaṇaṃ tatsvarūpanirūpaṇaprapañce rasaprakaraṇe bhaviṣyati ।। guṇībhūtavyaṅgyam aṣṭavidhaṃ nirūpyate । guṇībhūtavyaṅgyaṃ madhyamaṃ kāvyamaṣṭavidham । "agūḍhamaparasyāṅgaṃ vācyasiddhyaṅgamasphuṭam ।
saṃdigdhatulyaprādhānye kākvākṣiptamasundaram ।। a; iti । kāminīkucakalaśavad gūḍhasyaiva camatkārakāritvādagūḍhavyaṅgyaṃ madhyamaṃ kāvyam । aunnatyaṃ yadi varṇyate śikhariṇaḥ kradhyanti nīcaiḥ kṛtā gāmbhīryaṃ yadi kīrttyate jaladhayaḥ kṣubhyanti gādhīkṛtāḥ ।
tat tvāṃ varṇayituṃ bibhemi yadi vā jāto asmyagastyaḥ sthitastvatpārśve guṇaratnarohaṇagire śrīvīrarudraprabho ।। atra "yadi vā jāto asmyagastyaḥ sthitaḥ'; ityanena jalanidhiparvatebhyo na bibhemīti vyaṅgyamagūḍham ।। aparasyāṅgaṃ, yatra rasāde rasādiraṅgaṃ tadapi guṇībhūtavyaṅgyameva । vītavrīḍamapāstamānamudayadvaisvaryamāvirbhavatsvedaṃ nirbharagātravepathu milanmūrcchaṃ galadbāṣpakam ।
saṃjātapralayaṃ ca kākatimahīnātha ! smarodvejitā bhūpāḥ śailaguhāsu yānti vijanaṃ bhītyā samāliṅgitāḥ ।। atra śṛṅgārasya bhayarasāṅgatvam । karālaḥ kākatīndrasya karavālanavāmbudaḥ । dhārayā śamayatyugraṃ pratāpajvalanaṃ dviṣām ।।
atra jaladhārā vyaṅgyā । sā ca karavālanavāmbuda ityasya vācyabhūtasya rūpakasya siddhikṛditi guṇībhūtavyaṅgyam ।। vīrarudrakṛpāṇasya mahimā ko apyanaṅkuśaḥ । prasūte kīrttigaṅgāṃ yaḥ pītvā dviṣadasṛṅnadīm ।।
atra kṛpāṇasya jahnorādhikyapratipādanād vyatirekaḥ paramasphuṭaḥ pratīyate ।। kākatikṣmāpaterdṛṣṭiranurāgataraṅgitā । lagnā kalhāramāleva vadhvāstuṅge kucadvaye ।। atrāliṅganecchāyāṃ vākyaviśrāntirathavā stanamaṇḍalāloka eveti saṃdehaḥ ।।
nṛpāḥ pratāparudrasya niṣevadhvaṃ padāmbuje । anyathāsya manastādṛkprasādaṃ kaluṣāyate ।। atra pratāparudrasya pādasevā yadi tyajyate tadānīṃ nagareṣu vāso durlabha iti vyaṅgyārthasya vācyasya ca samaṃ prādhānyam ।। easilāmahilāṇaṃ soūṇa ṇareṃdadassaṇāmoaṃ ।
guruaṇaṇiaṃtiāe vahuāe sāmalaṃ vaaṇaṃ ।। (ekaśilāmahilānāṃ śrutvā narendradarśanāmodam । gurujananiyantritāyā vadhvāḥ śyāmalaṃ vadanam) ।। atra narendradarśananimittaṃ harṣamutpaśyantyā vadhvā mukhaṃ śyāmalamiti vācyasyaiva cārutvam ।
gurujananiyantritāhaṃ narendraṃ draṣṭuṃ na gatavatyasmi iti vyaṅgyārthasyācārutvam ।। yatra kākvār'thāntaramākṣipyate, tadapi guṇībhūtavyaṅgyameva । piasahi kahehi ahiā khoṇī lacchī sarassaī majjhā । jāṃ bahu maṇṇai soaṃ ṇaraṇāho guṇavisesaṇṇo ।।
(priyasakhi kathayādhikā kṣoṇī lakṣmīḥ sarasvatī mattaḥ । yāṃ bahu manyate so ayaṃ naranātho guṇaviśeṣajñaḥ) ।। atra kṣoṇī madadhiketi kākukalpanayādhikā na bhavatīti vastu vyajyate ।। citraṃ tu kāvyaṃ śabdārthālaṅkāracitratayā bahuvidham ।
tatprapañco apyalaṅkāraprakaraṇe vyaktībhaviṣyati ।। ।। mahākāvyopakāvyādiprabandhanirūpaṇam ।। atha mahākāvyādayaḥ prabandhā nirūpyante ।
nagarārṇavaśailartucandrārkodayavarṇanam । udyānasalilakrīḍāmadhupānaratotsavāḥ ।। vipralambho vivāhaśca kumārodayavarṇanam । mantradūtaprayāṇājināyakābhyudayā api ।।
etāni yatra varṇyante tanmahākāvyamucyate । eṣāmaṣṭādaśānāṃ yaiḥ kauścidūnamapīṣyate ।। tattrividham । gadyamayaṃ padyamayamubhayamayaṃ ceti ।।
apādaḥ padasaṃghāto gadyaṃ; padyaṃ catuṣpadam । gadyakāvyaṃ kādambaryādi । padyakāvyaṃ raghuvaṃśādi । asargabandhamapi yadupakāvyamudīryate ।।
asargabandhaṃ sūryaśatakādi । gadyapadyamayaṃ kāvyaṃ campūrityabhidhīyate । vaktraṃ cāparavaktraṃ ca socchvāsatvaṃ ca bhedakam ।। varṇyate yatra kāvyajñairasāvākhyāyikā matā ।
yatra vaktrāparavaktranāmānau vṛttaviśeṣau varṇyete socchravāsaparicchinnā'khyāyikā harṣacaritādi । kṣudraprabandhanirūpaṇam ।। atha kṣudrāḥ prabandhā nirūpyante । yena kenāpi tālena gadyapadyasamanvitam ।।
jayatyupakramaṃ mālinyādiprāsavicitritam । tadudāharaṇaṃ nāma vibhaktyaṣṭakasaṃyutam ।। yatrādau jayatyupakramaṃ mālinyādivṛttaṃ ramyaṃ padyaṃ nibadhyate, anantaram "api ca'; ityupakramāṇyaṣṭavākyāni saprāsāni satālāni prativibhakti nibadhyante, anantaraṃ vibhaktyābhāsāḥ, tat udāharaṇam । saṃbodhanavibhaktyā yat pracuraṃ padyapūrvakam ।
vimuktapunarākṛṣṭaśabdaṃ syāccakravālakam ।। ādyantapadyasaṃyuktā saṃskṛtaprākṛtātmikā । aṣṭabhirvā caturbhirvā vākyaiḥ skandhasamanvitā ।। pratiskandhaṃ bhinnavākyarītirdevanṛpocitā ।
sarvato devaśabdādireṣā bhogāvalī matā ।। varṇyamānāṅkabirudavarṇanapracurojjvalā । vākyāḍambarasaṃyuktā sā matā birudāvalī ।। tārāṇāṃ saṃkhyayā padyairyuktā tārāvalī matā ।
evaṃ kaviprauḍhoktisiddhāḥ kṣudrāḥ prabandhā yathāsaṃbhavamūhyāḥ । athaiteṣāmudāharaṇāni vistarabhayādiha noktāni ।। iti śrīvidyānāthaviracite pratāparudrayaśobhūṣaṇe alaṃkāraśāstre kāvyaprakaraṇaṃ samāptam ।। ।। atha nāṭakaprakaraṇam ।।
।। atha nāṭyapradhānāḥ prabandhā nirūpyante ।। tatra nāṭyasvarūpaṃ nirūpyate । caturvidhairabhinayaiḥ sāttvikāṅgikapūrvakaiḥ । dhīrodāttādyavasthānukṛtirnāṭyaṃ rasāśrayam ।।
bhāvāśrayaṃ tu nṛttyaṃ syānnṛttaṃ tālalayānvitam । eṣā daśarūpakoktā prakriyā । nṛttyanṛtūyornāṭakādyaṅgatvādiha svarūpanirūpaṇaṃ kṛtam । "madhuroddhatabhedena taddvayaṃ dvividhaṃ punaḥ ।
lāsyatāṇḍavarūpeṇa nāṭakādyupakārakam ।। a; iti । tena nāṭyena daśa rūpakāṇi bhavanti । nāṭakaṃ saprakaraṇaṃ bhāṇaḥ prahasanaṃ ḍimaḥ ।
vyāyogasamavākārau vīthyaṅkehāmṛgā daśa ।। nāṭyāśrayatvenābheda iti śaṅkā na yujyate । vastunetṛrasāsteṣāṃ rūpakāṇāṃ hi bhedakāḥ ।। vastu trividhamprakhyātam, utpādyam, miśraṃ ceti ।
"prakhyātotpādyamiśratvabhedāt tattrividhaṃ matam a; iti । itihāsanibandhanaṃ prakhyātam, kavikalpitamutpādyam, saṃkarāyattaṃ miśraṃ ceti evamādivastubhedānnāyakabhedāt rūpakāṇāṃ parasparaṃ bhedaḥ । tathā hināṭake prakhyātamitivṛttam, dhīrodātto nāyakaḥ, śṛṅgāravīrarasayoranyatarasya prādhānyam, anyeṣāṃ rasānāmaṅgatvenānupraveśaḥ । prakaraṇe utpādyamitivṛttam, dhīraśānto nāyakaḥ, śṛṅgārarasasyaiva prādhānyam ।
bhāṇe utpādyamitivṛttam, dhūrtaviṭo nāyakaḥ, śṛṅgāravīrayoḥ sūcanāmātrasāratā । prahasane kalpyamitivṛttam, pāṣaṇḍaprabhṛtayo nāyakāḥ, hāsyarasaḥ pradhānam । ḍime prakhyātamitivṛttam, devagandharvapiśācādayo dhīroddhatā nāyakāste ṣoḍaśa, raudrarasaḥ pradhānam, vīraśṛṅgārayoranupraveśaḥ । vyāyoge prakhyātamitivṛttam, dhīroddhato nāyakaḥ, vīrarasaḥ pradhānam ।
samavakāre devāsurādayo dvādaśa nāyakāḥ, vīrarasaḥ pradhānam, kalpitamitivṛttaṃ prasiddhaṃ vā । vīthyāṃ kalpitamitivṛttam, dhīroddhato nāyakaḥ, śṛṅgārarasasya sūcanāmātrasāratā । aṅke prakhyātamitivṛttam, prākṛtajano nāyakaḥ, karuṇarasaḥ pradhānam, īhāmṛge miśramitivṛttam, dhīroddhato nāyakaḥ, śṛṅgārarasasyābhāsatvam । atha teṣāṃ sāmagrī nirūpyate ।
tatra pañca sandhayaḥ । "mukhaṃ pratimukhaṃ garbhaḥ sāvamarśopasaṃhṛtiḥ'; iti । saṃdhirnāmaikena prayojanenānvitānāṃ kathānāmavāntaraprayojanasaṃbandhaḥ । tatrārambhabījasaṃbandho mukhasaṃdhiḥ ।
prayatnabindusaṃbandhaḥ pratimukhasaṃndhiḥ । prāptyāśāpatākayoḥ saṃbandho garbhasaṃdhiḥ । niyatāptiprakaryoḥ saṃbandho vimarśasaṃdhiḥ । phalāgamakāryayoḥ saṃbandho nirvahaṇasaṃdhiḥ ।
"bījabindupatākākhyaprakarīkāryalakṣaṇāḥ । ārambhayatnaprāptyāśāniyatāptiphalāgamāḥ ।। arthaprakṛtayaḥ pañca pañcāvasthāsamanvitāḥ । yathāsaṃkhyena jāyante mukhādyāḥ pañca saṃdhayaḥ ।।
a; iti । autsukyamātramārambhaḥ phalalābhāya bhūyase । prayatnastu phalaprāptau vyāpāro atitvarānvitaḥ ।। upāyāpāyaṅkābhyāṃ prāptyāśā kāryasaṃbhavaḥ ।
apāyābhāvataḥ kāryaniścayo niyatāptikā ।। samagraphalasaṃpattiḥ phalāgama udāhṛtaḥ । stokoddiṣṭaḥ kāryaheturbīṃjaṃ vistāryanekadhā ।। avāntarārthavicchede binduracchedakāraṇam ।
pratipādyakathāṅgaṃ syāt patākā vyāpinī kathā ।। avyāpinī prakarikā kāryaṃ nirvāhakṛt phale ।। mukhaṃ bījasamutpattirnānārtharasasaṃbhavā ।। aṅgāni dvādaśaitasya bījārambhasamanvayāt ।।
bījārambhānuguṇyena mukhasandheraṅgāni prayoktavyāni । upakṣepaḥ parikaraḥ parinyāso vilobhanam ।। yuktiḥ prāptiḥ samādhānaṃ vidhānaṃ paribhāvanā । udbhedabhedakaraṇānyanvarthāni yathākramam ।।
bījanyāsa upakṣepaḥ । bījasya bahūkaraṇaṃ parikaraḥ । bījaniṣpattiḥ parinyāsaḥ । bījaguṇavarṇanaṃ vilobhanam ।
bījānukūlasaṃghaṭanaprayojanavicāro yuktiḥ । bījasukhāgamaḥ prāptiḥ । bījasaṃnidhānaṃ samādhānam । bījasukhaduḥ khaheturvidhānam ।
bījaviṣayāścaryāveśaḥ paribhāvanā । gūḍhabījaprakāśanamudbhedaḥ । bījānuguṇaprotsāhanaṃ bhedaḥ । bījānuguṇaprastutakāryārambhaḥ karaṇam ।
etāni dvādaśa mukhasandheraṅgāni । eteṣāṃ madhye upakṣepaparikaraparinyāsayuktyudbhedasamādhānānāmāvaśyakatvam । lakṣyālakṣyasya bījasya vyaktiḥ pratimukhaṃ matam । binduprayatnānugamādaṅgānyasya trayodaśa ।।
binduprayatnānuguṇyena pratimukhasandheraṅgāni prayoktavyāni । vilāsaḥ parisarpaśca vidhūtaṃ śamanarmaṇī । narmadyutiḥ pragamanaṃ nirodhaḥ paryupāsanam ।। vajraṃ puṣpamupanyāso varṇasaṃhāra ityapi ।।
saṃbhogaviṣayamanoratho vilāsaḥ । dṛṣṭanaṣṭapadārthānusaraṇaṃ parisarpaḥ । aniṣṭavastuvikṣepo vidhūtam । aratyupaśamanaṃ śamaḥ ।
parihāsavacanaṃ narma । anurāgoddhāṭanotthā prītirnarmadyutiḥ । uttarottaravākyairanurāgabījaprakāśanaṃ pragamanam । chadmanā hitāgamananirodhanaṃ nirodhaḥ ।
iṣṭajanānunayaḥ paryupāsanam । pramukhaniṣṭhuravacanaṃ vajram । anurāgaprakāśanaviśiṣṭavacanaṃ puṣpam । anurāgahetuvākyaracanopanyāsaḥ ।
caturvarṇanirvarṇataṃ varṇasaṃhāraḥ । eteṣāṃ madhye parisarpapragamanavajropanyāsapuṣpāṇāṃ prādhānyam । garbhastu dṛṣṭanaṣṭasya bījasyānveṣaṇaṃ muhuḥ ।। asyāptyāśāpatākānuguṇyenāṅgopakalpanam ।।
patākāprāptyāśānuguṇyena garbhasandheraṅgāni prayoktavyāni । abhūtāharaṇaṃ mārgo rūpodāharaṇakramāḥ ।। saṃgrahaścānumānaṃ ca toṭakādhibadhe tathā । udvegasaṃbhramākṣepā dvādaśāṅgānyanukramāt ।।
prastutopayogicchadmācaraṇamabhūtāharaṇam । tattvārthānukīrtanaṃ mārgaḥ । vitarkapratipādanāvākyaṃ rūpam । prastutotkarṣābhidhānamudāhṛtiḥ ।
saṃcintitārthaprāptiḥ kramaḥ ।। prastutopayogisāmadānavacanaṃ saṃgrahaḥ । ।। liṅgādabhyūhanamanumānam ।
roṣasaṃbhramavacanaṃ toṭakam । iṣṭajanātisaṃdhānamadhibalam । apakārijanād bhayamudvegaḥ । śaṅkātrāsau ca saṃbhramaḥ ।
iṣṭārthopāyānusaraṇamākṣepaḥ । eteṣāṃ madhye abhūtāharaṇamārgatoṭakādhibalākṣepāṇāṃ prādhānyam । garbhasaṃdhau prasiddhasya bījārthasyāvamarśanam । hetunā yena kenāpi vimarśaḥ saṃdhiriṣyate ।।
niyatāptiprakaryukteraṅgānyatra trayodaśa ।। niyatāptiprakaryānuguṇyena vimarśasaṃdheraṅgāni prayoktavyāni । tatrāpavādaḥ saṃpheṭo vidravadravaśaktayaḥ ।। dyutiḥ prasaṅgaścalanaṃ vyavasāyo nirodhanam ।
prarocanaṃ vicalanamādānaṃ tu trayodaśa ।। doṣaprakhyāpanamapavādaḥ । roṣasaṃbhāṣaṇaṃ saṃpheṭaḥ । vadhabandhādikaṃ vidravaḥ ।
gurutiraskṛtirdravaḥ । virodhaśamanaṃ śaktiḥ । tarjanodvejane dyutiḥ । gurukīrtanaṃ prasaṅgaḥ ।
upamānaṃ calanam । svaśaktipraśaṃsanaṃ vyavasāyaḥ । krodhasaṃrabdhānāmanyonyavikṣepo nirodhanam । siddhavadbhāviśreyaḥ kathanaṃ prarocanam ।
svaguṇā'viṣkaraṇaṃ vicalanam । kāryasaṃgraha ādānam । eteṣāṃ madhye apavādaśaktivyavasāyaprarocanādānānāṃ prādhānyam ।। bījavanto mukhādyarthā viprakīrṇā yathāyatham ।
aikārthyamupanīyante yatra nirvahaṇaṃ hi tat ।। phalāptikāryānuguṇyādaṅgānyasya caturdaśa ।। phalāptikāryānuguṇyena nirvahaṇasaṃdheraṅgāni caturdaśa pratipādanīyāni । saṃdhirvirodho grathanaṃ nirṇayaḥ paribhāṣaṇam ।।
prasādānandasamayāḥ kṛtyābhāṣopagūhanam । pūrvabhāvopasaṃhārau praśastiśca caturdaśa ।। bījopaśamanaṃ saṃdhiḥ । kāryamārgaṇaṃ virodhaḥ ।
kāryopakṣepaṇaṃ grathanam । bījānuguṇakāryaprakhyāpanaṃ nirṇayaḥ । mitho jalpanaṃ paribhāṣā । paryupāsanaṃ prasādaḥ ।
vāñchitārthaprāptirānandaḥ । duḥ khapraśamanaṃ samayaḥ । kṛtiḥ । prāptakāryānumodanam ābhāṣaṇam ।
adbhutārthaprāptiḥ upagūhanam । iṣṭakāryadarśanaṃ pūrvabhāvaḥ । kāryārthopasaṃhṛtiḥ saṃhāraḥ । śubhaśaṃsanaṃ praśastiḥ ।
evaṃ catuḥ ṣaṣṭyaṅgasamanvitāḥ pañca sandhayaḥ pratipāditāḥ । [andhināṃprayojanāni]eteṣāṃ ṣaṭ prayojanāni saṃbhavantivivakṣitārthapratipādanaṃ, gopyārthagopanaṃ, prakāśyārthaprakāśanaṃ, abhinayarāgasamṛddhiḥ, camatkāritvam, itivṛttavistaraśceti । tatretivṛttaṃ sūcyamasūcyaṃ ceti dvividham । asūcyamapi dvividhaṃdṛśyaṃ śrāvyaṃ ca ।
tatra sūcyasya sūcanākramaḥ pañcavidhaḥ । "viṣkambhacūlikāṅkāsyapraveśāṅkāvatāraṇaiḥ'iti । vṛttavartiṣyamāṇānāṃ kathāṃśānāṃ nidarśakaḥ । saṃkṣepārthastu viṣkambho madhyapātraprayojitaḥ ।।
sa dvividhaḥ-śuddhaḥ saṃkīrṇaśceti । kevalasaṃskṛtaprāyaḥ śuddhaḥ । saṃskṛtaprākṛtamiśritaḥ saṃkīrṇaḥ । antaryavanikāsaṃsthaiścūlikār'thasya sūcanā ।।
yatra nepathyagataiḥ pātrairarthaḥ sūcyate sā cūlikā । aṅkāntapātrairaṅkāsyamuttarāṅkārthasūcanā ।। yatra pūrvāṅkāntapātrairuttarāṅkārthaḥ sūcyate tadaṅkāsyam । vṛttavartiṣyamāṇānāṃ kathāṃśānāṃ nidarśakaḥ ।
praveśakastu nādye aṅke nīcapātraprayojitaḥ ।। nīcapātraprayuktaḥ praveśakaḥ ādye aṅke na prayoktavyaḥ । yatra syāduttarāṅkārthaḥ pūrvāṅkārthānusaṃgataḥ ।। asūcitāṅkapātraṃ tadaṅkāvataraṇaṃ matam ।।
ebhiḥ sūcyaṃ sūcayitvā dṛśyamaṅkaiḥ pradarśayet ।। pratyakṣanetṛcarito binduvyaktipuraskṛtaḥ । aṅko nānāprakārārthasaṃvidhānarasāśrayaḥ ।। sūtradhāro naṭīṃ brūte māriṣaṃ vā vidūṣakam ।
svakāryaprastutākṣepi citroktyā yat tadāmukham ।। prastāvanā vā tatra syāt kathodghātaḥ pravartakam । prayogātiśayaśceti trīṇyaṅgānyāmukhasya tu ।। svetivṛttasamaṃ vākyamarthaṃ vā yatra sūtriṇaḥ ।
gṛhītvā praviśet pātraṃ kathoddhāto dvidhaiva saḥ ।। prastūyamānakālasya guṇavarṇanayā svataḥ । praviśet sūcitaṃ pātraṃ yatra tatsyāt pravartakam ।। eṣo ayamityupakṣepāt sūtradhāraprayogataḥ ।
pātrapraveśo yatrāyaṃ prayogātiśayo mataḥ ।। vīthyaṅgānyāmukhāṅgatvāducyante atra svabhāvataḥ । uddhātyakāvalagite prapañcatrigate chalam ।। vākkelyadhibale gaṇḍamavasyanditanālike ।
asatpralāpavyāhāramṛdavāni trayodaśa ।। gūḍhārthapadaparyāyamālārūpeṇa praśnottaramālārūpeṇa coddhātyakaṃ dvividham । avalagitamapi dvividham । yatraikatra samāveśāt kāryamanyatra siddhyati ।
vastuno anyatra vā yatsyāt dvidhāvalagitaṃ matam ।। anyakāryacchadmanā anyakāryakaraṇam, anyakāryaprasaṅgāt prakṛtakāryasiddhiśca । asadbhūtaṃ mithaḥ । stotraṃ prapañcaḥ ।
trigataṃ dvividhaṃpūrvaraṅgāṅgaṃ prastāvanāṅgaṃ ceti । pūrvaraṅge naṭādisaṃlāpaḥ, atra tu sāmyādanekārthayojanaṃ trigatam । priyasadṛśairvākyairapriyairvilobhanaṃ chalam । sākāṅkṣasyāpi vākyasya nivartanamuktipratyuktiḥ vākkelirdvividhā ।
spardhayānyonyavākyādhikyamadhibalam । sahasoditaṃ prastutavirodhi gaṇḍam । rasavaśāduktānyathāvyākhyānamavasyanditam । sopahāsanigūḍhārthaprahelikā nālikā ।
asaṃbandhakathāprāyaḥ pralopo asatpralāpaḥ । anyārthaṃ hāsyalobhakaraṃ vacanaṃ vyāhāraḥ । doṣāṇāṃ guṇatvapratipādanaṃ mṛdavam । eteṣāṃ madhye yathāsaṃbhavaṃ kānicit prastāvanāyāṃ prayoktavyāni ।
tha daśarūpakāṇāṃ svarūpaṃ nirūpyate । sāṅgairmukhapratimukhagarbhamarśopasaṃhṛtaiḥ । pūrṇaṃ prakṛtiranyeṣāmādhikārikavṛttavat ।। vīraśṛṅgārayorekaḥ pradhānaṃ yatra varṇyate ।
prakhyātanāyakopetaṃ nāṭakaṃ tadudāhṛtam ।। arthataḥ śabdato vāpi manāk kāvyārthasūcanam ।। yatrāṣṭabhirdvādaśabhiraṣṭādaśabhireva vā ।। dvāviṃśatyā padairvāpi sā nāndī parikīrtitā ।।
nāṭakādirūpakāṇāmādau vihitaṃ padyaṃ nāndītyucyate । veṇīsaṃhāre aṣṭapadā nāndī । anargharāghave dvādaśapadā । bālarāmāyaṇe dvāviṃśatipadā ।
kaiścit nāndyāṃ padaniyamo nābhyupagataḥ । nāndyanantaraṃ praviṣṭena sūtradhāreṇa raṅgaprasādhanapuraḥ saraṃ bhāratīvṛttyāśrayaṇena ślokaiḥ kāvyārthaḥ sūcanīyaḥ । "raṅgaṃ prasādhya madhuraiḥ ślokaiḥ kāvyārthasūcakaiḥ । ṛtuṃ kaṃcidupādāya bhāratīṃ vṛttimāśrayet ।।
a; iti । eṣā prakriyā nāṭakasyaiva mukhyā । utpādyenetivṛttena dhīraśāntapradhānakam । śeṣaṃ nāṭakatulyāṅgaṃ bhavet prakaraṇaṃ hi tat ।।
bhāratīvṛttibhūyiṣṭhaṃ śauryasaubhāgyasaṃstavaiḥ । sūcyete vīraśṛṅgārau viṭena nipuṇoktinā ।। kalpitenetivṛttena dhūrtacāritravarṇanam । eko aṅko mukhanirvāhau yatra bhāṇaḥ sa saṃmataḥ ।।
yatra sandhyaṅgavṛttyaṅgavarṇanaṃ bhāṇavanmatam । hāsyo rasaḥ pradhānaṃ syādbhavet prahasanaṃ hi tat ।। tacca trividhamśuddhaṃ vaikṛtaṃ saṃkīrṇaṃ ceti । pāṣaṇḍavipraprabhṛticeṭīceṭasamākulam ।
veṣabhāṣādisahitaṃ śuddhaṃ hāsyavaco anvitam ।। kāmukādivacoveṣaiḥ ṣaṇḍakañcukitāpasaiḥ । prahāsābhinayaprāyaṃ vaikṛtaṃ tat prakīrtyate ।। yad vīthyaṅgaiḥ samākīrṇaṃ saṃkīrṇaṃ dhūrtasaṃkulam ।।
yatra vastu prasiddhaṃ syād vṛttayaḥ vaiśikīṃ vinā । netāro devagandharvayakṣarakṣomahoragāḥ ।। bhūtapretapiśācādyāḥ ṣoḍaśātyantamuddhatāḥ । hāsyaśṛṅgārarahitā rasā raudrapradhānakāḥ ।।
catvāro aṅkāḥ saṃdhayaśca catvāro marśavarjitāḥ । māyendrajālasaṃgrāmasūryacandragrahādayaḥ ।। śeṣaṃ nāṭakavat sarvaṃ sa ḍimaḥ parikīrtyate ।। yatra khyātetivṛttaṃ syāduddhato nāyako mataḥ ।
garbhāvamarśarāhityaṃ ḍimavad rasapoṣaṇam । ekavāsarakāryaṃ ca sa vyāyogo mahāraṇaḥ ।। yatrāmukhaṃ nāṭakavat saṃdhayo marśavarjitāḥ । netāro dvādaśa pṛthakphalā devāsurādayaḥ ।।
vīrapradhānāśca rasāstrayo aṅkāsteṣu ca kramāt । vastusvabhāvadaivārikṛtāḥ syuḥ kapaṭāstrayaḥ ।। purarodharaṇāgnyādinimittā vidravāstrayaḥ । dharmārthakāmānuguṇāstisraḥ śṛṅgārarītayaḥ ।।
prathame aṅke nibaddhavyā kathā yāmatrayāvadhiḥ । yāmāvadhirdvitīye aṅke tṛtīye aṅke ardhayāmikā ।। asau samavakāraḥ syād vīthyaṅgaiḥ kaiścidanvitaḥ ।। yatra bhāṇavadaṅgānāṃ kḷptirvṛttistu kaiśikī ।।
śṛṅgāraḥ paripūrṇatvāt sūcanīyo atibhūyasā । uddhātyakādīnyaṅgāni sā vīthī vīthivanmatā ।। yatretivṛttaṃ prakhyātaṃ pradhānaṃ karuṇo rasaḥ । strīṇāṃ vilāso vāgyuddhaṃ netāraḥ prākṛtā narāḥ ।।
bhāṇavat saṃdhivṛttyādi sa utsṛṣṭo aṅkasaṃjñakaḥ ।। miśramīhāmṛge vṛttaṃ caturaṅkaṃ trisandhikam । martyadivyau ca niyamānnāyakapratināyakau ।। dhīroddhatau striyaṃ divyāṃ hartukāmau ca kāmukau ।
avadhaṃ yuddhamanyonyamābhāsarasayostayoḥ ।। eṣa prakriyā daśarūpakoktarītyanusāreṇa । nāṭakodāharaṇaprārambhaḥ । tatra sāṅgaṃ nāṭakamudāhriyate ।
śailairmeruhimācalaprabhṛtirbhirdevairharīndrādibhiḥ । sādhvībhiḥ śivayorapāṅgasaraṇirvaivāhikī pātu vaḥ ।। eṣā dvāviṃśatipadā nāndī । asyāṃ vivāhapravṛttayoḥ śivayoḥ varṇanayā sakalanarendraparikarasya pratāparudrasya kākatīyarājyalakṣmīprāptirnāṭakaprayojanarūpā kiṃcidarthaśaktyā sūcyate ।
deyāt siddhiṃ mahālakṣmīrjagadrakṣādhuraṃdharā । viṣṇuvakṣaḥ sphuranmālāvihitālayatoraṇā ।। eṣā ca nāndī pratāparudrarājyalakṣmīmaṅgalavidhilakṣaṇā । āviṣkurvanti murajāḥ sarvataḥ śabdamādhurīm ।
saṅgītopaniṣadvidyāṃ vīṇāḥ prastāvayantyamūḥ ।। etadraṅgaprasādhanam । bhūbhṛtsutāmahādevau pitarau yasya viśrutau । naranāgākṛtiḥ śrīmān sa devaḥ śreyase astu vaḥ ।।
cirādanukūlena kālenāpagatadurdināni diṅmukhāni । viharadrājahaṃsaśrīrvilasanmitramaṇḍalaḥ । prasādhayati sanmārgaṃ prasannaḥ śaradāgamaḥ ।। kāvyārthasūcakābhyāṃ ślokābhyāmṛtusamāśraṇena saṃskṛtaprāyanarāśritavāgvyavahārarūpā bhāratī vṛttiḥ kathitā ।
bho bho madhyamabhuvanabhāgadheyavivartasyaikaśilānagarapuṇyarāśeḥ kākatīyakuladevatāyāḥ svayambhūdevasya satatamahotsavamāsedivāṃso viddhāṃsaḥ ! kalārṇavanāṭyavedācāryasya putramabhinayadarpaṇaṃ māmabhimatarūpakaprayogānujñayā paramanugṛhṇīta । "yasmiñjaganmaṅgalamasti vastu yasmai svayaṃbhūḥ spṛhayatyajasram । tacchrotrayorlocanayoḥ pathāṃ naḥ śṛṅgāṭakaṃ nāṭakamāvirastu ।। a; iti ।
asmanmanorathasaṃvādyeva pariṣadādeśaḥ । yat pratāparudracaritānubandhaḥ prabandhaḥ sāmājikānāṃ manasi vartate । sabhā svayaṃbhūparameśvarasya pratāparudrasya guṇā mahārghāḥ । ahaṃ ca nāṭyaśrutipāradṛśvā sudhāmucastasya kaveśca vācaḥ ।।
eṣā praśaṃsayābhimukhīkaraṇarūpā bhāratīvṛtteraṅgaṃ prarocanā । kiṃ bhāraīe suvvai maṃjīraravo sahāe viharaṃtīe । aha saṃgīasui vvā viṇṇādaṃ ṇaṭṭappamuhatūraṇiṇāo ।। ( ।kiṃ bhāratyāḥ śrūyate mañjīraravaḥ sabhāyāṃ viharantyāḥ ।
atha saṃgītaśrutirvā vijñātaṃ nāṭyapramukhatūryaninādaḥ ।। aajja iamhi । āṇavedu ko ṇioo aṇuṭṭhīadu tti । (aārya iyamasmi ।
ājñāpayatu ko niyogo anuṣṭhīyatāmiti । ) lāsyaṃ cārubhiraṅgahāralalitairāviṣkariṣyāmi yat । prāgityuktavatī tadadya nipuṇe nirvyūḍhamevaṃ tvayā ।। etat priyasadṛśairapriyairvākyairupālambhanācchalam ।
naṭī aaṇaṭṭasāmaggiṃ sajjīkāduṃ vilaṃbiaṃ । sajjīkiā kkhu esā । keṇa uṇa ruvvaeṇa paoo uakkamīadu । (aanāṭyasāmagrīṃ sajjīkartuṃ vilambitam ।
sajjīkṛtā khalveṣā । kena punā rūpakeṇa prayoga upakramyatām । ) sūtradhāraḥnanvidameva rūpayatu । tejaḥ paryāyaharayoḥ kiṃ kiṃ saṃbodhanaṃ matam ।
kimāśīrvādaviṣayo vidyānāthakṛtiśca kā ।। samandasmitaṃ)aṇigūḍhatthaṃ khu edaṃ cheāṇaṃ vaaṇaṃ paḍibhādi । kīrisaṃ uttaraṃ ? ṇirūvedu ajjo । (anigūḍhārthaṃ khalvetacchekānāṃ vacanaṃ pratibhāti ।
kīdṛśamuttaram ? nirūpayatvāryaḥ । ) sūtradhāraḥayi suvyaktametat । eṣā nigūḍhārthā nālikā । naṭī ।
kahaṃ kahāṇāaaṇaāmaheāṇubaṃdhamaṇoharaṃ kkhu nāḍaam । paāvovavadaṃkiaṃ tassa raṇṇo ṇāma kahaṃ jāaṃ ti pucchīadi । ( ।kathaṃ kathānāyakanāmadheyānubandhamanoharaṃ khalu nāṭakam । pratāpopapadāṅkitaṃ tasya rājño nāma kathaṃ jātamiti pṛcchyate । )
sūtradhāraḥpriye śrūyatām । taṃ sujātaṃ samudvīkṣya kṣoṇyāṃ ravimivoditam । pratāparudra ityākhyāmakarot kākatīśvaraḥ ।। viṣṇorviśvaikavīrasya kākatīyakule sthitam ।
avatāramamuṃ jñātvā vīrarudraṃ pracakṣate ।। naṭīaloāṇaṃ kaṇṇajualasya bhāaheeṇa edaṃ ṇāmajualaṃ suṇīadi । cirassa ṇaṭṭavijjaṇuvaṭṭaṇaṃ phaliaṃ, jeṇa loamaṃgalaṃ kākaimariṃdacariaṃ abhiṇijjai । (alokānāṃ karṇayugalasya bhāgadheyena etannāmayugalaṃ śrūyate ।
cirasya nāṭyavidyānuvartanaṃ phalitaṃ, yena lokamaṅgalaṃ kākatinarendracaritamabhinīyate ।। etannāṭyaprasaṅgena prakṛtakāryāvalaganādavalagitaṃ dvitīyam । sūtradhāraḥaho prajñāsaṃvādo ayamāyuṣmatyāḥ, yadiyaṃ kavīnāṃ praśnottaramālikā । kiṃ lokaśravasorbhāgyaṃ maṅgalaśravaṇaṃ muhuḥ ।
kiṃ maṅgalaṃ pratāpāṅkarudrasya caritādbhutam ।। etatpraśno ttaramālārūpamuddhātyakam । naṭī । ayyapariaṇeṇa savvaṃ saṃpaddīadi ।
( । āryaparijanena sarvaṃ saṃpādyate । ) tvayā dārairudāraśrīrnāṭyasaṃpadiyaṃ mama । prabandhalakṣmī rītyeva vidarbhaphaṇitispṛśā ।।
eṣa mithaḥ stotrarūpaḥ prapañcaḥ । naṭī ।। eārisaguṇamahagghapaāvaruddacariaṃ ahikariaṃto tassa kaiṇo saṃpuṇṇo sarassaīpasādo । sūtradhāraḥārye, evameva ।
nanveṣā kavibhāratyorvākkeliḥ । jihvā kākativīrarudranṛpateḥ stotrāya saṃnahyati । tvaṅganmaulitaraṅgiṇīkalakalārambhapriyaṃbhāvukāḥ ।। eṣānyonyasaṃlāparūpā vākkeliḥ ।
naṭī । amhāṇaṃ īrimaṇariṃdacariāṇuūlo ṇaṭṭāḍaṃbaro hoi ṇa ve tti sajjhaseṇa vevai me hiaam । ( । asmākamīdṛśanarendracaritānukūlo nāṭyāḍambaro bhavati na veti sādhvasena vepate me hṛdayam । )
sūtradhāraḥ āḥ kimucyate ! niravadyā nanu mannāṭyavidyāsāmagrī । naṭīasaṃgīdasārassa mahaṇṇavo uvvellijjadi । avahāṇajāṇapattaṃ ārūhadu ajjo । (asaṃgītasārasya mahārṇava udvelyate ।
avadhānayānapātramārohatvāryaḥ । ) etadanyonyavākyādhikyādadhibalam । sūtradhāraḥciramavahita evāsmi । naṭakṛtadhruvāgānapratijñāvacanaṃ saṃbhramoditamiti gaṇḍam ।
naṭī । sūtradhāraḥayi kathamardhokta eva tvarā, "nāṭyavidyā'; iti śeṣaṃ na jighrati । etaduktasyānyathāyojanarūpamavasyanditam । ārye, nūnaṃ dhruvāgānotsukaṃ tava cetaḥ, tadārabhyatāṃ gītiḥ ।
lacchī saraī a imā dhavaliabhuvaṇaṃtarā virāaṃtī । vilasaṃtakuvalaasirī rāassa pasāhaṇaṃ kuṇai ।। (lakṣmīḥ sarasī ceyaṃ dhavalitabhuvanāntarā virājantī । vilasatkuvalayaśrī rājñaḥ prasādhanaṃ kurute ।।
gāḍhāliṅganasaṃmardapratyakṣaragalatsudhām । dhruvāṃ karomi sarvāṅge śrotraikāmṛtavarṣiṇīm ।। eṣa rasavaśādasaṃgatārthavyāhārarūpo asatpralāpaḥ । naṭī asuumārā kkhu esā ayyassa ṇiddaāliṅgaṇavellaṇaṃ ṇa sahai ।
eṣa hāsyalobhakaro vyāhāraḥ । rasāsvādena taralā ye mādyanti vipaścitaḥ । ta eva bhāvuktā loke bhavanti hṛdayālavaḥ ।। etaddoṣasya guṇatvāropānmṛdavam ।
naṭī ।। ayyo aṇaṃtarakaraṇijjaṃ ṇirūvedu । sūtradhāraḥnanvayamidānīṃ sabhāpatirdevaḥ svayaṃbhūrupaślokyate । sarvāṅgavilastasarvamaṅgalālaṃkṛtākṛteḥ ।
rudrasya mahimā bhāti viśvānugrahakāriṇaḥ ।। nepathye । bhoḥ ! satyaṃ satyam । sarvāṅgavilasatsarvamaṅgalālaṃkṛtākṛtirevāyaṃ rudra iti ।
sūtradhāraḥ kathamupakrāntamevāsmadvākyānuguṇyena prastutasyānuguṇaṃ kuśalaiḥ kuśīlavaiḥ, yataḥ kākatīśvaraguṇavarṇanāyodyatayorvaitālikayorvacanamivopakṣipyate । ayaṃ kathoddhātaḥ । idameva guṇavarṇanāt pravartakaṃ ca । kathametau vaitālikāvita evābhivartete ।
eṣo ayamityupakṣepāt prayogātiśayaḥ prastāvanāṅgam । tadehi । āvāmapyanantarakaraṇīyāya sajjībhavāvaḥ । iti samagrāṅgā prastāvanā ।
yasmai śreyāṃsyajasraṃ vitarati bhagavān devadevaḥ svayaṃbhūḥ । so ayaṃ bhūpālamaulirjayati guṇamahān rudradevo narendraḥ ।। svayaṃbhūdevaśreyovitaraṇarūpabījanyāsādupakṣepo aṅgam । so ayaṃ saṃprati kākatīśvarakule sarvāṅganārī sthitaḥ ।
nyāsan vairipurāṇi citramadhunā khaḍge viṣaṃ dhāryate ।। prathamaḥsakhe sādhu samarthitam । anyathā kathamasmai mahārājāya svapne kulagurusadṛśaḥ svayaṃbhūdevastādṛśīṃ śreyaḥ saṃgrahakārikāmupadiṣṭavān । svayaṃbhūdevaprasādarūpasya bījasya bahūkaraṇāt parikaraḥ ।
prathamaḥsakhe, kasya vā na viditamidam । yat sarvasminnapi nijanagare mahotsavamādiśatā rudranareśvareṇa kuladevatāyāḥ svapnopadiṣṭāḥ prasādaviśeṣāḥ prakhyāpyanta eva । kuladevatāprasādarūpasya bījasya prakhyāpanena pariniṣpatteḥ parinyāsaḥ । dvitīyaḥaho nirantaraprasādonmukhatā devasya ।
yathā kākatīyaprasaveṣu śreyāṃsyuttarottaramanubadhyante । etat bījasya śreyo anubandharūpaguṇakhyāpanād vilobhanam । tadasminneva mahīyasi mahe mahīmaṇḍalākhaṇḍalaṃ calamartigaṇḍamupaślokayitumāvayorayamevāvasaraḥ । tadehi rājakulaṃ praviśāvaḥ ।
prathamaḥvayasya, sāṃprataṃ purodhaḥ pramukhānamātyavṛddhānapi puraskṛtya kalyāṇasvapnakramaṃ mīmāṃsamāno nṛpatirabhyantarāsthānīmadhitiṣṭhati । tadāvāmapi tāvadito gatvā yathāvasaraṃ pratīkṣāvahe । aṅkārambhaḥ ।। pātivratyamupaiti sāṃpratamamīṣvasmāsu viśvaṃbharā ।
yatkartavyamupādiśat kulapatirdevaḥ svayaṃbhūḥ svayam ।। purodhasaḥmahārāja, bhavādṛśā eva paramārhanti tādṛśamahimno devasya hitopadeśān । athavā kimatrābhinavam । putrāṇāṃ hitopadeśādhikāraḥ pitureva ।
yaditthaṃ kathayanti tadvidaḥ । saivomā ceti nirdiṣṭā somā ceti prathāmagāt । tava mātā śivā sākṣāddevo gaṇapatiḥ pitā ।। mantriṇaḥevamevaitat ।
anyathā kathamīśvaraprasādādṛte niraṅkuśaṃ strīvyaktiviśeṣasya lokādhipatyam । evaṃ mānuṣaśaṃbhunā gaṇapatimahārājenābhyantarasyānubhavamahimnaḥ sadṛśamatra putra iti vyavahāraḥ kṛtaḥ । tadanuguṇā ca rudra ityākhyā । rājā idaṃ nivedyate ।
puraḥ prādurbhūtaṃ sayuvativapuḥ sākṣaniṭilam । svayaṃbhūdevo asāvayamiti haṭhotthānamabhajam ।। vapuṣā taṃ namaskṛtya stuvan sūnṛtayā girā । svāmine kākatīyānāṃ ratnāsanamupāharam ।।
cāmaragrāhiṇī । aho devassa aṇusaṃdhāṇaṃ jaṃ siviṇe vi kulasāmiṇo samārāhaṇam । purodhasaḥkimucyate । āviṣṭabhaktayaḥ khalu svayaṃbhūdeve kākatīyanaradevāḥ ।
tataḥ । śayyāśiraḥ sthānakṛtasya pūrṇakumbhasya toyaiḥ parikalpya pādyam । atīndusārairmaṇibhiḥ kilāhamapūjayaṃ daivatamasmadīyam ।। vibhuḥ svayaṃbhūravadacchucismitāṃ giraṃ svavāmārdhavadhūpalālitām ।
spṛśan kareṇābhayadānaśālinā kṛtāñjaliṃ māṃ vinayānatānanam ।। unmastakairmadhyamalokabhāgyaistapoviśeṣairanaghaiḥ pṛthivyāḥ । samyakphalaiḥ saccaritaiḥ prajānāṃ pratāparudro ayamihāvatīrṇaḥ ।। svīkṛte putrabhāvena dauhitre prāṅmamājñayā ।
asmin nidhehi dhaureye gurvīmurvīdhurāmiti ।। purodhasaḥ mahārāja, kākatīyakulayogakṣemavidhānadakṣiṇena dākṣāyaṇīpatinā sākṣādevamādiṣṭam । tavāpyayameva manorathaḥ । priyaṃkaraścāyaṃ mahotsavaḥ prajānām ।
tadārohatu prāgatisṛṣṭayauvarājyasya pratāparudrasya bhujaśikharaṃ sāgaramekhalā । tatastataḥ । iyaṃ prayojananirdhāraṇarūpā yuktiḥ । rājātadvacanamākarṇayantī nirbharaharṣavikasvaralocanā medinyapi devasya pārśve dṛṣṭā ।
cāmaragrāhiṇī । mahārāassa hiaaṃ aṇuvaṭṭamāṇāe vasuṃdharāe uido khkhu harisāvibhbhāvo । eṣā svayaṃbhūdevasya vacanākarṇanena medinyāḥ sukhāgamena prāptiḥ । rājākākatīyakulaśreyasāṃ deva eva pramāṇamiti tasyājñā mayā śirasi dhṛtā ।
devo api saprasādātiśayamavalokyāntarhito abhūt । idaṃ medinīprāptihetorbījasya svayaṃbhūdevopadeśasyāṅgīkaraṇāt samādhānam । mantriṇaḥviśvapriyaṃkaraḥ svapnapratyayaḥ । viṣādaharṣayoḥ sīmānaṃ spṛśatyasmākaṃ manaḥ ।
etatsukhaduḥ khahetubhūtaṃ vidhānam । cāmaragrāhiṇī । accariaṃ accariaṃ । kulāmaccamuheṇevva pavvaīvallaheṇa evvamuvadiṭṭham ।
( । āścaryamāścaryam । kulāmātyamukheneva pārvatīvallabhenaivamupadiṣṭam । ) iyaṃ bījaviṣayā'ścaryarūpā paribhāvanā ।
kalpalatāprarohaḥ svayaṃbhūdevānugrahaḥ sarveṣāmapi śravaṇamahotsavaḥ kriyatām । eṣa bījaprakāśanādudbhedaḥ । mantriṇaḥyadājñāpayati kākatīyaparameśvaraḥ । purodhasaḥmahārāja ! kimanyat ? sajjīkriyatāṃ pratāparudradevasya rājyābhiṣekasaṃbhāraḥ ।
eṣa bījānuguṇaprotsāhanarūpo bhedaḥ । mantriṇaḥdigvijayayātrāvaśīkṛtānāṃ sarvapārthivānāṃ vargeṇānītaiḥ sakalatīrthasalilaiḥ prakāśitaṃ svayaṃbhūdevaprasādaṃ mahābhiṣekamanubhavatu rājaputraḥ । purodhasaḥucitamanumantritaṃ mantribhiḥ । rājātarhi jaitrayātrāsādhanāni sajjīkriyantāṃ ṣaḍvidhāni balāni ।
ahamapi sajjo bhavāmi । eṣa ārambhaḥ । idaṃ bījānuguṇārambharūpaṃ karaṇam । evamārambhabījasambandharūpaḥ sāṅgo mukhasandhiḥ ।
vaitālikausukhāya mādhyandinī saṃdhyā bhavatu devasya । tvattejaḥ paṭalaṃ kiyanti bhuvanānyākramya saṃkrīḍate । bhāsvāneṣa samagradīptiradhunā vyomāgramārohati ।। krīḍantyo malayādricandanalatākuñje bhujaṅgāṅganāḥ ।
vātāhāratayā prabhūtamayaśaḥ prakṣālayantyo nijam ।। āghrāya kiraṇān bhānoryajurāmodamedurān । yatante kṛtinaḥ sarve kartuṃ mādhyāhnikīṃ kriyām ।। rājā sādhayata yūyamabhimatācaraṇāya ।
ahamapi tāvadabhyantaraṃ praviśāmi । iti nāṭakaprakaraṇe kalyāṇasvapno nāma prathamoṅkaḥ ।। nepathye) । ido ido ajjo ।
( । ita ita āryaḥ । ) kañcukī cirāya yauvanamatiśayānayā caritārthayā jarayānayā saṃcare । pratāparudramahābhiṣekamanubhavitāsmi ।
eṣa madhyāhnavarṇanayā vicchinnasya prakṛtārthasya punaravamarśādbinduḥ । pade pade skhalantaṃ māṃ vācā gatyātha ceṣṭayā । avalokya hasannāste svāmī rudranareśvaraḥ ।। kākatīyanarendrasya rājyaśrīrmūlaveśmanaḥ ।
yuvarājagṛhānadya gavākṣaiḥ svairamīkṣate ।। eṣa rājyalakṣmyāḥ pratāparudragatābhilāpādvilāsaḥ । kathamayaṃ rājaputraparicārako dārakaḥ sasaṃbhramaṃ māmabhivartate । dārakaḥ ।
ayya paṇamāmi । ( । ārtha praṇamāmi । ) kañcukībhadra kalyāṇāspadaṃ bhūyāḥ ।
kimanumataṃ rājaputrasya digvijayaprasthānaṃ rudranareśvareṇa । dārakaḥakahaṃ kahaṃ vi aṇubhadam । kañcukīsvanāmānuguṇamidaṃ rājaputrasya yat sajjīkṛtasādhanaṃ mahārājaṃ sapādopagrahaṃ nivārya svayameva jaitrayātrāyāmuttiṣṭhate । dārakaḥaaayya aṇaṇuhūdajujhjhaparissamo juvarāo ।
dukkharo khu diaṃtajao kahaṃ bhavissai । (aaārya, ananubhūtayuddhapariśramo yuvarājaḥ । duṣkaraḥ khulu digantajayaḥ kathaṃ bhaviṣyati । ) kañcukībhadra, niraṅkuśāḥ svayaṃbhūdevapravṛttayaḥ ।
viṣṇoravatāraḥ khalvayaṃ vīrarudro api acintyamahimā । eṣa dṛṣṭanaṣṭabījānusaraṇarūpaḥ parisarpaḥ । atra svapnavṛttāntakhyāpanāllakṣyasya digvijayayātrodyamenālakṣyasya bījasyotpādanādudbheda iti pratimukhasaṃdhirayam । dārakaḥ ।
evvaṃ edam । amāṇuso khu so pahāvo । ( । evametat ।
amānuṣaḥ khalu sa prabhāvaḥ । ) dārakaḥakāaīakuladuggādevīsamārāhaṇeṇa viaapatthāṇamaṃgalaṃ kāūṇa tattha haṇumadaalaperaṃtabahirujjāṇe ṇivesiakhaṃdhāvāro amaccaparivudo juvarāo ciṭṭhaī । tā aṇujāṇīhi mama tattha patthāṇaṃ । (akākatīyakuladurgādevīsamārādhanena vijayaprasthānamaṅgalaṃ kṛtvā tatra hanumadacalaparyantabahirudyāne niveśitaskandhāvāraḥ amātyaparivṛto yuvarājastiṣṭhati ।
tadanujānīhi mama tatra prasthānam । ) kañcukībhadra ! sādhaya । ahamapi rājakulaṃ praviśāmi । iyaṃ cūlikā ।
kiṃ cāsmin samudāharanti mahato doṣān bahūn sūrayaḥ । tanneṣṭaṃ kila yauvarājyamapi me bālyotsave krīḍataḥ ।। tadvayaṃ mahārājabhujaparighamasṛṇiteṣu diganteṣu vijayayātrāvinodena viharāmahe । etadrājye anicchābhidhānādvidhūtam ।
mantriṇaḥrājaputra ! sarvapathīnayā kākatīyānvayabhāgyasaṃpadā tvāṃ dhuraṃdhuraṃ labdhvā narendraściramāsaktāṃ dhuraṃ śithilayitumadhyavasyati । ācāraścāyaṃ kākatīśvarāṇāṃ yaddhaureye putre śamonmukhatvam । kulasvāminā svayaṃbhuvāpyevamevānuśiṣṭam । anatikramaṇīyā rājaputreṇa gurvorgarīyasī khalvājñā ।
kalikāladoṣaśithiladharmapratiṣṭhāṃ nirvoḍhuṃ voḍhuṃ ca mahatīṃ mahīdhuramavatīrṇasya kākatīyaviṣṇostava na sāṃprataṃ pratyākhyātum । svayaṃbhūstāta ityetāvīśvarau divyamānuṣau । tayoranyataro rājā yuvarājo asmi sarvathā ।। mantriṇaḥrājaputra ! sādhāraṇo ayaṃ vinayaḥ kākatīśvarāṇāṃ svayaṃbhuvi mahārāje ca ।
eṣa prakṛtaviṣayāratyupaśamācchamaḥ । parijanaḥ । kāaīakulaṭṭhaviro tattabhavaṃto saaṃbhūdevo dhuraṃ dhāredu । rāautto uṇa rajjasiriaṃ aṃke ārovedu ।
(kākatīyakulasthavirastatrabhavān svayaṃbhūdevo dhuraṃ dhārayatu । rājaputraḥ punā rājyaśriyamaṅke āropayatu । ) etat parihāsavacorūpaṃ narma । parijanaḥacireṇa cariatthā meiṇī saṃvuttā ।
(acireṇa caritārthā medinī saṃvṛttā । gotragiriśikharaniṣṭhuravikaṭaśilāvasatibarbarāṅgyāḥ । kṣoṇyā bhavatu vāso bāhau pratāparudrasya ।। gottagirisiharāṇiṭhṭhuraviaḍasilāvasaibabbaraṃgīe ।
khoṇīe hodu vāso bāhummi paāvaruddassa ।। ajaha haricaṃdassa bhue jaha rahuṇāhassa bāhuphalaammi । kāailacchīpaiṇo bāhummi tahā mahī ramadu ।। (ayathā hariścandrasya bhuje yathā raghunāthasya bāhuphalake ।
kākatilakṣmīpaterbāhau tathā mahī ramatām ।। eṣā parijanavacanotthā prītirnarmadyutiḥ । mantriṇaḥrājaputra ! kākatīyapuruṣottamasya tava pāṇigrahaṇāya spṛhayantī rājyalakṣmīrvilambaṃ na sahate । parijanaḥ ।
vijjāvahūṇaṃ ahiaṃ daṭhṭhūṇa paimmi paṇaavissaṃbhaṃ । khoṇī lacchī a kahaṃ vilaṃbiaṃ sahau juvarāe ।। (vidyāvadhūnāmadhikaṃ dṛṣṭravā patyau praṇayavisrambham । kṣoṇī lakṣmīśca kathaṃ vilambitaṃ sahatāṃ yuvarāje) ।।
mantriṇaḥitthameva । svatejasā pariṣkṛtya pradhānāgāramutsukā । pratīkṣate adya rājyaśrīryuvarājasamāgamam ।। eṣa mantriṇāṃ parijanasya ca vākyairbījānurāgaprakāśanāt pragamaḥ ।
paridṛ ।। kahaṃ aṃdario khu eso mahūsao disāvijaajattāe । ( ।। kathamantaritaḥ khalveṣa mahotsavo digvijayayātrayā । )
etaddigantayātrayā prakṛtakāryavilambanānnirodhaḥ । mantriṇaḥ kathaṃ cirayantyandhracamūpatayaḥ । athavā kiṃ taiḥ; vayamapi na kevalaṃ mantraśastrāḥ, kiṃtu bahuśaḥ samarāpadānārādhitasvāmina eva । etanniṣṭhuravacanarūpaṃ vajram ।
dauvārikaḥ । jedu jedu juaroo । ede khu camūpaiṇo paḍihārabhūmibhāammi sajjīkiacauraṃgabalā vaṭṭanti । ( ।
jayatu jayatu yuvarājaḥ । ete khalu camūpatayaḥ pratīhārabhūmibhāge sajjīkṛtacaturaṅgabalā vartante । ) mantriṇaḥaciraṃ bhoḥ praveśaya । dauvārikaḥtathā ।
senāpatayaḥ svāmin kākatīyakulatilaka ! sarvatomukhāṭopā vāhinyaḥ śauryodanvantaṃ bhavantamanuprāptā eva । tadanugṛhayālunā kaṭākṣeṇa nirīkṣyantām । etadanunayavacanarūpaṃ paryupāsanam । mantriṇaḥrājaputra ! tarhi samāruhyatāṃ pratipakṣanivāraṇo vāraṇaḥ ।
ālokyantāṃ nirantaraparipanthipramāthinyo varūthinyaḥ । prastūyatāṃ senāpuraḥ-sarākrāntasakalasāmantavijayasthānaṃ prasthānam । pratāparudraḥyathābhirucitamamātyebhyaḥ । karodagreṇa mahasā viṣvagākramituṃ diśaḥ ।
ārohati gajaṃ vīrarudro bhāsvānivodayam ।। etat prakṛtānuguṇyena viśeṣabandhavacanaṃ puṣpam । senāpatayaḥ svāminnito dīyatāṃ dṛṣṭiḥ । dhūlījālāmbudāntarvilasadasilatāvidyududdāmadīptāḥ ।
prāvṛṭlakṣmīṃ dhvajinyaḥ karikaraṭataṭasyandidānāmbudhārāḥ ।। purandaraharijjayavyavasitāḥ sahāyoddhatāḥ । bharāvanamadunnamadbhujagarājaphakkatphaṇāḥ ।। parijanaḥ ।
mahaṃto khu eso tiliṅgasubhaḍāṇaṃ ussāho । ( । mahān khalveṣa triliṅgasubhaṭānāmutsāhaḥ । ) svairodgīrṇabhusuṇḍhayaḥ paṭutarākṛṣṭadhvanatkārmukāḥ ।
khelantyandhracamūbhaṭāḥ savapuṣo raudraprakārā iva ।। mantriṇaḥaho turaṅgataraṅgāstriliṅgādhipateḥ । pāścāttyābhyāṃ padābhyāmapi dharaṇimavaṣṭabhya saṃrabdhanunnām । krāmantyaśvāḥ sahelakramaṇapariṇamatpañcadhārāprapañcāḥ ।।
aho vidalitaparabalamanorathānāṃ rathānāṃ sabhraṃmaḥ । kṣamātalasamuccaladbahuladhūlijālāmbudaiḥ । vidhāya mukharībhavantyanibhṛtākṣadhūrnisvanāḥ ।। pratāparudraḥ kathaṃ samagrasādhanāni sainyāni ।
bṛṃhamāṇagajākīrṇā hreṣamāṇahayākulāḥ । saṃkrīḍatsyandanāḥ kṣveḍasubhaṭāḥ sainyasaṃpadaḥ ।। mantriṇaḥyuvarājālokanādudvelaḥ sainyasāgaro vartate । abhyāpatantīrabhito mahībhṛdvāhinīrbahūḥ ।
kākatīyabalāmbhodhireṣa svairaṃ grasiṣyate ।। senāpatayaḥyadādiśantyamātyāḥ । vijayayātrākutūhalinyo dhvajinyaḥ sāṃprataṃ yuvarājasyājñāṃ pratipālayanti । mantriṇaḥ pratiṣṭhantāṃ prācīṃ prati sainyāni ।
senāpatayaḥyathā'diśantyamātyāḥ । pavanenānukūlena prasāritapaṭāñcalāḥ । udyuñjanta ivākraṣṭuṃ dhvajāḥ sautrāmaṇīṃ diśam ।। eṣa prasthānānuguṇaśakunaguṇakathanādupanyāsaḥ ।
pratāparudraḥ kathaṃ karābhyāmutkṣiptasākṣatakanakapātraḥ samāgata eva vipravaraḥ । vipraḥ vijayatāṃ vijayatāṃ vīrarudraḥ । rājaputra ! svayaṃbhūdevamahotsavādyanantaraṃ mahīsuravarāśīrvādavāsitāḥ kākatīyamahārājena preṣitāḥ khalvime maṅgalākṣatāḥ । ājñā kṣatriyamaulimaṇḍanamaṇestātasya sānugrahā ।
paurāṇāṃ ca jayottarāṇi tadamūrīṣajjayāḥ syurdiśaḥ ।। eṣa brāhmaṇakṣatriyādivarṇakīrtanādvarṇasaṃhāraḥ । mantriṇaḥrājaputra ! svabhāvanirargalasya tava bhujārgalayorojāyitasya kiyatī bhūtalavijayaviḍambanā । parijanaḥ ।
viaalacchīpāṇiggahaṇasamaadiṇṇā via maṅgalakhkhadā juvarāassa sīse dīsaṃdi । vipraḥrājaputra ! tattaddigvijayayātrāvārtāhāriṇaḥ puruṣā nāticirādeva preṣaṇīyā iti mahārājasyājñā । pratāparudraḥśirasi kṛtastātasya niyogaḥ । katicana yūyaṃ kākatīśvarasevārthaṃ nivartadhvam ।
katipaye vijayayātrāparāḥ pravartadhvam । amātyāḥ yadājñāpayati yuvarājaḥ । vipraḥsvasti vijayāya śivāḥ panthānaḥ santu rājaputrāya । pratāparudraḥ bhagavannanujānīhi ।
vayamitaḥ pratiṣṭhāmahe । ।। iti vijayayātrāvilāso nāma dvitīyo aṅkaḥ ।। etatpūrvāṅkāntapātreṇa vipreṇa nirdiṣṭayoḥ pātrayoruttarāṅke praveśādaṅkāsyam । prathamaḥ aho pratāparudrasya mahimānubhāvaḥ, yasya vijayayātrāsaṃbhrameṇaiva vyākulīkṛtāni dvayeṣāmapi bhūbhṛtāṃ kaṭakāni ।
kākatīyapradīpo ayamaṃśaścāturbhujaḥ svayam । yadvajrakavacāyante prasādāśca svayaṃbhuvaḥ ।। eṣa svayaṃbhūdevaprasādarūpasya bījasyānveṣaṇād garbhasandhiḥ । prathamaḥ prāpteyamandhranagarī ।
aho ! niratiśayamaudāryaṃ rudranareśvarasya । yadete vaitālikāḥ sarvāto bhogāvalīpramukhāṃścāṭuprabandhānuccaiḥ paṭhantaḥ svabhāvaramaṇīyāḥ pratiraveṇa pāṭhayanti ca kakubhaḥ । dvitīyaḥ sakhe ! paśya paśya । sūcyante prabhutārahasyapiśunairāviṣkṛtailakṣaṇaiḥ ।
ākāraraimanuṣyamātrasulabhairvṛttairanīcairapi ।। prathamaḥnūnamete pratāparudrasamaraparāṅmukhā vakṣaḥ sthalaviracitavarāhalakṣmāṇaḥ prāṇatrāṇārthamanayā rītyā kākatīyamahārājaṃ prasādayitumadhyavasyantīti tarkayāmi । etat prastutopayogipratirājacchadmācaraṇādabhūtāharaṇam । jāṅghikena punastaistairlakṣaṇairnareśvarābhyūhanādanumānaṃ ca ।
dvitīyaḥaho ! vijayayātrāśravaṇakutūhalitā paurāṇām, yadāvāmanusaranti punaḥ punaḥ praśramālayā । tat sakhe ! prakāśyatāṃ pratāparudrasya bhujayorvijayodāharaṇam । prathamaḥ bho bhoḥ ! śrūyatāṃ kākatīyakulaślāghākāmadhenuḥ priyodantaḥ । kṣmāpālāḥ karadīkṛtāḥ kṛtamidaṃ nirvīramurvītalam ।
mañjīradhvanipūrṇakandaramukhairvyākurvate parvatāḥ ।। eṣa tattvānukīrtanarūpo mārgaḥ । dvitīyaḥsakhe ! nūnameṣu divaseṣu kākatīyamahārājo nirantaraṃ puraskṛtapurodhaḥ pravarāmātyavṛddho yuvarājavijayamāśaṃsamāno gamayati vāsarāṇi । prathamaḥucitamanucintitaṃ vayasyena ।
dvitīyaḥ kathamasmadīyaṃ vacanamākarṇya nūnaṃ mahārājāya nivedayitumamātyaputraḥ saharṣasaṃbhramaṃ rājakulābhyantaraṃ praviśati । tadāvāmapi pratīhārabhūmimadhyāsya kākatīśvarāvasaraṃ pratipālayiṣyāvaḥ । parikrāmataḥ । ) etad vitarkapratipādanādrūpam ।
amātyaputraḥ aho mama dhanyatā, yadīdṛśānāṃ mahotsavānāṃ nivedayitāsmi saṃvṛttaḥ । yanmayā vijñāpitaiḥ śravaṇapriyaṃkaraṇairvārtāmṛtaiḥ svapnasākṣātkṛtādapi svayaṃbhūdevaprasādāt pramodayiṣyate kākatīyavṛṣā । eṣotkarṣavacanarūpodāhṛtiḥ । kathamayaṃ mahārājaḥ purohitairamātyairanyena parijanena ca parivṛto mahāsthānamaṇṭapamadhitiṣṭhati ।
tadahamupasarpāmi । rājā aho śaiśave apyucitakāritvaṃ vatsasya vīrarudrasya । yadasmadanurodhārthamimānamātyān nivartya svayameva jigīṣuḥ prasthitaḥ । mantriṇaḥ mahārāja ! bhavatā khalu pitṛmān kumāraḥ ।
purodhasaḥvijayaprasthānātprabhṛti naktaṃdivamunmiṣanti kalyāṇāni । tadvijitā eva diśo rājaputreṇa । rājābhavatāmāśiṣa eva kākatīyakulaśreyāṃsi svayaṃ praduhate । parijanaḥ ।
kāaīakulassa kiṃ ṇu ṇa saṃpuṇṇaṃ puṇṇeṇa, jassiṃ avaiṇṇo bhuvaṇekkabhaddo paāvaruddo । amātyaputraḥ(savinayasaṃbhramamupasṛtya sapraṇāmaṃ deva madhyamalokapāla ! yuvarājapraṣretau vijayavārtāhāriṇau praghāṇaprāṅgaṇamadhivasataḥ । eṣa saṃcintyamānārthaprāptirūpaḥ kramaḥ । mantriṇaḥbhadra ! śīghraṃ praveśaya ।
amātyaputraḥyadādiśanti mahāmantriṇaḥ । puruṣau deva ! viśvaikavijayinā putreṇa vardhase । bāḍhamaprameyamahimā pratāparudrabhujasthemā, yacchaiśave apyatiśayitataruṇakākatīyaparākramastasya vikramaḥ । rājā manorathābhyāmiva cintitopagatābhyāṃ mahārghaṃ pāritoṣikaṃ pratipādyatām ।
dviguṇīkṛtaharṣayoranayormukhādvatsasya vijayalakṣmīparigrahavṛttāntaśravaṇamahotsavena caritārthayāmaḥ śrotravṛttim । mantriṇaḥyadājñāpayati devaḥ । eṣa sāmadānācaraṇarūpaḥ saṃgrahaḥ । mantriṇaḥbhadrāvita etya yuvarājavijayavihṛtayaḥ parākramapallavitā mahārājasadasaḥ karṇapūrīkriyantām ।
puruṣausāvadhānamavadhārayatu mahārājaḥ । kṣuṇṇakṣoṇitalotthite atibahule pāṃsau viyadvyāpini । trāsāt kvāpi palāyitā iva dṛśāṃ naivābhavan gocarāḥ ।। nedaṃ dundubhigarjitaṃ tripurajitkalpāntaḍhakkāravaḥ ।
ccheṣāśeṣaphaṇāsu vismitamatha trastaṃ digīśairapi ।। purodhasaḥaho niraṅkuśamojāyitamandhracamūpatīnām । dvitīyaḥatha yuvarājājñayā prathamaṃ māghavanīṃ diśaṃ pracalitāni sainyāni । rathenābhimukhyātaṃ vīrarudro vilokya mām ।
mṛṣyate nāyamityarkaḥ sainyareṇau tirohitaḥ ।। mantriṇaḥtatastataḥ । yuddhāya samanahyanta kaliṅgāḥ sphuṭapauruṣāḥ । mādyaddvipaghaṭoddāmasaṃbhramāḍambaroddhatāḥ ।।
matto mastiṣkalagnairdalitanṛpavapuḥ kīkasaiḥ sṛṣṭadaṃṣṭraḥ । saṃgrāmorvyāḥ kaliṅgairbalividhimakarodvīrarudrasya khaṅgaḥ ।। purodhasaḥmānuṣaveṣatirohitenāpi kākatīyaviṣṇunā kiṃcidāviṣkṛto nijaprabhāvaḥ । mantriṇaḥ aho parākramātibhūmiḥ pratāparudrasya ।
parijanaḥ । sarisaṃ khu edaṃ, jaṃ mahārāaruddaṇaresaraṇaṃdaṇeṇa kādavvaṃ, jaṃ kāaikulappasavāṇaṃ khamaṃ, jaṃ kuladevadāe saaṃbhūdevassa ppasattivisesāṇaṃ juttaṃ, taṃ khu kiaṃ juvarāeṇa । ( । sadṛśaṃ khalvetatyanmahārājarudranareśvaranandanena kartavyaṃ, yat kākatikulaprasavānāṃ kṣamaṃ, yat kuladevatāyāḥ svayaṃbhūdevasya prasattiviśeṣāṇāṃ yuktaṃ, tat khalu kṛtaṃ yuvarājena । )
rājā tatastataḥ । bhrāntibhraśyatpataṅgābhayakarapṛtanāreṇubaddhāndhakārā । prodyanmuktaughatārānikaraparivṛtasvarvadhūvaktracandrā ।। pārepūrvapayodhi kalpitajayastambhāḥ sphurattejasaḥ ।
śṛṇvanto muhurandhrasainyapatayaḥ prāptā diśaṃ dakṣiṇām ।। bhavantyetā nadyaḥ kaluṣapayasaḥ sainyarajasā । patākāḥ sotprāsāḥ pratipadamanṛtyannatitarām ।। anantaraṃ pāṇḍyapramukhān dākṣiṇātyān kṣitīśvarān śaraṇamupagatān kākatīyavīrarudraḥ svacamūpatinirviśeṣaṃ saṃbhāvya taiḥ saha pratīcīṃ diśaṃ pracalitaḥ ।
mantriṇaḥsādhu sādhu samācaritamātmanīnaṃ pāṇḍyairyat pūrvameva devasya caraṇamūlaṃ prāptāḥ । tatastataḥ । vrātairyaccaṇḍatuṇḍāhativihatapaṭeṣvāhatakṣiptapakṣaiḥ । praṣṭhānāṃ janyamanyannijanibiḍabhujādaṇḍakaṇḍūviḍambaḥ ।।
jitvā pratīcīmatha vīrarudraḥ pratyarthinārīnayanāmbupūrṇām । revāṃ samuttīrya gajānubaddhasetuṃ vijetuṃ gatavānudīcīm ।। tatrāṅgavaṅgakaliṅgamālavaprabhṛtayaḥ sarve bhūpālā militvā yuddhāya baddhādarāḥ purataḥ prādurabhavan । mantriṇaḥaho paramanātmaveditodīcyānāṃ yatpratāparudrasyāpi paripanthino bhavanti ।
rājātatastataḥ । vaṅga ! tvaṅgasi kiṃ mudhā balarajaḥ kāṇo asi kiṃ koṅkaṇa ! । yoddhāro vayamityarīnabhibhavantyandhrakṣamābhṛdbhaṭāḥ ।। ।।
etadroṣasaṃrabdhavacanarūpaṃ toṭakam । parijanaḥ ।। sāhu sāhu camūvariṇaṃ vaaṇaṃ । evvaṃ phaṇiā uṇa kīrisaṃ uvakkaṃdaṃ tehiṃ ।
(।।sādhu sādhu camūpatīnāṃ vacanam । etat bhaṇittvā punaḥ kīdṛśamupakrāntaṃ taiḥ ।) kiṃ kathyate ? sainikānāṃ nirupamaḥ parākramaḥ । yātyākṣīt surabhūyakāraṇanijāhaṃkāramucchṛṅkhalam ।
dhārātīrthamupetya divyanagarīmārohato bhūpatīn ।। anantaraṃ tatra tatra pralīnātmanaḥ pratipakṣamūlānanveṣṭukāmāstriliṅgasainikāstattaddeśaveṣabhāṣādikamāviṣkurvāṇāḥ sarvataḥ paryaṭanti sma । jīvagrāhaṃ gṛhītvā samānayanti sma yuvarājāntikam । mantriṇaḥsādhīyān khalu sainikānāmudyamaḥ ।
etat prakṛtopayogitvena vañcanādadhibalam । rājātatastataḥ । dvitīyaḥanantaraṃ narapatayo nijaparijaneṣvapyakṛtaviśvāsāḥ pratāparudrasya pādamūlameva śaraṇamupagatāḥ । parijanaḥ ।
aho ṇaravariṇaṃ jujjhakāarattaṇaṃ । eṣa bhayapratipādanādudvegaḥ । prathamaḥkimucyate kātaryamiti । kāśmīrāḥ smaraṇīyavikramakathā hūṇā nirīṇaśriyaḥ ।
nepālāḥ paripālanavyasaninaḥ suhmāśca nīraṃhasaḥ ।। gauḍāḥ pīḍitavigrahāḥ śritakulagrāvāṅkaṇāḥ koṅkaṇāḥ । karṇāṭāḥ paripūrṇavepathubhṛtastandrālavo mālavāḥ ।। pāṇḍyāḥ khaṇḍitavikramāḥ prakaṭitahrījarjarā ghūrjarāḥ ।
kāmpilyāḥ śritapallayaḥ kṛtayaśobhaṅgāḥ kaliṅgā api ।। parijanaḥ । aho vīraruddassa aisaidatihuvaṇāi jujjhāvadāṇāi । rājā mahatīṃ pratiṣṭhāmāropitaṃ khalu kākatīyakulaṃ viśvaikavijayinā vatsena ।
purodhasaḥāmūlacūḍaṃ phalitāḥ prasattayaḥ kākatīyānvayadevatānām । rājātatastataḥ । prathamaḥanantaraṃ sakaladigvijayasamuttejitejovilāsaḥ sarvanareśvarāṇāṃ tāni tānyupāyanāni svīkṛtya samagrasainyaiḥ sapakṣairmahībhṛdgaṇairāśritena mahatā balārṇavena nyavartata viśvaikavīro vīrarudraḥ । mantriṇaḥ kutredānīṃ rājaputraḥ ? dvitīyaḥsāmprataṃ kiṃkurvāṇarājalokaḥ sarvānapi senāpatīn nagaraṃ prasthāpya katipayamaulaparivṛtaḥ kākatīyavīraḥ svairaṃ godāvarīparisarāraṇyeṣu mṛgayākutūhalī viharate ।
mantriṇaḥ mahārāja ! nūnaṃ tvayyeva śāsati vasumatīṃ yauvarājyameva bahumanyate rājaputraḥ । eṣā prāptyāśā । digvijayākṛṣṭanareśvaravṛttāntasya vyāpitvāt patākā nirūpitā । rājātadacirameva yuṣmābhirānetavyo vatsaḥ, anunetavyaścarājyābhiṣekāya ।
mantriṇaḥyadājñāpayati devaḥ । nepathye bho bho nāgarikāḥ ! satvaramapasarata dūram । vegotpātitadhūrgataḥ kaṭataṭīniryanmadāmbusrutiḥ । viṣvagvyākulayatyamandarabhasaḥ svairaṃ karigrāmaṇīḥ ।।
eṣa śaṅkātrāsarūpaḥ saṃbhramaḥ । rājā kathaṃ vyākulayati kaṭakaṃ karīndraḥ । puruṣaḥmahārāja ! nūnamidānīṃ nagaraṃ praviśatāṃ nareśvaropāyanānāṃ dvipānāṃ gandhānilāya saṃkru dhyan nirargalo jātaḥ pradhānahastī । pitrā svayaṃbhūpatinopadiṣṭaṃ pratāparudrasya mahābhiṣekam ।
nirvighnamāpādayituṃ gajāsyaḥ kareṇurājākṛtirabhyupaiti ।। eṣa garbhabījodbhedanādākṣepaḥ । rājā tarhi vayamapi pramadavanadvāraprāsādamāruhya gajendramavalokayiṣyāmaḥ । ।।
iti vīrarudravijayo nāma tṛtīyo aṅkaḥ ।। ।। atha caturtho aṅkaḥ ।। dhātrī । haṃje eārisasahassakajjapajjāule rāaulamahūsave vi saalā vi raaṇī keṇa sama tue ṇīdār ।
irisamahagghāi bhūsaṇāi kudo coriāi । kahaṃ ṇa viṇṇādaṃ tue dāsīeuttīesaalā diso jeūṇa cauraṃtasāmaṃtaparivāro paāvaruddo ṇaaraṃ paviṭhṭho । kuṃladevadāe pasattīe mahārāassa aṇṇāe purohidāṇaṃ aṇuroheṇa amaccāṇaṃ aṇuvaṭṭaṇeṇa paāṇaṃ bhāaheee khoṇīe tavoviseseṇa aṃhārisassa pariaṇassa sukaaparipāeṇa abbhupagaamahārajjāhiseo juvarāo saṃjāo । evvaṃ vi eāiṇiṃ maṃ mahūsavāuliaṃ mottūṇa kahiṃ ṭhidā ।
( ।hañje etādṛśasahasrakāryaparyākule rājakulamahotsave api sakalāpi rajanī kena samaṃ tvayā nītār ? idṛśamahārghāṇi bhūṣaṇāni kutaścoritāni ? kathaṃ na vijñātaṃ tvayā dāsyāḥ putryāsakalā diśo jitvā caturantasāmantaparivāraḥ pratāparudro nagaraṃ praviṣṭaḥ । kuladevatāyāḥ prasattyā mahārājasyājñayā purohitānāmanurodhenāmātyānāmanuvartanena prajānāṃ bhāgadheyena kṣoṇyāstapoviśeṣeṇāsmādṛśasya parijanasya sukṛtaparipākeṇābhyupagatamahārājyābhiṣeko yuvarājaḥ saṃjātaḥ । evamapyekākinīṃ māṃ mahotsavākulitāṃ muktvā kutra sthitā ?) anena roṣavaśānniyatāptipradarśanamukhena bījasyāvamarśādvimarśasandhiḥ । ceṭīgatadoṣaprakhyāpanādapavādo aṅgam ।
ceṭī ।। sāmiṇi ! avarāhaṃ sahassa । dhātrī a dāsīeutti, paṭaṃcaleṇa sappadaṃsaṇaṃ paḍimajjesi jaṃ paṇāmeṇar irisāparāhaṃ siḍhilesi । (a dāsyāḥ putri ! paṭāñcalena sarpadaṃśanaṃ parimarjayasi-yatpraṇāmenedṛśāparādhaṃ śithilayasi ।
eṣa roṣasaṃbhāṣaṇarūpaḥ saṃpheṭaḥ । ceṭīr । irisasahāvā evva tumaṃ । tā ṇikkāraṇakoviṇiṃ hodiṃ amuvaṭṭiuṃ ahaṃ ṇa pajjattār ।
( । idṛśasvabhāvaiva tvam । tat niṣkāraṇakopinīṃ bhavatīmanuvartitumahaṃ na paryāptā ।) dhātrī ।। vakkasīladullalie ! lūṇakaṇṇāsiaṃ tumaṃ bandhiūṇa kārāgharabhāaṇaṃ karemi ।
।। eṣa bandhanarūpo vidravaḥ । ceṭī a sāmiṇi ! rakkhohi rakkhehi asaraṇaṃ ṇiravarāha imaṃ jaṇaṃ । tuha attiāe hiḍiṃbassamaṃ gacchatīe ahaṃ balakkāreṇa ṇīdā ।
taddha paḍiūlaṃ devvaṃ pasādaaṃtīe vilaṃbidaṃ । kiṃ karemi । (a svāmini ! rakṣa rakṣa aśaraṇaṃ niraparādhamimaṃ janam । tavāttikayā hiḍimbāśramaṃ gacchantyāhaṃ balātkāreṇa nītā ।
tatra pratikūlaṃ daivaṃ prasādayantyā vilambitam । eṣa gurutiraskṛtirūpo dravaḥ । ceṭīdṛ sāmiṇi ! sahehi vilaṃbiaṃ । tue kādavvaṃ maṃgalovaāraṃ sigghaṃ ṇivvaṭṭemi ।
(dṛ svāmini ! sahasva vilambitam । tvayā kartavyaṃ maṅgalopacāraṃ śīghraṃ nirvartayāmi । haṃje ! uṭhṭhehi uṭṭhehi । eṣā virodhaśamanarūpā śaktiḥ ।
ceṭī a ido ido tattahodī । dhātrī aa kahaṃ eso paḍihārappavaro sasaṃbhamaṃ ṇiggao । tā paccāsaṇṇo via mahāhiseasamao । teṇa rāauttassa maṃgalaṇīrāaṇadīvariṃchcholiṃ ṇivvaṭṭeduṃ abbhaṃtaraṃ pavisahma ।
(aa kathameṣa pratīhārapravaraḥ sasaṃbhramaṃ nirgataḥ । tat pratyāsanna iva mahābhiṣekasamayaḥ । tena rājaputrasya maṅgalanīrājanadīpariñcholiṃ nirvartayitumabhyantaraṃ praviśāvaḥ । yasyodyadghanabṛṃhitairna ghaṭikāghaṇṭādhvaniḥ śrūyate ।
niṣkrāmat praviśacca nāgarakulaṃ na svairamāceṣṭate ।। eṣā tarjanodvejanarūpā dyutiḥ । bho bho kulāmātyavṛddhāḥ pradhānādhikāriṇaḥ parijanāḥ paurāśca saṃśṛṇudhvam । eṣā rudradevasyājñā ।
yasyā mānuṣaśambhunā gaṇapatikṣoṇībhujābhūt prathā । seyaṃ saṃprati vīrarudrabhujayoryātu pratiṣṭhāṃ sthirām ।। eṣā svavaṃśajānāṃ kīrtanād gurukīrtanarūpaḥ prasaṅgaḥ । adhikṛtāḥ kimidānīmārabhadhve ।
kimupakrāntaḥ svayaṃbhūdevasamārādhanavidhiḥ । kacciddattāḥ puradevatābhyo balayaḥ ? kimabhyarcitāḥ sarve varṇavṛddhāḥ ? kaccit prasādhitā mahābhiṣekavediḥ ? kiṃ sajjīkṛtāni kanakakalaśeṣu puṇyatīrthasalilāni ? kaccidabhyarṇamupanītānyuttamopakaraṇāni ? kiṃ maṅgalamuhūrte kṛtāvadhānanā jyotirvidaḥ ? kaccidalaṃkṛtāstriliṅganagarīmṛgīdṛśaśca ? yadidānīṃ vasumatīpāṇigrahaṇocitamaṅgalācāraveṣaḥ pratāparudraḥ kākatīyamārājyalakṣmīmahāntaḥ pure vartate । tat tvaradhvam । kathaṃ rājāno na viramanti ।
bho bho bhūpālāḥ ! yathāvakāśamādhvam । sajjīkurudhvamupāyanajātam । na vṛyā saṃmardaṃ sahate mama vetrayaṣṭiḥ । etadavamānarūpaṃ chalanam ।
aho ! tṛṇīkṛtajagatāṃ kṣitibhṛtāmudvelaṃ saṃmardaṃ nivārayato mama prabhāvaḥ । athavā kākatīyadauvārikāṇāṃ likhitapaṭhitameva rājanivāraṇam । eṣa svaśaktyāviṣkaraṇarūpo vyavasāyaḥ । dauvārikaḥ re kena khalvasamayavidā bhūpatayo nivāritāḥ ? mahotsavadidṛkṣavaḥ sarve praviśantu ।
prathamaḥ re kākatīyakulavṛdhdapratīhāraṃ māmasamayavedinamudāharasi । dvitīyaḥbhavatu yo vā ko vā bhavān । praveṣṭavyā narapataya iti mahārājasyājñā । etat pratīhārayoranyonyaroṣasaṃrabdhavacanarūpaṃ virodhanam ।
prathamaḥkimanena samaṃ śuṣkakalahena । yāvat pradhānāgāradvāravedikāmadhyamadhyāsīnaṃ purohitapuraskṛtaṃ yuvarājamevopasarpāmi । dvitīyaḥahamapi yathānirdiṣṭamanutiṣṭhāmi । purodhasaḥkākatīyakulatilaka ! yuvarājena bhavatā līlayaiva diśo daśa vijitā ityamī samyagadya satyāśiṣo vayam ।
adyānvayaḥ kākatibhūpatīnāṃ prāptastrilokīprathitāṃ pratiṣṭhām । rājanvatī bhūriyamadya jātā vītopasargāḥ sakalāḥ prajāśca ।। eṣā siddhavadbhāviśreyaḥ kathanāt prarocanā । sūryasomānvayāmātyamahattādyādharīkṛtā ।
asmābhiradhikurvāṇaiḥ kākatīyakulasthitim ।। etat prakṛtānuguṇapraśaṃsanād vicalanam । purodhasaḥrājaputra ! sajjīkṛteyaṃ mahābhiṣekasāmagrī । kākatīyanareśvarakramādhiṣṭhiṃta bhadrāsanaṃ bhavadadhirohaṇaṃ pratīkṣate ।
tat paripālaya svayaṃbhūdevānugṛhītāṃ mahārājasyājñām । etat kāryasaṃgraharūpamādānam । pratāparudraḥtarhi kuladevatāṃ svayaṃbhūdevaṃ namaskṛtya, gurvājñāṃ voḍhumicchāmi । purodhasaḥsadṛśo ayamācāraḥ kākatīyakulapradīpasya bhavataḥ ।
kiṃ tu pratyāsīdati mahābhiṣekasamayaḥ । tadacireṇaiva vihitakartavyena rājaputreṇāgantavyam । vayamitaḥ karaṇīyaśeṣaṃ prati pālayāmaḥ । pratāparudraḥyadādiśanti kākatīyānvayapratyāyayitāraḥ ।
।। iti tvaritamahotsavo nāma caturtho aṅkaḥ ।।)।। ।। atha pañcamo aṅkaḥ ।। jyotirvidaḥ bho bhoḥ ! tvaradhvam । kutra purodhasaḥ ।
kutra vā mantriyāḥ ? samānīyatāṃ svayaṃbhūdevasamārādhanāsaktacitatayā vilambamāno rājaputraḥ । yena pratyāsannataro vartate mahābhiṣekamuhūrtaḥ । etaduttarāṅkasya pūrvāṅkārthānusaṃgatvādaṅkāvataraṇam । aho viśvātiśāyinī kākatīyakulapratiṣṭhā ।
śivo yaṃ sajja kurute parākramajitaḥ kṣoṇīpatīnāṃ gaṇaḥ । viṣṇorvīkṣya mahābhiṣevanavidhiṃ nandanti sarve janāḥ ।। eṣa svayaṃbhūdevopadeśanareśvaravijayapramukhamukhasaṃdhyādibījanānārthānāṃ mahāprayojanībhūtamahābhiṣekārthatayā yojanānnirvahaṇasaṃdhiḥ । svapne apyāsūtritāmājñāṃ pālayantaṃ kulodvaham ।
na māntyantarmudaḥ śaṃbhorvibhorapyabhinandataḥ ।। eṣa mukhasaṃdhau prasiddhasya svapnopadeśarūpasya bījasyopagamāt saṃdhiḥ । śreyaḥ prasravanirbharā dvijanuṣāmāśīrgiro jāgrati । nakṣatrāṇi śivaṃkarāṇi śubhadāścānye nimittodayāḥ ।।
tadvayameva rājaputrānayanāya prayatiṣyāmahe । eṣa prakṛtakāryamārgaṇādvirodhaḥ । bhūpālaiḥ karasaṃbhṛtopakaraṇairāptairamātyātmajaiḥ । strīvargaiśca yathocitaṃ parivṛto nīrājanodyogibhiḥ ।।
tadvayaṃ cāsthānīmeva gatvā samucitamācariṣyāmaḥ । mantriṇaḥ kākatīyakulatilaka ! ita itaḥ । idaṃ rājyalakṣmīśuddhāntapradhānāgāraṃ praviśatu svāmī । na vilambārhāḥ kuladevatāyā manorathāḥ ।
etat paṭṭabandharūpakāryasyopakṣepaṇād grathanam । saṃprāptaḥ sumuhūrta eṣa vijayī kalyāṇasaṃpatkhaniḥ । kṣmāpālāṃ ciramanvaśādgaṇapatirbhūbhṛtkulagrāmaṇīḥ ।। eṣa jyotirvidbhiranubhūtārthakhyāpanānnirṇayaḥ ।
parijanaḥ । paccāsaṇṇe vi muhūte kiṃ vilaṃbiadi mahāmaccehiṃ । mantriṇaḥ nātha ! kiṃ vismṛtā gurvājñā । nāyamavasaro nareśvaravijñāpanākarṇanasya ।
mahāsthānyāmevānugṛhyantāmamī । pratāparudraḥśirasi dhṛtaiva khalu tātasyājñā । kiṃ tu nopadiśyate punaranantarakaraṇīyam । etat prakṛtānuguṇyenānyonyaparibhāṣaṇāt paribhāṣaṇam ।
purodhasaḥ svīkṛtamahābhiṣekocitaveṣaḥ kanakavedikāmārohatu pratāparudraḥ । nṛpāḥdeva ! mahārājaparyāyeṇa bhavadbhujaśikharamārohatu medinī । pratāparudraḥtathā bhavatu । nṛpāḥ vijayatāṃ vijayatāṃ kākatīyakulasvāmī ।
eṣa nareśvaraparyupāsanāt prasādaḥ । parijayaḥ a puvvapavvaakaṇaasāṇuṃ sahassarassī via sumerukaṇaataḍaṃ mahendro via pakhkhivakkavaṭṭiṇaṃ cakkadharo via kaṇaavediṃ ārūḍho paāvaruddo । mantriṇaḥkākatīśvara ! samāruhyatāmidaṃ bhadrāsanam । amī purodhaso mahābhiṣekāya tīrthasalilapūrṇān kanakakalaśān dhārayanti ।
pratāparudraḥtathā bhavatu । pratāparudranṛpate ! kākatīyakulocitaiḥ । prajānurañjanaiḥ kṣoṇīṃ pālayācandratārakam ।। eṣa vāñchitārthaprāptirānandaḥ ।
jātaḥ kākativīrarudranṛpate rājyābhiṣekotsavaḥ । devāḥ pūrṇahavirbhujastadadhunā yūyaṃ kṛtārthīkṛtāḥ ।। tasyājñā kṣitipālamaulivalabhīḥ svacchandamārohati । ārohanti ca vindhyabhūdharataṭān pratyarthinaḥ pārthivāḥ ।।
lakṣmīṃ prīṇayate adya kacchapapatirvakṣassthalīdarśanāt । doṣṇā kākativīrarudranṛpatau viśvaṃbharāṃ bibhrati ।। kumbhebhyo api phaṇābhṛtāmadhipatermūrdhnāṃ sahasrādapi । bāhau saṃprati vīrarudranṛpateḥ prāptapratiṣṭhā mahī ।।
eṣa sarvaduḥ khaśamanāt samayaḥ । mantriṇaḥaho ! prabhāvaḥ kākatīyānvayasya । pratāparudrasya mahābhiṣekapayaḥ kaṇā ye nipatanti rājñām । praṇāmanamreṣu śirassu teṣāṃ taiḥ kalpitaḥ svasvapadābhiṣekaḥ ।।
purodhasaḥkākatīyakulottaṃsa ! rājyalakṣmīsaṃvaraṇasragiyamuttaṃsīkriyatām । sarve priyaṃ naḥ priyaṃ naḥ । eṣā prakṛtakāryasthirīkaraṇāt kṛtiḥ । mantriṇaḥ kasko atra bhoḥ ! ānīyatāṃ chatraṃ cāmarayugalaṃ ca ।
pratīhāraḥyadājñāpayanti mahāmātyāḥ । īdṛgviśvajanīnaśauryagarimā jāgarti kaḥ kṣmātale । kiṃkurvāṇasamastabhūpatigaṇaḥ śrīvīrarudro yathā ।। etadakhilātiśāyitvakathanamukhena prakṛtakāryānumodanādābhāṣaṇam ।
yat kākatīyanṛparājyavilāsacihnaṃ yacchāyayā vasumatī vijahāti tāpam । chatreṇa tena kṛtalakṣmaṇi vīrarudre muktātapatravibhavāḥ suhṛdo dviṣaśca ।। eṣa rājyaprāptihetubhūtacchatrāropaṇarūpakāryadarśanāt pūrvabhāvaḥ । mantriṇaḥ nātha ! kākatīyalakṣmīpate ! sanāthāḥ sarvāḥ prakṛtayaḥ surājānaṃ tvāṃ didṛkṣante ।
tat sāṃprataṃ mahāsthānīṃ prasādhayatu devaḥ । purodhasaḥācāro ayaṃ kākatīśvarāṇāṃ yanmahābhiṣekānantaraṃ prajānāṃ yogakṣemaparīkṣaṇam । rājāyadājñāpayanti dharmavidaḥ । prakrāntamurvīścaramauliratnaiḥ kurvanti nīrājanamambujākṣyaḥ ।
pratāparudrasya lasatpratāpapradīpanīrājitadiṅmukhasya ।। nṛpatayaḥ aho ! caritārthā sāṃpratamāsmākī cakṣuṣmattā, yayā khalvīdṛganubhūyate । nīrājayantyandhrapurīramaṇyaḥ pradīpajālairvaravīrarudram । candrānanā gotrapatiṃ rajanyastārāgaṇairmerumiva sphuradbhiḥ ।।
mantriṇaḥmahārāja ! kākatīśvara ! sajjīkṛtaṃ siṃhāsanaṃ sarvataḥ pariṣkṛtamidaṃ mahāsthānamaṇṭapaṃ sanāthīkriyatām । pratīhāraḥ deva ! ita itaḥ । prāntaṃ saṃśraya, mālavendra, śanakaiḥ svopāyanaṃ prāpaya । svāmī kākativīrarudranṛpatiḥ sarvān kramādīkṣate ।।
purodhasaḥsvasti kākatīyakulāvatīrṇāya kuparṇaketanāya mahāmahimne adya suprajasā kākatīyānvayena sanāthāni trīṇyapi jaganti । śāsitaryavinītānāṃ narendra ! tvayi śāsati । madhyasthatāsya lokasya cireṇānvarthatāṃ gatā ।। rājā svayambhūcha devavarānukūlānāṃ bhavadāśīrvādānāṃ phalamidaṃ yatkākatīyakṣātraṃ vardhate ।
sarveṣāṃ kākatīyānāṃ bhāgadheyavibhūtayaḥ । evaṃrūpā vivartante yatkulaprabhavo bhavān ।। purodhasaḥna kevalaṃ kākatīyānāmeṣa puṇyaparipākaḥ, api tu sarvāsāmapi prajānām । pratihāraḥdeva ! sarvāḥ prakṛtayo varṇavṛddhān puraskṛtya pratīhāramadhyāsate ।
mantriṇaḥśīghraṃ praveśyantām । pratīhāraḥyadājñāpayantyamātyāḥ । varaḥ pratāparudro ayaṃ vadhūreṣā vasuṃdharā । tayorghaṭayitā devaḥ svayaṃbhūḥ sadṛśaḥ kramaḥ ।।
etat svayaṃbhūdevasya svayaṃ saṃdhātṛtvādadbhutaprāpterupagūhanam । yadvā viśvavibhau svayaṃbhuvi śive nastanvatāmāśiṣaḥ । vācandrārkamimāṃ kṣamāṃ kṛtayaśorakṣau yuvāṃ rakṣatam ।। mantriṇaḥsvāminnete svāyaṃbhuvāḥ sudhiyaḥ ।
yastvadgotramahattarasya jagatāṃ trātuḥ svayaṃbhūvibhos tattādṛkcaritādbhutairmahimabhiḥ svīyairdvitīyo abhavat । nuptuste kulamaṇḍanasya mahatīṃ puṣṇātu rājyaśriyam ।। purodhasaḥrājannete gāṇapetaśvarāḥ sūrayaḥ । yeṣāṃ kākatirājakīrttivibhavaiḥ kailāsaśailāḥ kṛtāḥ ।
drākṣārāmanivāsinaḥ pratidinaṃ tvacchreyase jāgratu ।। purodhasaḥ rājannekaśilānagaravāsino mahādvijāstvete । mantriṇaḥsādhīyān āśīrvādakramaḥ । te jāte laghunī guṇairvijayini śrīkākatīyānvaye ।
prāpyānugrahamūrjiteṣu punarapyete labhete sthitim ।। (rājā sarvān paśyati । purodhaso yathārhaṃ sarvānupaveśayanti । ) prakṛtayaḥvijayatāṃ vijayatāṃ pratāparudramahārājaḥ । rāmo ayaṃ na jagāma locanapathaṃ tenaiva khinnā vayam ।
vīkṣyaivaṃ caritārthatāṃ sumahatīmahnāya gāhāmahe ।। mantriṇaḥsvāmin sāṃprataṃ yathārhamarhaṇayā mānanīyāḥ paurāṇāṃ śreṇayaḥ । jāgartu rājaśabdo ayaṃ mamaivājñāphalaikabhūḥ । rājyopabhogavibhavaḥ sarvasādhāraṇo hi naḥ ।।
sarve sadṛśo ayaṃ prasādaḥ kākatīyakulatilakasya bhavataḥ । rājāprasīdatu bhagavān svayaṃbhūdevaḥ । (iti purohitāvarjitakanakakalaśasasiladhārāpuraḥ saraṃ sakalabhogasamagrān sapraśrayādaraṃ viprasāt karoti । anyeṣāmapi nagaravāsināṃ yathāpradhānaṃ saṃbhāvanāmācarati । ) nṛpatayaḥ svāmin kākatīyamahārāja !
tvadbhṛtyā iti siddhasādanamidaṃ viśvaikanāthe tvayi । kukṣisthākhilaviṣṭapasya sadṛśaṃ kiṃ vātra vijñāpyate ।। mantriṇaḥsvāminnete somārkavaṃśyā narapatayo mahatīmarhaṇāmarhanti । tena sveṣu sveṣu padeṣu pratiṣṭhāpanīyāḥ prasthāpanīyāśca ।
rājātathā । prakṛtayaḥciramanuvartitavyā kākatīyanareśvaraparipālanaparipāṭī mahārojena । pāṇī sūcayataḥ sacāpakuliśāvudvāhalīlāṃ bhuvaḥ । ākhyātastaditīha siddhavacanaṃ pratyakṣamīkṣāmahe ।।
rājā kimasādhyaṃ svayaṃbhūdevamūrtyantarāṇāṃ bhūdevatānāṃ bhavatāmanugrahasya । purodhasaḥ mahārāja ! kākatīśvarakulavāsanāvāsitayā bhavadupāsanayā paraṃ prasedivān paraḥ sahasraprasādonmukhaḥ svayaṃbhūnāthaḥ kiṃ te bhūyaḥ priyamupakarotu । eṣā vākyārthasamāptirūpā saṃhṛtiḥ । rājā kākatīyarājyadhurāyāmavahitameva svayaṃbhūdevena; tathāpīdamastu ।
bhūrastu saṃpannasamastasasyā bhūdevatāḥ pūrṇamanorathāśca । bhūpāśca dharmapravaṇaikacittāḥ sarve janāḥ santu nirāmayāśca ।। eṣāṃ śubhāśaṃsanarūpā praśastiḥ । iti pratāparudrarājyābhiṣeko nāma pañcamo aṅkaḥ ।।
evaṃ sāṅgaṃ nāṭakamudāhṛtam । ।। atha rasaprakaraṇam ।। tha sarveṣāṃ prabandhānāṃ jīvitabhūtasya rasasya svarūpaṃ nirūpyate । vibhāvānubhāvasāttvikavyabhicārisāmagrīsamullāsitaḥ sthāyī bhāvo rasaḥ ।
"vibhāvairanubhāvaiśca sāttvikairvyabhicāribhiḥ । ānīyamānaḥ svādutvaṃ sthāyī bhāvo rasaḥ smṛtaḥ" ।। iti । bhāvasya sthāyitvaṃ nāma sajātīyavijātīyānabhibhūtatayā yāvadanubhavamavasthānam ।
"sajātīyairvijātīyairatiraskṛtamūrtimān । yāvadrasaṃ vartamānaḥ sthāyī bhāva udāhṛtaḥ" ।। śṛṅgārahāsyakaruṇā raudravīrabhayānakāḥ । bībhatsādbhutaśāntāśca rasāḥ pūrvairudāhṛtāḥ ।।
ratirhāsaśca śokaśca krodhotsāhau bhayaṃ tathā । jugupsāvismayaśamāḥ sthāyibhāvā nava kramāt ।। vibhāvaḥ kathyate tatra rasotpādanakāraṇam । ālambanoddīpanātmā sa dvidhā parikīrtyate ।।
rasasamavāyikāraṇamālambanavibhāvaḥ । itarat kāraṇajātamuddīpanavibhāvaḥ । sa caturvidhaḥ । tathā coktaṃ śṛṅgāratilake "ālambanaguṇaścaiva tacceṣṭā tadalaṃkṛtiḥ । taṭasthaśceti vijñeyaścaturdhoddīpanakramaḥ ।।
ālambanaguṇo rūpayauvanādirudāhṛtaḥ । tacceṣṭā yauvanodbhūtahāvabhāvādikā matāḥ ।। nūpurāṅgadahārādi tadalaṅkaraṇaṃ matam । malayānilacandrādyāstaṭasthāḥ parikīrtitāḥ ।।
kāryabhūto anubhāvaḥ syāt kaṭākṣādiḥ śarīrajaḥ ।। paragatasukhādibhāvanābhāvitāntaḥ karaṇatvaṃ sattvam । tato bhavāḥ sāttvikāḥ । stambhaḥ pralayaromāñcau svedo vaivarṇyavepathū । aśru vaisvaryamityaṣṭau sāttvikāḥ parikīrtitāḥ ।।
nirvedaglāniśaṅkākhyāstathāsūyāmadaśramāḥ । ālasyaṃ caiva dainyaṃ ca cintā mohaḥ smṛtirdhṛtiḥ ।। vrīḍā capalatā harṣa āvego jaḍatā tathā । garvo viṣāda autsukyaṃ nidrāpasmāra eva ca ।।
suptirvibodho amarṣaścāpyavahitthamathogratā । matirvyādhistathonmādastathā maraṇameva ca ।। trāsaścaiva vitarkaśca vijñeyā vyabhicāriṇaḥ । trayastriṃśadamī bhāvā rasasya sahakāriṇaḥ ।।
"kāraṇānyatha kāryāṇi sahakārīṇi yāni ca । ratyādeḥ sthāyino loke tāni cennāṭyakāvyayoḥ । vibhāvāścānubhāvāśca kathyante vyabhicāriṇaḥ" ।। iti।
loke kāryakāraṇasahakāriśabdavācyā nāyikānāyakakaṭākṣabhrūvikṣepanirvedādayaḥ, kāvyanāṭyayostu vibhāvānubhāvavyabhicāriśabdavyapadeśyā bhavanti । śṛṅgāravīraraudrādbhutānāṃ lokottaranāyakāśrayatvena paripoṣātiśayaḥ । ata eva śṛṅgārasya mlecchādiviṣayatve tvābhāsatvam । tathā coktam "ekatraivānurāgaścet tiryaṅmlecchagato api vā । yoṣito bahusaktiścedrasābhāsastridhā mataḥ" ।। iti।
vyabhicāribhāvānāmudayena, praśāmyadavasthayā, parasparaviruddharasāśritayorbhāvayoḥ spardhayā saṃbandhena anyonyopamardakatayā bahūnāṃ samāveśena ca cāturvidhyam । tathā coktaṃ daśarūpake "bhāvasya śāntirudayaḥ saṃdhiḥ śabalatā tathā'; । iti । ।। ratyādisthāyibhāvalakṣaṇodāharaṇāni ।।
atha yathākramaṃ sthāyibhāvānāṃ svarūpamudāharaṇaṃ ca । tatra saṃbhogaviṣaya icchāviśeṣo ratiḥ । rindustiṣṭhatu vibhramaikavasatirjāgartu puṣpākaraḥ । jātaḥ kākativallabho mama patiḥ kāmasya kāmotsavaḥ ।।
vikṛtidarśanādijanyo manovikāro hāsaḥ । strīveṣān niśi kākatīndranagare pracchannarūpān nṛpān । hī hī kaṣṭamiti tyajanti vipaṇiśreṇīṣu dhūrtā viṭāḥ ।। iṣṭajanaviyogādinā'tmani duḥ khātibhūmiḥ śokaḥ ।
tattādṛgvibhavā gṛhāḥ kva nu gatāḥ sthānaṃ maruḥ kalpitam । yoṣāṇāṃ tadanūpamaśrubhiraho jātaṃ sthalaṃ māravam ।। śatrukṛtāpacāreṇa manaḥ prajvalanaṃ krodhaḥ । uttīrṇā kila yena gautamanadī prāpto asi mṛtyormukham ।
prakṣubhyatpratipakṣapārthivamahābhūtagrahoccāṭanī ।। lokottareṣu kāryeṣu stheyān prayatna utsāhaḥ । saṃnaddheṣvapi parvateṣu parito gaṇḍopalān varṣitum । ślāghā naḥ kiyatīti kākativibhorgarjanti sainye bhaṭāḥ ।।
raudrasaṃdarśanādibhiranarthāśaṅkanaṃ bhayam । prasthānāranamerīninadamarinṛpāḥ pūrṇakarṇajvarārtāḥ । trāyadhvaṃ muñcateti pratinṛpatidhiyā pādapān prārthayante ।। arthānāṃ doṣasaṃdarśanādibhirgarhaṇā jugupsā ।
śreṇīlabdhapracārāḥ pravahaduruvasāmajjaraktapravāhāḥ । kurvantyāyodhanorvyo bhayamavanibhṛtāṃ vīrarudreṇa sṛṣṭāḥ ।। apūrvārthasaṃdarśanāccittavistāro vismayaḥ । kāpyanyā saraṇiḥ pratāpayaśasoranyaiva bāhvoḥ prathā ।
sāmagrī caturānanena kiyatī kīdṛkkramā kalpitā ।। śamo vairāgyādinā nirvikāracittatvam । labdhvā saṃpadamapyananyasugamāmindreṇa kiṃ vā kṛtam । apyadyopaplavamandhranāthatilake viśvaṃbharāṃ bibhrati ।।
śṛṅgārapratibhūrvilāsavipaṇiḥ kandarpaghaṇṭāpathaḥ । asyā manmathamanmathaḥ priyatamaḥ śrīvīrarudro nṛpaḥ ।। mṛgākṣyāstaruṇyaṃ tribhuvanamidaṃ vyākulayati । bhavitrī kiṃ vānyadvijitamakhilaṃ puṣpadhanuṣā ।।
manāgvrīḍājāḍyān praṇayarasakallolabharitān । kaṭākṣān vāmākṣī kirati parito rudranṛpatim ।। ।। sāttvikānāṃ svarūpodāharaṇāni ।। []atha sāttvikānāṃ svarūpamudāharaṇaṃ ca ।
stambhaḥ syānniṣkriyāṅgatvaṃ rāgabhītyādisaṃbhavam । kāaipuretthiāo pekhkhaṃtīo ṇareṃdakaṃdappaṃ । maaṇasarukkiṇaṇāo via ṭṭhiā ṇiccaḷaṃgīo ।। (kākatipurastriyaḥ paśyantyo narendrakandarpam ।
madanaśarotkīrṇā iva sthitā niścalāṅgyaḥ ।।) pralayaḥ sukhaduḥkhādyairgāḍhamindriyamūrcchanam ।। jiamaaṇarūvasāro sahi eso vīraruddaṇivacaṃdo । jaṃ daṭhṭhūṇa ṇimajjai mucchāe iṃdiaggāmo ।।
(jitamadanarūpasāraḥ sakhi eṣa vīrarudranṛpacandraḥ । yaṃ dṛṣṭvā nimajjati mūrcchāyāmindriyagrāmaḥ ।।) sukhādyatiśayāñjātā romāñco romavikriyā । rāgaroṣabhayādibhyo vepathurgātrakampanam ।।
adaiāliṅgaṇaṇibhbhakaṃpā a vahū vioajiṇṇaṃgī । uggirai aṃtaraṭṭhidamaaṇasare pulaacammeṇa ।। (adayitāliṅgananirbharakampā ca vadhūrviyogajīrṇāṅgī । udgiratyantarasthitamadanaśarān pulakacchadmanā ।।)
vapurjalodgamaḥ svedo ratidharmaśramādibhiḥ । śṛṇvatī priyasaṃdeśaṃ preyasaḥ kākatīśituḥ । smararājyābhiṣikteva svinnāṅgī vāmalocanā ।। viṣādamadaroṣādervarṇānyatvaṃ vivarṇatā ।।
ṇaraṇāha caṃdadhavale tujjha guṇe sāhu sahmaraṃtīe । aṃgāi pāṃḍurāiṃ ehṇiṃ jāāi sāmāe ।। (naranātha candradhavalān tava guṇān sādhu saṃsmarantyāḥ । aṅgāni pāṇḍurāṇi idānīṃ jātāni śyāmāyāḥ ।।)
aśru netrodbhavaṃ vāri duḥ kharoṣapraharṣajam । vīrarudranṛpādbhītaṃ pāṇḍyaṃ magnaṃ payonidhau । anveṣṭumiva tadyoṣidaśrudhārā'pagāyate ।। mataṃ gadgadabhāṣitvaṃ vaisvaryaṃ pramadādijam ।।
aviaṇammi pieṇa samaṃ khāmakkhāmakkharaṃ bhaṇaṃtīe । ekko muṇai aṇaṃgo atthaṃ bahuāe bhaṇiāṇaṃ ।। (avijane priyeṇa samaṃ kṣāmakṣāmākṣaraṃ bhaṇantyāḥ । eko jānātyanaṅgo arthaṃ vadhvā bhaṇitānām ।।)
।। vyabhicāribhāvānāṃ svarūpodāharaṇe ।। atha vyabhicāriṇāṃ nirvedādīnāṃ svarūpamudāharaṇaṃ ca । duḥ kherṣyātattvabodhādernirvedo niṣphalatvadhīḥ । tatra cintāśruniḥ śvāsadīnatāḥ saṃbhavanti ca ।।
sahi kappūreṇa kiaṃ kiṃ katthūrīe malaajo ṭhāu । guṇasisiraṃ jasasurahiṃ āṇehiapaāvaruddaṃ a ।। (sakhi karpūreṇa kṛtaṃ kiṃ kastūryā malayajastiṣṭhatu । guṇaśiśiraṃ yaśaḥ surabhimānaya pratāparudraṃ ca ।।)
glānirbalasyāpacayo vaivarṇyāratikāraṇam । aateḷḷokkaṃ vahai mahī taṃ dharai bhuo paāvaruddassa । taṃ hiaeṇa dharaṃtī sāhasiī dubbalaṃgi mhi ।। (aatrailokyaṃ vahati mahī tāṃ dharati bhujaḥ pratāparudrasya ।
taṃ hṛdayena dharantī sāhasikī durbalāṅgyasmi ।।) atha śaṅkā । aniṣṭābhyāgamotprekṣā śaṅkā roṣādikāraṇam ।। ṇa muṇadu aṇṇo tti mae hiae paricao piassa kido ।
kiṃ paaḍha mhi jaṇāṇaṃ savvaṃgīṇehiṃ pulaehiṃ ।। (na jānātvanya iti mayā hṛdaye paricayaḥ priyasya kṛtaḥ । kiṃ prakaṭāsmi janānāṃ sarvāṅgīṇaiḥ pulakaiḥ ।।) athāsūyā ।
parotkarṣāsahiṣṇutvamasūyā parikīrtitā । aahiāīe guṇehiṃ rūveṇa a majjha kiṃ mahī ahiā । jaṃ taṃ paāvaruddo bahumaṇṇai bhāaheaṃ taṃ ।। (aabhijātya guṇai rūpeṇa ca mattaḥ kiṃ mahī adhikā ?।
yattāṃ pratāparudro bahumanyate bhāgadheyaṃ tat ।।) atha madaḥ । madirādikṛto mohaharṣavyatikaro madaḥ ।। aabhaṇai a asaṃgaatthaṃ hasai amaṃdaṃ a rāabhariacchī ।
piaciṃtāmairāe paravasā uvai sāmaṃgī ।। (aabhaṇati cāsaṃgatārthaṃ hasatyamandaṃ ca rāgabharitākṣī । priyacintāmadirayā paravaśā paśyata śyāmāṅgī ।।) atha śramaḥ ।
śramaḥ khedo adhvaratyāderjātaḥ svedātibhūmikṛt । āacchai evva pie kīsa kareṃtī gaāgaāāsaṃ । tammasi sedajalehiṃ suṃdari luliaṃgarāāsi ।। (āgacchatyeva priye kasmātkurvatī gatāgatāyāsam ।
tāmyasi svedajalaiḥ sundari lulitāṅgarāgāsi ।।) athālasyam । mandodyamatvamālasyaṃ kartavyeṣu prakīrtyate ।। āstāṃ mṛgākṣyā gṛhakṛtyavārtā svāṅgopacāreṣvapi yatnamāndyam ।
kartavyamagre dayitasya yat syānnūnaṃ balātkārayati smarastat ।। atha dainyam । sattvatyāgādanauddhatyaṃ dainyaṃ kārpaṇyasaṃbhavam । āṇeduṃ ṇaraṇāhaṃ gado kkhu sahījaṇo vilaṃbei ।
mammaha ṇamāmi caṃdaṃ sikkhaa cireha īsi tti ।। (ānetuṃ naranāthaṃ gataḥ khalu sakhījano vilambate । manmatha namāmi candraṃ śikṣaya ciraya īṣaditi ।।) atha cintā ।
iṣṭānabhigamāt dhyānaṃ cintā śūnyatvatāpakṛt ।। asaṇṇihiaṃ vi guruaṇaṃ ṇa a pekhkhai pucchiā vi ṇaāḷavai । esā vi maggai gaiṃ hiaassa piāṇubaṃdhassa ।। (asaṃnihitamapi gurujanaṃ na ca prekṣate pṛṣṭāpi nālapati ।
eṣāpi mārgate gatiṃ hṛdayasya priyānubandhasya ।।) atha mohaḥ । mohastu mūrcchanaṃ bhītiduḥ khāveśānucintanaiḥ । viracitanavaveṣā preṣayitvātha dūtīḥ ।
abhihatasakalāṅgī mūrcchitā komalāṅgī ।। atha smṛtiḥ । pūrvānubhūtaviṣayaṃ jñānaṃ smṛtirudāhṛtā ।। pratāparudrasya bhuje vasantyā kṣoṇyātapaḥ kīdṛśamārjitaṃ syāt ।
spṛṣṭaṃ sakṛd yena madīyamaṅgaṃ prāpnoti viṣvak sukhavajralepam ।। atha dhṛtiḥ । dhṛtiścittasya naisspṛhyaṃ jñānābhīṣṭāgamādibhiḥ । vīrarudranṛpatau hṛdaya ! tvadvallabhe tribhuvanaikadhurīṇe ।
sādhu sādhu kṛtakṛtyamasi tvaṃ manyase jagadaśeṣamasāram ।। atha vrīḍā । cetaḥ saṃkocanaṃ vrīḍānaṅgarāgastavādibhiḥ ।। tathā samālokanakautukānāṃ manorathairandhrapurāṅganānām ।
vilokite rudranṛpe bhavanti paryastapakṣmāṇi vilocanāni ।। atha capalatā । cāpalaṃ tvanavasthānaṃ rāgadveṣādisaṃbhavam । dṛṣṭvā rudranarendraṃ taralatarākṣī vilāsamṛduhāsā ।
kalayati mauktimahāraṃ spṛśati ca karṇotpalaṃ bālā ।। atha harṣaḥ । prasattirutsavādibhyo harṣaḥ svedāśrukampakṛt ।। vakṣojau yuvayostadadya phalitaṃ jātau kṛtārthau yuvām ।
kastūrīdviguṇabhavatparimalā kalhāramālā yataḥ ।। athāvegaḥ । iṣṭāniṣṭāgamāñjāta āvegaścittasaṃbhramaḥ । draṣṭuṃ kākativīrarudranṛpatiṃ pratyagrakautūhalāḥ ।
ārohanti suvarṇasaudhavalabhīśṛṅgāṇi paurastriyaḥ ।। atha jaḍatā । jāḍyamapratipattiḥ syādiṣṭāniṣṭāgamodbhavā ।। vapuḥ saundaryaśrīvijitamadanodārayaśasi ।
purastādālīnāṃ na calati tathā no viramati ।। atha garvaḥ । anyadhikkaraṇādātmotkarṣo garvo balādijaḥ । kīdṛgvairaṃ pratidharaṇibhṛtkheṭakīṭeṣvamīṣu ।
saṃkrīḍante raṇabhuvi bhaṭāḥ kākatīndrasya jetuḥ ।। atha viṣādaḥ । viṣādaścetaso bhaṅga upāyāpāyacintanaiḥ ।। pesemi maṇa tti muhā taṃ maṃ mokkhūṇa vallahe laggaṃ ।
maṃ ujjhia ṇo gacchai maaṇo sahi kiṃ ṇu kādavvaṃ ।। (preṣayāmi mana iti mudhā tanmāṃ muktvā vallabhe lagnam । māmujjhitvā no gacchati madanaḥ sakhi kiṃ nu kartavyam ।।) athautsukyam ।
kālākṣamatvamautsukyaṃ manastāpatvarādikṛt । aaṃdhavurabhāmiṇijaṇo aṃgāi pasāhiūṇa tuvaraṃto । ruddaṇareṃdāgamaṇe vilaṃbiaṃ sahai kiccheṇa ।। (aandhrapurabhāminījano aṅgāni prasādhya tvaramāṇaḥ ।
rudranarendrāgamane vilambitaṃ sahate kṛcchreṇa ।।) atha nidrā । nidrā cittanimīlanam । siviṇe diṭṭhaṃ daiaṃ vahuā āliṅgiduṃ kidojjoā ।
uvaha daramīliacchī gaaṇammi kare pasārei ।। (।svapne dṛṣṭaṃ dayitaṃ vadhūrāliṅgituṃ kṛtodyogā । paśyata daramīlitākṣī gagane karau prasārayati ।।) athāpasmāraḥ ।
āveśo mohaduḥ khādyairapasmāro aṅgatāpakṛt ।। hā hā rakṣetyasakalagiraḥ saṃbhramotthānabhājaḥ । ārādbhūtānapi ripugaṇā vyastanāmagraheṇa ।। atha suptiḥ ।
suptirnidrāsamudrekaḥ । viśvaikarakṣājuṣi kākatīndre niścintatāṃ prāptavato murāreḥ । tatkīrtticandrātapavardhito api dugdhāmbudhirnaiva bhinatti nidrām ।। atha vibodhaḥ ।
vibodhaścetanāvāptirjṛmbhākṣiparimārgakṛt । pratāparudre nṛpamauliratne viśvaṃbharāṃ rakṣati śikṣitārau । vijṛmbhamāṇāḥ paritaḥ prajānāṃ bhāgyaśriyastatkṣaṇamunmiṣanti ।। athāmarṣaḥ ।
amarṣaḥ sāparādheṣu cetaḥ prajvalanaṃ matam ।। pravṛttāḥ svastrīṇāmahamahamikā vīravaraṇe । raṇāgre garjanti prakaṭitaruṣo rudranṛpateḥ ।। athāvahitthā ।
harṣādyākārasaṃguptiravahittheti kathyate । goṭṭhīe mahilāṇaṃ soūṇa paāvaruddacariāi । ālihai oṇaamuhī muddhā calaṇeṇa mahipaṭṭhaṃ ।। (goṣṭhyāṃ mahilānāṃ śrutvā pratāparudracaritāni ।
ālikhatyavanatamukhī mugdhā caraṇena mahīpṛṣṭam ।।) athogratā । dṛṣṭe aparādhe caṇḍatvamugratā tarjanādikṛt ।। priyamānīya māninyā virahārtirnivāryatām ।
yadetasyāḥ kaṭākṣolkāpātairindurmaṣīkṛtaḥ ।। atha matiḥ । tattvamārgānusaṃdhānādarthanirdhāraṇaṃ matiḥ । ko saṃsao mahialaṃ caṃdo evva vīraruddaṇaraṇāho ।
jassa karappassādo aṃgāi miaṃkaraaṇaṃti ।। (kaḥ saṃśayo mahītale candra eva vīrarudranaranāthaḥ । yasya karasparśādaṅgāni mṛgāṅkaratnanti ।।) atha vyādhiḥ ।
manastāpādyabhibhavājjvarādirvyādhiriṣyate ।। pratāparudrasya diśāṃ jigīṣoḥ pratyarthinārījanadehajanmā । smarajvaroṣmā himavatpradeśān smartavyanīhārakathān karoti ।। athonmādaḥ ।
unmādastulyavartitvaṃ cetanācetaneṣvapi । pratāparudrasya jayaprayāṇabherīdhvanau mūrcchati diṅmukheṣu । trāsākulā bhrāntimupetya vṛkṣān pṛcchanti mārgaṃ ripubhūmipālāḥ ।। atha maraṇam ।
maraṇaṃ maraṇārthastu prayatnaḥ parikīrtitaḥ ।। piavirahaṃ asahaṃtī vahuā ṇiajīviaṃ uvekkhaṃtī । sevvai johṇaṃ dakhkhiṇapavaṇassa taṇuṃ samappei ।। (।priyavirahamasahamānā vadhūrnijajīvitamupekṣamāṇā ।
sevate jyotsnāṃ dakṣiṇapavanasya tanuṃ samarpayati ।।) sākṣānmaraṇasyāmaṅgalatvānnodāharaṇatvamucitam । atha trāsaḥ । ākasmikabhayāccittakṣobhastrāsaḥ prakīrtyate ।
apaṇaakuviā cireṇa vi vahuā soūṇa ghaṇaghaṇatthaṇiaṃ । daiaṃ sarahasavaliā āliṅgai vevamāṇaṃgī ।। (apraṇayakupitā cireṇāpi vadhūḥ śrutvā ghanaghanastanitam । dayitaṃ sarabhasavalitā āliṅgati vepamānāṅgī ।।)
atha vitarkaḥ । saṃdehāt kalpanā'nantyaṃ vitarkaḥ parikīrtitaḥ ।। sakhībhirnāloci kṣitipatirasau durlabha iti । kiyān ko ayaṃ kīdṛk kiyadavadhirantarvyatikaraḥ ।।
tatra sāttvikānāṃ vyabhicāriṇāṃ cānekarasasādhāraṇatvānna viśeṣamapekṣyodāharaṇaṃ kṛtam । tathā hi śṛhgāre sarveṣāmanupraveśaḥ saṃbhavati । hāsye glāniśramacapalatvaharṣāvahitthānāṃ saṃbhavaḥ । karuṇe madadhṛtivrīḍāharṣagarvautsukyogratābhirvinānye saṃbhavanti । raudre glāniśaṅkā'lasyadainyacintāvrīḍāvegajaḍatāviṣādasuptinidrāpasmārāvahitthāvyādhyunmādaśamatrāsāḥ na saṃbhavanti । vīre raudrānnirvedo adhikaḥ । bhayānake asūyāmadadhṛtivrīḍāharṣagarvanidrāsuptyamarṣāvahitthogratāmatibhirvinānye saṃbhavanti । bībhatse adbhute ca cintātrāsādayo yathāsaṃbhavamūhyāḥ । śānte nirvedadhṛtī saṃbhavataḥ । tha śṛṅgāraceṣṭā nirūpyante । bhāvo hāvaśca helā ca mādhuryaṃ dhairyamityapi । līlā vilāso vicchittirvibhramaḥ kilakiñcitam ।।
moṭṭāyitaṃ kuṭṭamitaṃ bibboko lalitaṃ tathā । kutūhalaṃ ca cakitaṃ vihṛtaṃ hāsa ityapi ।। evaṃ śṛṅgāraceṣṭāḥ syuraṣṭādaśavidhā matāḥ । tatrāsāṃ svarūpamudāharaṇaṃ ca ।
bhāvaḥ । rasābhijñānayogyatvaṃ bhāva ityabhidhīyate ।। ruddaṇareṃdasya guṇe gāai bālattaṇammi vissaddhaṃ । lajjai darapulaio juvaijaṇo jovvaṇe gāuṃ ।।
(।rudranarendrasya guṇān gāyati bālatve visrabdham । lajjate darapulakito yuvatijano yauvane gātum ।।) atha hāvaḥ । īṣaddṛṣṭavikāraḥ syādbhāvo hāvaḥ prakīrtyate ।
atraiveṣatpulakita iti । atha helā । suvyaktavikriyo bhāvo heleti pratipādyate ।। mā hodu kassa vi phphuḍaṃ ia muddhe kuṇasi vallahaṃ hiae ।
ghosijjai tuha bhāo savvaṃgīṇehi pulaehiṃ ।। (mā bhavatu kasyāpi sphuṭamiti mugdhe karoṣi vallabhaṃ hṛdaye । ghoṣyate tava bhāvaḥ sarvāṅgīṇaiḥ pulakaiḥ ।।) atha mādhuryam ।
abhūṣaṇe api ramyatvaṃ mādhuryamiti kathyate । jitatrailokyalāvaṇyā prakṛtyā hariṇekṣaṇā । kiṃ tu bhūṣayituṃ dhatte bhūṣaṇānīti me matiḥ ।। atha dhairyam ।
śīlādyalaṅghanaṃ nāma dhairyamityabhidhīyate ।। akulavahuāṇaṃ ṇa jujjai majjāālaṃghaṇaṃ khu visame vi । ruddaṇariṃdaguṇā uṇa hiaaharā kiṃ ṇu kādavvaṃ ।। (akulavadhūnāṃ na yujyate maryādālaṅghanaṃ khalu viṣame api ।
rudranarendraguṇāḥ punarhṛdayaharāḥ kiṃ nu kartavyam ।।) atha līlā । priyānukaraṇaṃ līlā vāgbhirgatyātha ceṣṭitaiḥ । aapechchaha sahio esā lacchī raṇṇo paāvaruddassa ।
cariāi aṇukuṇaṃtī raṇṇīsu paivvaā jāā ।। (aaprekṣadhvaṃ sakhya eṣā lakṣmī rājñaḥ pratāparudrasya । caritānyanukurvatī rājñīṣu pativratā jātā ।।) atha vilāsaḥ ।
tātkāliko vikāraḥ syādvilāso dayitekṣaṇe ।। tadātvapratyudyadvividhalalitāṭopamadhuram । mṛgākṣyāstāruṇye kusumaśaraśilpaṃ vijayate ।। atha vicchittiḥ ।
vicchittiratiramyatvaṃ svalpairapi vibhūṣaṇaiḥ । kassa kie keṇa kiaṃ kāaipuraitthiāṇa suṃderaṃ । sāhāraṇabhūsāe jaṃ sahi teḷḷokkaramaṇijjaṃ ।। (kasya kṛte kena kṛtaṃ kākatipurastrīṇāṃ saundaryam ।
sādhāraṇabhūṣayā yatsakhi trailokyaramaṇīyam ।।) atha vibhramaḥ । vibhramastvarayā kāle bhūṣāsthānaviparyayaḥ ।। asoūṇa sahimuhādo diaho virato tti saṃbhameṇa vahū ।
hatthesu ṇourāiṃ caraṇesu a kuṇai valaāiṃ ।। (aśrutvā sakhīmukhāddivaso virata iti saṃbhrameṇa vadhūḥ । hastayornūpure caraṇayośca karoti valayāni ।।) atha kilakiñcitam ।
roṣāśruharṣabhītyādeḥ saṃkaraḥ kilakiñcitam । gehṇai kāaiṇāhe viaṇaṃmi paḍaṃcalaṃ miachchīe । vevai taṇū vi ṇaccai bhiuḍī avi gaggaā vāā ।। (gṛhṇati kākatināthe vijane paṭāñcalaṃ mṛgākṣyāḥ ।
vepate tanurapi nṛtyati bhrukuṭyapi gadgadā vācaḥ ।।) atha moṭṭāyitam । moṭṭāyitaṃ syādiṣṭasya kathādau bhāvasūcanam ।। amahurāi ruddaṇaravaicariāi vahūe ṇaṃ suṇaṃtīe ।
taṇugovaṇaeṇa paaḍo jaha bhāo ṇa taha pulaehiṃ ।। (amadhurāṇi rudranarapaticaritāni vadhvā nanu śṛṇvatyāḥ । tanugopanena prakaṭo yathā bhāvo na tathā pulakaiḥ ।।) atha kuṭṭamitam ।
saṃmarde api sukhādhikyaṃ ratau kuṭṭamitaṃ matam । raṅgervismitamānasāṃ priyasakhīmālokya jātatrapā । sadyo namramukhendurinduvadanā kṣoṇīṃ likhantī sthitā ।। atha bibbokaḥ ।
manāk priyakathālāpe bibboko anādarakriyā ।। krīḍāṃ naiva jahātu, kiṃ ca satataṃ vāṇī mukhe tiṣṭhatu । vyāhāraiḥ kṛtameva dūti ! madanaścāpāya saṃnahyatu ।। atha lalitam ।
sukumāro aṅgavinyāso lalitaṃ parikīrtyate । sahelaṃ vyāvalgatkaravalayanikvāṇasubhagam । purandhrīṇāmāsīdanurahasasevāvilasitam ।। atha kutūhalam ।
kutūhalaṃ ramyadṛṣṭau cāpalaṃ parikīrtyate ।। vīrarudramadhirūḍhasindhuraṃ draṣṭumandhranagarīpurandhrayaḥ । kurvate racitasaṃkramatvarāstuṅgasadmaśikharādhirohaṇam ।। atha cakitam ।
cakitaṃ bhayasaṃbhramaḥ । haṭhādutpaśyantyāścakitacakitodañcitadṛśaḥ । tathaiva pratyetuṃ punaravanipālaḥ spṛhayati ।। atha vihṛtam ।
vihṛtaṃ prāptakālasya vākyasyākathanaṃ hriyā । pratāparudrasya bhujāntarasthāṃ kalhāramālāmamunā spṛśeti । stanadvaye patralipiṃ likhantīṃ sakhīṃ vadhūḥ paśyati sābhimānam ।। atha hasitam ।
ākasmikaṃ tu hasitaṃ yauvanādivikārajam ।। jaha jaha hasai miacchī jovvaṇalacchīe sikhkhiā mahuraṃ । taha taha kusumesusarā viasaṃti piassa āsā a ।। (yathā yathā hasati mṛgākṣī yauvanalakṣmyā śikṣitā madhuram ।
tathā tathā kusumeṣuśarā vikasanti priyasya āśā ca ।।) ।। atha manmathāvasthā dvādaśa nirūpyante ।। atha śṛṅgārasyāṅkuritatvapallavitatvakusumitatvaphalītatvahetavo dvādaśāvasthā nirūpyan te । cakṣuḥ prītirmanaḥ saṅgaḥ saṃkalpo atha pralāpitā ।
jāgaraḥ kārśyamaratirlajjātyāgo atha saṃjvaraḥ ।। unmādo mūrcchanaṃ caiva maraṇaṃ caramaṃ viduḥ । avasthā dvādaśa matāḥ kāmaśāstrānusārataḥ ।। kecittu daśāvasthā iti kathayanti ।
āsāṃ svarūpamudāharaṇaṃ ca । ādarāddarśanaṃ cakṣuḥ prītirityabhidhīyate । sahi eso ruddaṇio ṇaaṇāṇa atakkiossao jāo । maaṇo va muttimaṃto caṃdo via mukkalañchaṇo puṇṇo ।।
(sakhi ! eṣa rudranṛpo nayanayoratarkitotsavo jātaḥ । madana iva mūrtimān candra iva muktalāñchanaḥ pūrṇaḥ ।।) atha manaḥ saṅgaḥ । manaḥ saṅgaḥ priyatame nityaṃ cittasya viśramaḥ ।।
saha maha maṇo vilaggai ruddaṇarendammi kīsa kuviāo । teṇāhaṃ vi vimukkā sahio tuhmesu kā vattā ।। (sadā mama mano vilagati rudranarendre kasmāt kupitāḥ । tenāhamapi vimuktā sakhyo yuṣmāsu kā vārtā ।।)
atha saṃkalpaḥ । saṃkalpo nāthaviṣayo manoratha udāhṛtaḥ । adarahasiagabbhiṇāiṃ siṇehasiṇiddhāi rāabhariāi । ruddaṇivaviloiāiṃ kāhe ṇu mammi ṇivadaṃti ।।
(adarahasitagarbhitāni snehasnigdhāni rāgabharitāni । rudranṛpavilokitāni kadā nu mayi nipatanti ।।) atha pralāpaḥ । prālapaḥ priyasaṃśliṣṭaguṇālāpa udāhṛtaḥ ।।
taha ṇiuṇo taha mahuro taha suhao taha a sommasabbhāo । ekko ruddaṇivo via idi goṭṭhī poḍhamahilāṇaṃ ।। (tathā nipuṇastathā madhurastathā subhagastathā ca saumyasvabhāvaḥ । eko rudranṛpa eveti goṣṭhī prauḍhamahilānām ।।)
atha jāgaraḥ । jāgarastu vinidratvam । agamiaṃ kaha kaha vi diṇaṃ caṃdādavadūsahā ṇisā dīhā । maaṇo vi puṃkhiasaro ṇiddā vi ṇivo vi ṇovei ।।
(agamitaṃ kathaṃ kathamapi dinaṃ candrātapaduḥ sahā niśā dīrghā । madano api puṅkhitaśaro nidrāpi nṛpo api nopaiti ।।) atha kārśyam । kārśyamaṅgasya tānavam ।
premṇāṃ preyasi vaibhavaiḥ sa khalu ko bhūmeḥ sapatnī yataḥ । śyāmāṅgīṃ sa khalu sthirāṃ ramayate tvāṃ tāṃ ca śailastanīm ।। athāratiḥ । anyatrāprītiraratiḥ ।
dūsei caṃdasiṭṭiṃ ṇiṃdai malaāṇilassa māhappaṃ । ūsavaparaṃmuhī sā suhaa ! tumaṃ kiṃ ṇu maṃtesi ।। (dūṣayati candrasṛṣṭiṃ nindati malayānilasya māhātmyam । utsavaparāṅmukhī sā subhaga ! tvaṃ kiṃ nu mantrayase ।)
atha lajjātyāgaḥ । alaṃghiamahilāsamaaṃ taha bhaṇiaṃ maaṇaduvviṇīdāe । jaha soūṇa guruaṇo osarai vilajjio dūraṃ ।। (alaṅghitamahilāsamayaṃ tathā bhaṇitaṃ madanadurvinītayā ।
yathā śrutvā gurujano apasarati vilajjito dūram ।।) atha jvaraḥ । tāpādhikyaṃ jvaro mataḥ ।। amohasisirovaārā vahuā virahajjareṇa gurueṇa ।
dāṇiṃ ruddaṇaresara ! kāṃkhai tuha daṃsaṇāmiaaṃ ।। (amoghaśiśiropacārā vadhūrvirahajvareṇa guruṇā । idānīṃ rudranareśvara ! kāṅbhati tava darśanāmṛtam ।।) unmādamaraṇayoḥ prāgevodāharaṇaṃ darśitam ।
atha mūrcchā । mūrcchā tvabhyantare avṛttirbāhyendriyanimīlanāt । aaciṃtaṃtīe ṇarendaṃ daṭṭhuṃ hiaaṭhṭhidaṃ miacchīe । karaṇāi bāhirāiṃ visaṃti abbhaṃtaraṃ vi suṇṇāe ।।
(aacintayantyā narendraṃ draṣṭuṃ hṛdayasthitaṃ mṛgākṣyāḥ । karaṇāni bāhyāni viśanti abhyantaramapi śūnyāyāḥ ।।) atha śṛṅgāraḥ । saṃbhogo vipralambhaśceti । "saṃyuktayostu saṃbhogo vipralambho viyuktayoḥ a; iti aśṛṅgāratilake'; । saṃbhogasya parasparāvalokanasaṃbhāṣaṇā'liṅganacumbanādyanekavyāpāramayatvenānantyādekavidhatvena gaṇanā kṛtā । nivṛttā mānājñā viralamapi lajjāvilasitam ।
smarāveśaḥ ko api priyasakhi ! nṛpeṇaikayati mām ।। vipralambhaḥ punarabhilāṣerṣyāvirahapravāsahetukatvena caturvidhaḥ । abhilāṣo nāma saṃbhogāt prāganurāgaḥ । śayyā ca sārdhamapadāni manorathānām ।
labhyate rudranṛpateravalokitaṃ vā ।। īrṣyā nāma nāyakasyānyāsaktabhāvāt cittavikriyā । vaktrasthā ca sassvatī na sahate sākaṃ tvayā bhāṣaṇam । kṣoṇīndre na hi kaitavāni subhage mānena kiṃ tāmyasi ।।
viraho nāma labdhasaṃyogayornāyakayoḥ kenacit kāraṇena punaḥ samāgamakālātikṣepaḥ । aṅgeṣu jīrṇeṣu vibhūṣaṇānāṃ vyatyāsamārgo api muhūrtaśobhī । sakhyastadāstāṃ parikarmarītirānīyatāṃ rudranṛpaḥ kimanyat ।। yūnordeśāntaravṛttitvaṃ pravāsaḥ ।
rabhyutsaveṣu sulabhā na hi vallabhā naḥ । daṅgāni yānti tanutāṃ divasā yuganti ।। pārāvatīṃ ramaṇacumbitacañcukoṭim । mālokya kākativibhuḥ smitamātanoti ।।
sakhyetasya kimatra kāryamaparaṃ kiṃ janmasadmādarāt । preyān rudranṛpastaveti kathitā namrānanābhūd vadhūḥ ।। atra lajjāyā udayaḥ । sṛṣṭyāmambujaviṣṭarasya sadṛśoryogaści rāt saṃbhṛtaḥ ।
gityāliṃ praṇatāṃ vilokya vikasadvaktrāmbujā māninī ।। atra kopasya praśamaḥ । pratāparudrasya digantajaitrayātrāprabhūtaiḥ paṭahapraṇādaiḥ । priyānulāpaiśca tathā bhaṭānāṃ raumāñcavarmāvṛtamaṅgamāsīt ।।
atra vīraśṛṅgārakṛtayorharṣayoḥ sandhiḥ । bhāgyenānumataṃ na kiṃ gurujanaiḥ kā vā sakhī preṣyate । rokṣyāmi sthiratā kadā hṛdi bhaved yātavya eva priyaḥ ।। atrautsukyādīnāṃ śabalatā ।
atha rasasaṃkarasyodāharaṇam । rdhigū dhik sāhasamāvayorvighaṭanaṃ ko vā vidhiḥ kāṅkṣati । buddhvā mūrcchati kākatīyanṛpate ! tvadvairinārījanaḥ ।। matto mastiṣkalagnairdalitanṛpavapuḥ kīkasaiḥ spaṣṭadaṃṣṭraḥ ।
saṃgrāmorvyāḥ kaliṅgairbalividhimakarod vīrarudrasya khaḍgaḥ ।। evamanyadapi yathāsaṃbhavamudāhāryam । atra raso nāyakāśraya eva । yadiparaṃ nipuṇanaṭaceṣṭayā tathāvidhakāvyaśravaṇabalena ca sāmājikaiḥ sākṣād bhāvyate, tadā paragatasyāpi rasasya samyagbhāvanayā paratra niratiśayānandajananamaviruddham । athavā mālatyādiśabdebhyo yoṣinmātrapratītau smṛtyārūḍhena tattadyoṣidviśeṣeṇa anukāryeṇa sāmājikāśrayatvamapi na viruddham । naṭasyānukaraṇamātraparatayā naiva rasāśrayayogyatā । tasya bhāvukatvābhyupagame api sāmājikatvameva । anubhāvādīnāṃ prakāśanaṃ tu śikṣābhyāsapāṭavenaiva ghaṭate । rasādīnāṃ parasparavirodhe api kaviprauḍhoktisamāśrayaṇenaikatra samāveśo na viruddhaḥ । virodhakramaḥ aśṛṅgāratilake'; kathitaḥ "śṛṅgārabībhatsarasau tathā vīrabhayānakau ।
raudrādbhutau tathā hāsyakaruṇau vairiṇau mithaḥ" ।। iti। rasād rasotpattirapi matā । tathā coktaṃ aśṛṅgāratilake' "hāsyo bhavati śṛṅgārāt karuṇo raudrakarmaṇaḥ ।
adbhutaśca tathā vīrād bībhatsācca bhayānakaḥ" ।। vyabhicāribhāvānāṃ tattadrasānuguṇyamevaṃ pratipāditaṃ aśṛṅgāratilake'; । tathā hi "śaṅkāsūyā bhayaṃ glānirvyādhiścintā smṛtirdhṛtiḥ । autsukyavismayāvegā vrīḍonmādau madastathā ।।
viṣādo jaḍatā nidrāvahitthaṃ cāpalaṃ mṛtiḥ । iti bhāvāḥ prayoktavyāḥ śṛṅgāre vyabhicāriṇaḥ ।। śramaścapalatā nidrā spapno glānistathaiva ca । śaṅkāsūyāvahitthaṃ ca hāsye bhāvā bhavantyamī ।।
saṃtrāso maraṇaṃ dainyaṃ glāniścaiva bhayānake । apasmāro viṣādaśca bhayaṃ vego mṛtirmadaḥ ।। unmādaśceti vijñeyā bhāvā bībhatsasaṃbhavāḥ । āvego jaḍatā moho harṣaṇaṃ vismayaḥ smṛtiḥ ।।
iti bhāvā nibaddhavyā rasajñairadbhute rase । dainyaṃ cintā tathā glānirnirvedo jaḍatā smṛtiḥ ।। vyādhiśca karuṇe vācyā bhāvā bhāvaviśāradaiḥ । harṣo asūyā tathā garva utsāho mada eva ca ।।
cāpalyamugratā caiva raudre bhāvāḥ prakīrtitāḥ । amarṣaḥ pratibodhaśca vitarko atha matirdhṛtiḥ ।। krodho asūyātha saṃmoha āvegaścopaharṣaṇam । garvo madastathogratvaṃ bhāvā vīre bhavantyamī" ।।
iti। "rasaḥ sarvo api saṃpūrṇastirodhatte rasāntaram ।।ḥ iti bhāratīyoktaprakrīyayā yadyapyeka eva rasaḥ, tathāpi mahākaviprasiddhyā rasasaṅakaraḥ svīkriyate । tatra rasāderaprādhānye rasavadādyalaṃkārā bhavanti । anyāṅgatvena rasanibandhane rasavadalaṃkāraḥ । bhāvanibandhane preyo alaṃkāraḥ । rasābhāsabhāvābhāsanibandhane ūrjasvidalaṃkāraḥ । bhāvaśāntinibandhane samāhitālaṃkāraḥ । tathā bhāvodayādayo api ।
"rasabhāvatadābhāsatatpraśamananibandhane rasavatpreyaūrjasvisamāhitāni । bhāvodayabhāvasandhibhāvaśabalatāśca pṛthagalaṃkārāḥ aiti । eteṣāmudāharaṇamalaṃkaraṇe bhaviṣyati । sphuratprādurbhāvaḥ kramagalitavedyāntaramatiḥ । tvamandānandātmā pariṇamati pūrṇo rasabharaḥ ।। vibhāvādyā yasmin kila dadhati viśrāntimucitām ।
rasībhāvaṃ bibhratyatha ca paṭatāṃ tantava iva ।। kallolā iva saṃbhavanti vilayaṃ cāyānti bhāvā muhuḥ । loke syādanukārya eva kathito nāṭye tu sāmājike ।। iti śrīvidyānāthakṛtau pratāparudrayaśobhūṣaṇe alaṃkāraśāstre rasaprakaraṇaṃ samāptam ।
।। atha doṣaprakaraṇam ।। atha kāvyajīvitabhūtarasanirūpaṇānantaraṃ tadupaskārahetūnāṃ guṇānāṃ samyagvivekāya doṣā nirūpyante । doṣaḥ kāvyāpakarṣasya hetuḥ śabdārthagocaraḥ । śabdārthamayatvāt kāvyasya tadapakarṣahetūnāmapi doṣāṇāṃ śabdagatatvenārthagatatvena ca dvaividhyam ।
śabdagatānāmapi padavākyagatatvena ca dvaividhyam । tatra padagatadoṣāḥ kathyante । aprayuktamapuṣṭārthamasamarthaṃ nirarthakam । neyārthaṃ cyutasaṃskāraṃ saṃdigdhaṃ cāprayojakam ।।
kliṣṭaṃ gūḍhārthakaṃ grāmyamanyārthaṃ cāpratītikam । avimṛṣṭavidheyāṃśaṃ viruddhamatikṛt tathā । aślīlaṃ paruṣaṃ ceti doṣāḥ saptadaśa smṛtāḥ ।। eṣāṃ svarūpaṃ nirūpyate ।
yadaprayuktaṃ kavibhiraprayuktaṃ taducyate । prakṛtānupayuktārthamapuṣṭārthaṃ taducyate ।। yogamātraprasiddhaṃ yadasamarthaṃ taducyate । pādapūraṇamātraṃ yat tannirarthakamucyate ।।
svasaṃketaprasiddhārthaṃ neyārthaṃ parikīrtyate । śabdaśāstraviruddhaṃ yat cyutasaṃskāramucyate ।। saṃdigdhaṃ tanmataṃ yat syāt saṃdigdhārthapratītikṛt । tadaprayojakaṃ yat syādaviśeṣavidhāyakam ।।
kliṣṭaṃ tadarthāvagatirdūradūrā yato bhavet । prayuktamaprasiddhārthe gūḍhārthaṃ parikīrtyate ।। pāmaravyavahāraikaprasidhdaṃ grāmyamucyate । yadrūḍhipracyutaṃ nāma tadanyārthamudāhṛtam ।।
śāstramātraprasiddhaṃ yadapratītikamucyate । avimṛṣṭavidheyāṃśaṃ guṇībhūtavidheyakam ।। viparītārthadhīryasmād viruddhamatikṛnmatam । aślīlaṃ yadamāṅgalyajugupsāvrīḍadhīkaram ।।
paruṣaṃ nāma tad yat syādvihitaṃ paruṣākṣaraiḥ ।। atra vanavṛttīnāṃ śatrustrīṇāṃ vacaneṣu doṣā udāhriyante । vimukhā daivatāḥ sarve te no duścyavanādayaḥ । araṇyagṛhamedhinyo yairvayaṃ hanta kalpitāḥ ।।
atra daivatā iti puṃliṅgaprayogaḥ doṣaḥ; duścayavana iti ca indraparatvena kavibhirna prayuktaḥ । vyarthāṣṭārdhārdhabāhūnāmamīṣāmīdṛśāṃ daśām । kathaṃ sahāmahe dhigdhik kaṭhinaṃ hanta jīvitam ।। atra vyarthabāhudvayānāmiti vivakṣite aṣṭārdhārdhabāhūnāmityanupayuktam ।
etadevāvimṛṣṭavidheyāṃśasyodāharaṇam । bāhudvayasya vaiyarthye vidheye tasyopasarjanatvaṃ pratīyate । vihāya vasudhāmenāṃ caturambudharāvṛtām । ka nu gantavyamasmākamaraṇye apyasukhā sthitiḥ ।।
atra jaladhiparatvenāmbudharapadamasamartham । vihāya ca gṛhāṃstān vai vyatyastanavavṛttayaḥ । kadā bhaviṣyate vāsaḥ kaṭakeṣu mahībhṛtān ।। atra vai iti nirarthakam ।
vyatyastanavaśabdena vanapratītiḥ svasaṃketamātrāyateti neyārthakam । bhaviṣyate iti bhavaterātmanepaditvaṃ śabdaśāstraviruddhamiti cyutasaṃskāram । mahībhṛtāṃ kaṭakeṣu vāsa ityanena rājñāṃ nagareṣu vāsaḥ ? uta parvatānāṃ nitambeṣu ? iti saṃdehāt saṃdigdham । hanta vartāmahe vajraghaṭṭanāt prāk calātmasu ।
nabhasvadaśanārātidhvajāgrajavirodhiṣu ।। atra nabhasvadaśanāḥ sarpāḥ, teṣāmarātirgaruḍaḥ, sa eva dhvajo yasyeti viṣṇuḥ, tasyāgraja indrastasya virodhiṣu parvateṣu ityarthapratīteratidūratvāt kliṣṭam । parvateṣu vartanaṃ duḥ khāvahamiti prakṛte vajraghaṭṭanāt prāk calātmasviti parvataviśeṣaṇasyānupayuktatvādaprayojakam । śoṇitābjadṛśaḥ kāmaṃ śyāmagallakaṭisthalāḥ ।
vidagdhahṛdayāḥ śokavahninā rājakanyakāḥ ।। atra śoṇitaśabdasya rudhire prasiddhasya pāṭalavarṇaparatvena prayogād gūḍhārtham । gallakaṭiśabdau kapolajaghanaparatvena grāmyaprayuktau । vidagdhahṛdayā iti viśeṣaṇaṃ dagdhahṛdayasyāvācakatvādanyārtham ।
manūpadeśāḥ kva gatāḥ kulācāryairudīritāḥ ।। atra manuśabado mantraparatvena mantraśāstramātraprasiddha ityapratītikam । ambikāramaṇasyāṅghrisevā vyarthā kathaṃ bhavet । rājñāmakāryamitrāṇāṃ vināśaṃ samupeyuṣām ।।
atrāmbikāramaṇaśabdānmātṛsaṃbhogakāriṇaḥ pratītiḥ । akāryamitraśabdādakāryeṣu mitrāṇīti pratītiḥ । viyogaduḥ khaparatayā prayuktādvināśaśabdānnaśapratītiriti viruddhamatikṛt । abhipretapadāvāsaḥ kadā naḥ saṃbhaviṣyati ।
nīcaṃ sādhanameteṣāṃ parotsargaikajīvinām ।। atrābhipretapadāvāsaśabdāt pretalokapadāvāsapratīteramaṅgalatvam । nīcaṃ sādhanamityanena tucchamohanapratītervrīḍākaratvam । parotsargaukajīvināmityatrotsargaśabdādadhovāyupratīterjugupsākaratvam ।
kutaḥ kāntāravṛttīnāṃ kārtārthyārthitvamasti naḥ । atra kārtārthyārthitvamiti paruṣavarṇārabdhatvam । ।। śabdahīnaṃ kramabhraṣṭaṃ visaṃdhi punaruktimat ।
vyākīrṇaṃ vākyasaṃkīrṇamapūrṇaṃ vākyagarbhitam ।। dve bhinnaliṅgavacane dve ca nyūnādhikopame । bhagnacchando yatibhraṣṭamaśarīramarītikam ।। visargaluptamasthānasamāsaṃ vācyavarjitam ।
samāptapunarāttaṃ ca tathā saṃbandhavarjitam ।। patatprakarṣamadhikapadaṃ prakramabhaṅgavat । caturviṃśatirucyante doṣā vākyasamāśritāḥ ।। eṣāṃ svarūpamudāharaṇaṃ ca ।
śabdaśāstrahataṃ vākyaṃ śabdahīnaṃ prakīrtyate । na saṃśṛṇumahe hanta hitamāptairnimantritam । yena kākatibhūbhartuḥ sevāṃ hitvā hatā vayam ।। atra hitaṃ na saṃśṛṇumahe iti padadvayaprayoge doṣāviṣkārādvākyameva duṣṭamiti na padadoṣaśaṅkā ।
saṃpūrvasya śṛṇoterātmanepaditve karmaṇo anupādānaniyamāt । atha kramabhraṣṭam । kramabhraṣṭaṃ bhavedārthaḥ śābdo vā yatra na kramaḥ ।। prabhave kākatīndrāya turagān kariṇo athavā ।
upāyanamakurvāṇā vayaṃ daivena vañcitāḥ ।। atra kariṇo yadvā turagāniti vaktavye vyutkrameṇoktam, turagāpekṣayā kariṇāmutkṛṣṭatvāt । athavā kariṇa ityarthakramabhaṅgaḥ । kā nāma gaṇanāsmāsu kākatīyasya bhūpateḥ ।
yaśaḥ pratāpayormagnau sūryācandramasāvapi ।। atra yaśaḥ pratāpayoścandrasūryau magnāviti śabdakrame ucite tathā noktam । yaśaḥ pratāpayoḥ sūryācandramasau magnāviti samudāyadvayānvaye yathāyogyamarthānvaye siddhe nārthakramavirodhaḥ । api tu śabdaprayoga eva kramabhaṅgaḥ ।
atha visandhi । visaṃhito virūpo vā yasya saṃdhirvisaṃdhi tat । śauryāṇi īdṛśānyāsan pṛthvaiśvaryaṃ kva vā gatam । atra śauryāṇi īdṛśānīti visandhi ।
pṛthvaiśvaryamiti saṃdhivairūpyam । atha punaruktimat । śabdārthapaunaruktye tu tadvākyaṃ punaruktimat ।। jīrṇakānanasaṃkīrṇe vindhye kānanavṛttayaḥ ।।
atra kānanasaṃkīrṇe kānanavṛttaya iti punaruktimat । atha vyākīrṇam । vyākīrṇaṃ tadvibhaktīnāṃ vyākīrṇe ca mitho anvaye । sukhārthino mahīpālā vartadhvaṃ kākatīśituḥ ।
ājñāmurasi bibhrāṇāḥ śirasi kroḍamudrikām ।। atra kroḍamudrikāmurasi śirasyājñāṃ bibhrāṇā iti saṃbandhaḥ । atha vākyasaṃkīrṇam । vākyāntarapadaiḥ kīrṇaṃ vākyasaṃkīrṇamucyate ।।
mānena mahatāsmābhirvane vaktre na tiṣṭhatām । vindhayasya jīvitaṃ tanno jātamadya tṛṇaṃ kṛtam ।। atra mahatā mānena asmābhiryattṛṇaṃ vaktre na kṛtaṃ tadadya vindhyasya vane tiṣṭhatāṃ no jīvitaṃ jātamiti vākyadvayapadānāmanyonyasaṃkīrṇatā । apūrṇaṃ tadbhaved yatra na saṃpūrṇaḥ kriyānvayaḥ ।
śaileṣvasmākamāvāso vanyaiḥ socchvasitā vayam । mṛgairbandhumataścāsmān paśyan dhātā pramodatām ।। atra śailavāsān vanyavṛttīn mṛgabāndhavān paśyanniti vivakṣitasaṃbandhau na saṃpūrṇaḥ । atha vākyagarbhitam ।
tad vākyagarbhi taṃ yasya madhye vākyāntaraṃ bhavet ।। jñātvāpyandhrapurīndrasya krodhāgnimatiduḥ saham । yadvā na laṅghyate daivaṃ tasminnipatitā vayam ।। atrātiduḥ sahaṃ krodhāgniṃ jñātvāpi tasminnipatitā vayamiti vākyamadhye yadvā na laṅghyate daivamiti vākyāntaramanupraviṣṭamiti vākyagarbhitatvam ।
atha bhinnaliṅgavacane । yatropamā bhaved bhinnavacanā bhinnaliṅgakā । tadbhinnavacanaṃ bhinnaliṅgaṃ cāhurmanīṣiṇaḥ ।। samudrā iva gambhīraṃ mano yādavabhūbhujaḥ ।
giriṇevāndhranṛpatidhvajinyā kaluṣīkṛtam ।। atra samudrā iva gambhīramiti bhinnavacanam । giriṇeva dhvajinyeti bhinnaliṅgam । athādhikanyūnopame ।
yatropamānamadhikaṃ nyūnaṃ vā syādviśeṣaṇaiḥ । tatrādhikopamaṃ pūrvaṃ nyūnopamamataḥ param ।। dvayoḥ yathākramamudāharaṇam । kṣāmakṣāmamukhāḥ kāntāḥ kānane mālaveśituḥ ।
grīṣme nadya iva glānapadmotpalabisāvilāḥ ।। atra kṣāmakṣāmamukhānāṃ kāntānāmupamānabhūtāsu nadīṣu mlānapadmatvamātraṃ vaktavyam । mlānotpalabisāvilā ityadhikam । hārāṅgarāgasubhagā nagareṣu yathā vayam ।
tathaiva nirjharākīrṇā vibhānti dharaṇībhṛtaḥ ।। atra hārasthāne nirjharā uktāḥ । aṅgarāgasthāne kimapi noktamiti nyūnopamatvam । atha bhagnacchandoyatibhraṣṭe ।
chandobhagnaṃ vaco yatra tadbhagnacchanda ucyate । yatra sthāne yatibhraṃśastad yatibhraṣṭamucyate ।। vindhyāraṇyakṛtakuṭumbarakṣaṇasya kiṃ bhadraṃ bhavati janasya mādṛśasya ।। atra vindhyāraṇyeti tṛtīyavarṇe yatibhaṅgaḥ ।
pādāntavarṇasya gurutvābhāvācchandobhaṅgaḥ । athāśarīram । kriyāpadena rahitamaśarīraṃ prakīrtyate । hanta niṣkaruṇo dhātā krīḍato maṇikuṭṭime ।
kānane kaṇṭakākīrṇe sthitān pāṇḍyaśiśūnimān ।। atra kriyāpadaṃ na vihitam । etadevānanvayākhyaṃ dūṣaṇam । athārītikam ।
rasānanuguṇā rītiryatrārīti taducyate ।। akharvagarvadurvāradorargalanirargalāḥ । hā bandhuvargāḥ sarve api kṛtāntātithayaḥ kṛtāḥ ।। atra karuṇe anucito varṇāḍambaraḥ ।
atha visargaluptam । otvaṃ lopo visargasyāsakṛlluptavisargakam । yatra visargo bahudhautvaṃ lopaṃ vā prāpnoti tadvisargaluptam । vyartho manoratho yāto jāto vāso dhruvo marau ।
mlānā dīnā hatā jīrṇā vanānteṣvīdṛśā vayam ।। athāsthānasamāsam । apadasthasamāsaṃ tat samāso yatra nocitaḥ ।। kuto vaimukhyamasmāsu brahmaṇaḥ paruṣātmanaḥ ।
ityudagratarabhrāmyadbhṛkuṭīkuṭilānanāḥ ।। atra vedhase krudhyatāṃ nṛpāṇāmuktau na samāsaḥ । kiṃ tu kavivacane samāsa ityapadasthasamāsaḥ । atha vācyavarjitam ।
noktaṃ syādyatra vaktavyaṃ tadāhurvācyavarjitam । durdaśāṃ pratipannānāmasmākaṃ jīvitaṃ matam ।। atra durdaśāṃ pratipannānāmapītyapiśabdo vaktavyo noktaḥ । atha samāptapunarāttakaṃ patatprakarṣaṃ ca ।
samāpya punarādāne samāptapunarāttakam । patatprakarṣaṃ tatprāhuḥ prakarṣo yatra viślathaḥ ।। dhāvanmṛgeṣu saṃbhrāmyatkariṣūdyattarakṣuṣu । vindhyāraṇyeṣu tiṣṭhāmaḥ kṣubhyadbhallūkapaṅktiṣu ।।
atra vindhyāraṇyeṣu tiṣṭhāmaḥ iti samāpya kṣubhyadbhallūkapaṅktiṣviti punarādānāt samāptapunarāttakam । atha bhrāmyatkariṣūdyattarakṣuṣu dhāvanmṛgeṣviti vaktavye na tathoktamiti patatprakarṣatā । atha saṃbandhavarjitam । saṃbandhavarjitaṃ tat syād yatreṣṭenānvayo hataḥ ।
bhadrāsanāni dṛṣadaḥ chatrāṇi ca mahīruhaḥ । durdaśārājyamūrdhābhiṣiktāḥ punaraho vayam ।। atra rājye bhadrāsanāni dṛṣada ityādisaṃbandho noktaḥ । athādhikapadam ।
yatrādhikapadoktiḥ syāt tatrādhikapadaṃ matam ।। vimuktā vallabhairetā vanānte ghūrjarastriyaḥ । sudhāṃśumaṇḍalākārarūpakramavipāṇḍurāḥ ।। atra sughāṃśumaṇḍalākāra ityetāvatā paripūrṇe maṇḍalākāravipāṇḍuratve rūpakrama ityadhikam ।
atha bhagnaprakramam । prakrāntaniyamatyāge bhagnakramamihocyate ।। guhā gṛhāṇi śabarā bāndhavā vindhyabhūḥ purī । sarito dīrghikāḥ kaṣṭamākrīḍāḥ kānanāni naḥ ।।
atra bahuvacanatayā prathamaṃ prakamya vindhyamūḥ purītyekavacanokteḥ prakramabhraṣṭam । ।। athārthadoṣāḥ ।। apārthaṃ vyarthamekārthaṃ sasaṃśayamapakramam ।
bhinnaṃ caivātimātraṃ ca paruṣaṃ virasaṃ tathā ।। hīnādhikopame syātāmasadṛkṣopamaṃ tathā । aprasiddhopamaṃ hetuśūnyaṃ ca niralaṃkṛti ।। aślīlaṃ ca viruddhaṃ ca tathā sahacaracyutam ।
evamaṣṭādaśa proktā doṣā arthasamāśrayāḥ ।। eṣāṃ svarūpamudāharaṇaṃ ca । samudāyārthaśūnyaṃ yadapārthaṃ tat prakīrtyate । kutaḥ śuṣyadapā nadyaḥ kā vārtā colamaṇḍale ।
phaṇāḥ sahasraṃ śeṣasya bhāraḥ kati kulācalāḥ ।। atra na kaścidvākyārthaḥ pratīyate । atha vyartham । yat prayojanaśūnyaṃ syāt tad vyarthaṃ parikīrtyate ।।
nirmalaṃ kulamudvelaṃ śauryaṃ vaḥ prathitaṃ yaśaḥ । kimityandhrapateḥ pādapīṭhaṃ pāṇḍyairna sevyate ।। atra nirmalaṃ kulamityādipraśaṃsā sevā kartavyetyupadeśe nopayujyate । athaikārtham ।
uktābhinnārthakaṃ yat syādekārthaṃ tannigadyate । viśīrṇaṃ śatadhā ceto mūrcchitān vīkṣya bālakān । śiśūn niścetanān dṛṣṭvā khaṇḍitaṃ śataśo manaḥ ।। atra pūrvottarārdhayorabhinnārthatvam ।
atha sasaṃśayam । vākyārthasaṃśayo yatra tat sasaṃśayamiṣyate ।। karikumbhau stanāvadya jayatāṃ kṣāmatāṃ gatau । latā vapuḥ śriyaḥ strīṇāṃ hasantu mlānatāṃ gatāḥ ।।
atra karikumbhayoḥ stanayośca latānāṃ vapuḥ śriyāṃ ca kartṛkarmatvasaṃśayaḥ । athāpakramam । yatra pūrvāparībhāvavihatistadapakramam । hanta vyādāya vaktrāṇi nidrāntyantarvaṇaṃ striyaḥ ।
tṛṇaistatpatitairasmān śikṣayantyastathākramam ।। atra nidrottarakālīnamukhyādānasya pūrvakālatvamuktamityapakramatvam । atha bhinnam । saṃbandhavarjitaṃ yat syāt tadbhinnaṃ parikīrtyate ।।
nūnaṃ phāleṣu lāṭānāṃ na dhātrā likhitā lipiḥ । yadasmākaṃ kuṭumbāni viṣīdanti marusthale ।। atra marusthalanivāsaviṣādasya phālasthalagatalipyabhāvasya ca na saṃbandhaḥ । athātimātram ।
yat sarvalokātītaṃ tadatimātraṃ prakīrtyate । mā bhūdekārṇavaṃ viśvamiti saṃkocitāśrubhiḥ । araṇye lāṭanārībhirasaṃkhyā nimnagāḥ kṛtāḥ ।। atrāśrubhirjagadekārṇavamityayuktiḥ ।
atha paruṣam । atikrūrārthasahitaṃ paruṣaṃ parikīrtyate ।। dāvānalendhanaṃ sadyaḥ kriyantāmarbhakā ime ।। atra palāni yācamānān śiśūnuddiśyātiparuṣoktiḥ ।
atha virasam । aprastutarasaṃ yat tadvirasaṃ parikīrtyate । candrānanāḥ kaṭākṣairnaḥ paśyatāmṛtavarṣibhiḥ । śocitvālamiti kliṣṭāḥ kirātaiścolasubhruvaḥ ।।
atra puruṣaviyogakhinnānāṃ strīṇāṃ vanacaraiḥ saṃbhogaprārthanaṃ virasam । atha hīnopamam । hīnaṃ yatropamānaṃ syāt taddhi hīnopamaṃ matam ।। śunakairiva sāraṅgā bhavadbhirnihatā dviṣaḥ ।
kva gataṃ pauruṣaṃ tadvaḥ kānanaikanivāsinām ।। atra śunakairiva bhavadbhiriti hīnopamam । athādhikopamam । yatropamānamadhikaṃ tad bhavedadhikopamam ।
amī pāresarastīraṃ bakā niścalamūrtayaḥ । maharṣaya ivāsmābhiradya sopadravāḥ kṛtāḥ ।। atra bakā maharṣaya ivetyadhikopamam । athāsadṛśopamam ।
yadatulyopamānaṃ tad bhavedasadṛśopamam ।। eṣa vindhyācalaḥ sāndrakuñjoccalitanirjharaḥ । phālekṣaṇasphuradvahniśikhāṭopa iveśvaraḥ ।। atra kuñjoccalitanirjharasya vindhyācalasya phālekṣaṇaspuradvahnerīśvarasya ca mitho na sādṛśyam ।
athāprasiddhopamam । aprasiddhopamānaṃ yadaprasiddhopamaṃ matam । bāṣpāmbuklinnanetrāṇi mukhānyaṅgamṛgīdṛśām । himadūṣitapatrāṇi kumudānīva nirmudām ।।
atra mukhānāṃ kumudānyupamānatayā kaviloke na prasiddhāni । atha hetuśūnyam । hetorvinārthakathanaṃ hetuśūnyaṃ pracakṣate ।। mudhānudhāvanaṃ jātaṃ mārge asmin mauktikāṅkite ।
anveṣṭumanyato yāmi padavīyaṃ na subhruvaḥ ।। atra subhruvaḥ padavīyaṃ na bhavatīti heturnoktaḥ । atha niralaṃkṛti । alaṃkāreṇa rahitaṃ niralaṃkāramucyate ।
āghrāya surabheryonimunmukhaidīrghamehanaiḥ । mahokṣerlambamānāṇḍairviṣvag vyākulitaṃ vanam ।। atra na kaścidalaṃkāraḥ । ślādhyaviśeṣaṇābhāvāt na svābhāvoktiḥ ।
athāślīlam । aślīlārthasya kathanamaślīlaṃ parikīrtyate ।। asyāpi pūrvamevodāharaṇam । atha viruddham ।
viruddhaṃ deśakālādiviruddhaṃ bahudhocyate । diśyuttarasyāṃ nedīyānudvelo lavaṇārṇavaḥ । marudeśe api gaṅgā naḥ pipāsāṃ śāmayiṣyati ।। atra diśyuttarasyāṃ lavaṇārṇava iti digvirodhaḥ ।
marau gaṅgeti deśavirodhaḥ । araṇyamahiṣodagraviṣāṇodarajanmanām । mahatyarghe api muktānāṃ striyo muktāvibhūṣaṇāḥ ।। atra mahiṣaviṣāṇebhyo muktānāṃ janmeti lokavirodhaḥ ।
evaṃ viruddhāntaramapyudāhāryam । atha sahacarabhraṣṭam । mataṃ sahacarabhraṣṭamatulyānāṃ nibandhane ।। śāntyā śrutaṃ hriyā nārī manmathena ratotsavaḥ ।
śrutena dhiṣaṇā vanyavṛttyā jīvanti śātravāḥ ।। atra śrutadhiṣaṇābhyāṃ nārīratotsavayorapakṛṣṭatvāt sahacarabhraṣṭam । evaṃ doṣāntarāṇi yathāsaṃbhavamūhyāni । rasabhāvādīnāṃ svaśabdavācyatā duṣṭaiva ।।
doṣaprakaraṇaṃ samāptam । ।। atha guṇaprakaraṇam ।। atha guṇā nirūpyante । śleṣaḥ prasādaḥ samatā mādhuryaṃ sukumāratā ।
arthavyaktirudāratvaṃ tathā kāntirudāttatā ।। ojaḥ suśabdatā preyānaurjityamatha vistaraḥ । samādhiḥ saukṣmyagāmbhīrye saṃkṣepo bhāvikaṃ tathā ।। saṃmitatvaṃ tathā prauḍhī rītiruktirgatistathā ।
caturviṃśatirete syurguṇāḥ kāvyaprakāśakāḥ ।। eṣāṃ madhye keṣāṃcid doṣaparihārakatvena guṇatvam । keṣāṃcit svata evotkarṣahetutvād guṇatvam । tatra ye svata eva cārutvātiśayahetavaste paramutkṛṣṭāḥ । duṣṭatvaparihārahetūnāṃ guṇatvaṃ na sarvasaṃmatam । ye tu doṣābhāvatayā guṇatvamicchanti teṣāmeva saukumāryādayo guṇatvena saṃmatāḥ । śrutikaṭurūpadoṣanirākaraṇāya saukumāryaṃ saṃmatam । grāmyadoṣanirākaraṇāya kāntiḥ svīkṛtā । apuṣṭārthanirākaraṇāyārthavyaktirmatā । nyūnādhikapadanirākaraṇāya saṃmitatvaṃ matam । anucitārthanirākaraṇārthamudāttatā svīkṛtā । visaṃdhinirākaraṇāya aurjityaṃ matam । patatprakarṣanirākaraṇāya rītiriṣṭā । kliṣṭaparihārāya prasādo mataḥ । aślīlaparihārārthamuktiḥ svīkṛtā । cyutasaṃskāraparihārārthaṃ sauśabdyamiṣṭam । prakramabhaṅganirākaraṇāya samatā matā । paruṣadoṣanivṛttyarthaṃ preyān mataḥ । evaṃ yathāsaṃbhavaṃ keṣāṃciddoṣaparihārakatvena guṇatvam । eṣāṃ guṇānāṃ svarūpamudāharaṇaṃ ca । mithaḥ saṃśliṣṭapadatā śleṣa ityabhidhīyate । bahūnāṃ padānāmekapadavadavabhāsamānatvaṃ śliṣṭatvam ।
nmāṇikyadyutirañjitāṅghrimakhilaprakhyātaśauryodayam । vyomāgāramanalpavaibhavamamuṃ stotuṃ vayaṃ neśmahe ।। atra pāṭhasamaye padānāmekavadavabhāsamānatvāt śleṣaḥ । atha prasādaḥ ।
prasiddhārthapadatvaṃ yat sa prasādo nigadyate ।। pratāparudradevo ayaṃ bhāti lakṣmīpatiḥ svayam । yenāmya locane phullapuṇḍarīkamanohare ।। atra jhaṭityarthasamarpakapadatvāt prasādaḥ ।
atha samatā । avaiṣamyeṇa bhaṇanaṃ samatā sā nigadyate । guṇā vidadhate satāṃ jagati vīrarudraprabhoḥ । viyaccarataraṅgiṇīviharadūrmimarmaspṛśaḥ ।।
atra pādacatuṣṭye api tulyavadbhaṇanāt samatvam । atha mādhuryam । yā pṛthakpadatā vākye tanmādhuryaṃ prakīrtyate ।। yaśaḥ śriyaḥ kākatibhūpaterdiśāṃ nitambabimbeṣu dukūlarītayaḥ ।
urojayormauktikahāravibhramāḥ śirassu jātīkusumasragujjvalāḥ ।। atra vākye pāṭhasamaye api pṛthakpadatvapratītermādhuryam । atha sukumāratvam । sukumārākṣaraprāyaṃ saukumāryaṃ taducyate ।
sukumāratvaṃ nāma sānusvārakomalavarṇatvam । amandānandaniṣyandasundarīvadanendubhiḥ । nagare kākatīndrasya divāpyābhāti candrikā ।। athārthavyaktiḥ ।
yattu saṃpūrṇavākyatvamarthavyaktiṃ vadanti tām ।। jātaḥ khelati vīrarudranṛpatirniḥ sīmaśauryodayaḥ । yat sākṣādavatīrya kākatikule svairaṃ samujjṛmbhate ।। atrārthapratipādane vākyasya nirākāṅkṣatayā paripūrṇatvādarthavyaktiḥ ।
atyujjvalatvaṃ bandhasya kāvye kāntiritīṣyate । kṣoṇīreṇubhare nabhasyatibhṛśaṃ bhūvibhramaṃ bibhrati । gāḍhaṃ gūḍhatamā ca gautamanadī pātālagaṅgāyate ।। athaudāryam ।
vikaṭākṣarabandhatvamāryairaudāryamiṣyate ।। masrasyoccaistarāsthyutkaṣaṇabhavakaṭatkāraraudrāgradaṃṣṭrān । kurvantyāyodhanorvyo bhayamavanibhṛtāmandhrasainyena sṛṣṭāḥ ।। athodāttatā ।
ślāghyairviśeṣaṇairyogo yastu sā syādudāttatā । bṛṃhamāṇagajākīrṇā hreṣamāṇahayākulā । saṃkrīḍatsyandanā kṣveḍabhaṭā rudravibhoścamūḥ ।। athaujaḥ ।
ojaḥ samāsabhūyastvam ।। bhṛṅgaśreṇinibaddhajhaṃkṛtikalāvācālitaprāṅgaṇāḥ । modante bhuvi vīrarudranṛpatervidvadgṛhaśreṇayaḥ ।। atha suśabdatā ।
supāṃ tiṅāṃ ca vyutpattiḥ sauśabdyaṃ parikīrtyate । rakṣan suprajasaḥ prajāstribhuvanakṣemaṅkaraprakriyaḥ । bhūmnā saṃcarate adya kākatikule rudrāvatāro hariḥ ।। atha preyaḥ ।
preyaḥ priyatarākhyānaṃ cāṭūktau yadvidhīyate ।। prāgalbhyaṃ tvayi, pauruṣaṃ tvayi, kalāsaṃpattvayi, śrīstvayi । śrīmatkākatinātha ! pālaya bhuvaṃ vairiñcakalpān śatam ।। athairjityam ।
aurjitvaṃ gāḍhabandhatvam । kṣudrakṣatriyapakṣaśikṣaṇavidhau protkṣiptakaukṣeyakāḥ । garjaddurjanagarvaparvatabhidādambholayaḥ kelayaḥ ।। atha samādhiḥ ।
samādhiranyadharmāṇāṃ yadanyatrādhiropaṇam ।। cāṭūktyā mānayantī muhuramaranadīṃ candramagre hasantī । lokeṣu triṣvamīṣu prabhavati mahatī vīrarudrasya kīrttiḥ ।। atha vistaraḥ ।
samarthanaprapañcoktiruktasyārthasya vistaraḥ । śrotuṃ bahvabhinandituṃ ca phaṇināmekaḥ kṣamo nāyakaḥ । stā eva śrutayaḥ phaṇā daśaśatānyatyadbhutāndolane ।। atha saṃmitatvam ।
yāvadarthapadatvaṃ tu saṃmitatvamudāhṛtam ।। kākatīyanarendrasya kīrtticandanacarcanam । digaṅganā vitanvanti vataṃsīkṛtatadguṇāḥ ।। atha gāmbhīryam ।
dhvanimattā tu gāmbhīryam । viṣaṃ kaukṣeyake gaṅgā kīrttau digvasanaṃ ripau । indurmukhe ca rudrasya kākatīyasya dṛśyate ।। atra śaṅkarasya kaṇṭhe viṣaṃ, maulau gaṅgā, kaṭisthale digvastraṃ, śirasi candra iti dhvanyate ।
atha saṃkṣepaḥ । saṃkṣiptārthābhidhānaṃ yat tat saṃkṣepaḥ prakīrtyate ।। vaṃśo asti kākatīyānāṃ tatrāsan bahavo nṛpāḥ । teṣāṃ bhāgyavivarto ayaṃ vīrarudro nareśvaraḥ ।।
atrātivistarakathanayogyārthasya saṃkṣepokteḥ saṃkṣepaḥ । atha saukṣmyam । antaḥ saṃjalparūpatvaṃ śabdānāṃ saukṣmyamucyate । adhyadhaḥ parisaṃśliṣṭāḥ ṣṭhākṛñbhūdhātavaḥ sadā ।
vartante kākatīyendre kartaryanyatra karmaṇi ।। atrādhitiṣṭhatyadhaḥ karoti paribhavatītyantaḥ saṃjalparūpatvāt saukṣmyaṃ bhavati । atha prauḍhiḥ । prauḍhirukteḥ parīpāka iti kāvyavido viduḥ ।।
daityāreḥ pratibimbanaṃ suragirerindoḥ samuttejanam । svardhenoriti tarkayanti kavayaḥ śrīvīrarudraprabhum ।। athoktiḥ । syāduktiṃ tāṃ kavayo viduḥ ।
diṭṭhā kamalāsattī raṇṇo tuha suhaa cittacariatsa । bhāsanto vi tumaṃ taṃ kuvalaalacchiṃ pasāhesi ।। (।dṛṣṭā kamalāsaktī rājñastava subhaga citracaritasya । bhāsvānapi tvaṃ tāṃ kuvalayalakṣmīṃ prasādhayasi ।।)
atha rītiḥ । yathopakramanirvāho rītirityabhidhīyate ।। ṣaḍ guṇān sevate rājā ṣaḍ ripūnavamanyate । ṣaḍ darśanānyupādatte ṣaḍ balāni ca vīkṣate ।।
atha bhāvikam । bhavato vākyavṛttiryā bhāvikaṃ tadudāhṛtam ।। svāmiṃstāta kulottaṃsa vīrarudra jagatprabho । putriṇāṃ dhurameṣo ahaṃ putreṇāropitastvayā ।।
atra premarūpabhāvavaśāt svamiṃstāteti vākyavṛttiḥ । atha gatiḥ । gatirnāma suramyatvaṃ svarārohāvarohayoḥ ।। mahobhirniḥ sīmairdinakarakarāṭopapaṭubhiḥ ।
dadhatsvapyudvelatyarinṛpamanassveva satatam ।। atra pūrvārdhe dīrghākṣaraprāyatvāt svarasyārohaḥ । uttarārdhe avarohaḥ । eteṣāṃ guṇānāmarthagatatvamapi kecidicchanti । prācāmācāryāṇāṃ matena saṃghaṭanāśrayatvameva guṇānām । taduktamalaṃkārasarvasve"saṃghaṭanādharmatvena śabdārthadharmatvena ca guṇālaṃkārāṇāṃ vyavasthānam'; iti । anayaiva bhaṅgyā guṇālaṃkārāṇāṃ nirūpitaḥ svarūpabhedaḥ । anyathā svarūpabhedasya durnirūpatvāt । kāvyaśobhākaratvameva guṇālaṃkārasvarūpatvam । taduktaṃ rud'rabhaṭṭena' "yo hetuḥ kāvyaśobhāyāḥ so alaṃkāraḥ prakīrtyate । guṇo api tādṛśo jñeyo doṣaḥ syāt tadviparyayaḥ ।। a; iti ।
ato guṇānāṃ saṃghaṭanāśrayatvameva yuktam । guṇaprakaraṇaṃ samāptam । ।। atha śabdālaṃkāraprakaraṇam ।। alaṅkārasvarūpanirūpaṇam ।
atha guṇanirūpaṇānantaramalaṅkārā nirūpyante । alaṃkriyate aneneti cārutvaheturalaṃkāraḥ । "upaskurvanti taṃ santaṃ ye aṅgadvāreṇa saṃśritāḥ । hārādivadalaṃkārāste anuprāsopamādayaḥ ।।
a; iti । yathā karacaraṇādyavayavagatairvalayanū parādibhistattadalaṃkāratayā prasiddhairavayavyevālaṃkriyate tathā śabdārthāvayavagatairanuprāsopamādibhistattadalaṃkāratayā prasiddhairavayavībhūtaṃ kāvyamupaskriyate । āśrayāśrayibhāvenālaṃkāryālaṃkārabhāvo lokavat kāvye api saṃmataḥ । cārutvahetutve api guṇānāmalaṃkārāṇāṃ cāśrayabhedādbhedavyapadeśaḥ ।
saṃghaṭanāśrayā guṇāḥ, śabdārthāśrayāstvalaṃkārāḥ । tatra prathamaṃ śabdārthobhayagatatvena traividhyamalaṃkāravargasya । arthālaṃkārāṇāṃ cāturvidhyam; kecit pratīyamānavastavaḥ; kecit pratīyamānaupamyāḥ kecit pratīyamānarasabhāvādayaḥ; kecidasphuṭapratīyamānā iti । samāsoktiparyāyoktyā'kṣepavyājastutyupameyopamānanvayātiśayoktiparikarāprastutapraśaṃsānuktanimittaviśeṣoktiṣupratīyamānaṃ vastu kāvyopaskāratāmupayāti ।
rūpakapariṇāmasaṃdehabhrāntimadullekhāpahnavotprekṣāsmaraṇatulyayogitādīpakaprativastūpamādṛṣṭāntasahoktivyatirekanidarśanāśleṣeṣvaupamyaṃ gamyate । rasavatpreyaūrjasvisamāhitabhāvodayabhāvasaṃdhibhāvaśabalatāsu rasabhāvādirvyajyate । paviśeṣanimīlanasāmānyāsaṅgatitadguṇātadguṇavyājoktivakroktisvabhāvoktibhāvikodātteṣu sahṛdayahṛdayāhlādi sphuṭaṃ pratīyamānaṃ nāsti । ।। atretthamalaṃkārakakṣyāvibhāgaḥ ।।
sādharmyaṃ trividhambhedapradhānamabhedapradhānaṃ bhedābhedapradhānaṃ ceti । upamānopameyayoḥ svato bhinnatvācchābdametanna vāstavam । rūpakapariṇāmasaṃdehabhrāntimadullekhāpahnavānāmabhedapravānasādharmyanibandhanatvam । dīpakatulyayogitānidarśanādṛṣṭāntaprativastūpamāsahoktipratīpavyatirekāḥ bhedapradhānasādhargyanibandhanāḥ ।
upamānanvayopameyopamāsmaraṇānāṃ bhedābhedasādhāraṇasādharmyamūlatā । utprekṣātiśayoktī adhyavasāyamūle । vibhāvanāviśeṣoktiviṣamacitrāsaṅgatyanyonyavyāghātātadguṇabhāvikaviśeṣāṇāṃ virodhamūlatā । yathāsaṃkhyaparisaṃkhyārthāpattivikalpasamuccayānāṃ vākyanyāyamūlatā ।
parivṛttipratyanīkatadguṇasamādhisamasvabhāvoktyudāttavinoktayo lokavyavahāramūlāḥ । kāvyaliṅgānumānārthāntaranyāsānāṃ tarkanyāyamūlatā । kāraṇamālaikāvalīmālādīpakasārāḥ śṛṅglāvaicitryamūlāḥ । vyājoktivakroktimīlanānyapahnavamūlāni ।
samāsoktiparikarau viśeṣaṇavaicitryamūlau । ।। athālaṃkārāṇāṃ parasparavailakṣaṇya nirūpyate ।। āropagarbhatve apyāropyamāṇasya prakṛtopayogānupayogābhyāṃ pariṇāmarūpakayorbhedaḥ । āropaviṣayasyāropyamāṇarūpasaṃbhavāsaṃbhavābhyāmullekharūpakayorbhedaḥ ।
āropaviṣayasya saṃdehabhrānt yapahnavaiḥ sandehabhrāntimadapahnavānāṃ parasparaṃ bhedaḥ । sādharmyamūlatve api tulyayogitādīpakanidarśanāvyatirekadṛṣṭāntebhyaḥ sādharmyasya vācyatvādupamānanvayopameyopamā bhidyante । sādharmyasya vācyatvagamyatvābhyāmupameyopamāprativastūpamayorbhedaḥ । vastuprativastubimbapratibimbabhāvābhyāṃ prativastūpamādṛṣṭāntayorbhedaḥ ।
prastutāprastutānāṃ vyastasamastatvābhyāṃ tulyayogitādīpakayorbhedaḥ ।। upamānasya prasiddhatvāprasiddhatvābhyāmupamotprekṣayorbhedaḥ । arthasāmyaśabdasāmyābhyāmupamāśleṣayorbhedaḥ । upamānopameyayorbhedābhedābhyāmupamānanvayayorbhedaḥ ।
upamānopameyabhāvasya paryāyayaugapadyābhyāmupameyopamānanvayayorbhedaḥ । aprastutasya vācyatvagamyatvābhyāmaprastutapraśaṃsāsamāsoktyorbhedaḥ । vācyavyaṅgyayoḥ prastutatve paryāyoktiḥ vācyasyāprastutatve aprastutapraśaṃsā । vyāptipakṣadharmatādyabhāvāt kāvyaliṅgasyānumānādbhedaḥ ।
sādhāraṇaguṇayogād bhedānupalabdhau sāmānyam । utkṛṣṭaguṇayogānnyūnaguṇatirodhāne mīlanam । anyavyavacchede tātparyābhāvāduttarālaṃkārasya parisaṃkhyāto bhedaḥ । kākatālīyatayā kāryasādhane kāraṇāntaropanipāte samādhiḥ ।
ahamahamikayā kāryasādhane bahūnāṃ kāraṇānāmudyame dvitīyaḥ samuccayaḥ । nihnavasya vācyatvagamyatvābhyāmapahnavavyājastutyorbhedaḥ । anyeṣāṃ bhedaḥ spaṣṭa eva । yadyapi vyājoktimīlasāmānyeṣu kathaṃcit sādṛśyamasti; tathāpyavivakṣitatvānna sādṛśyamūleṣu gaṇanā ।
śabdālaṃkārā nirūpyante । athālaṃkārasvarūpavibhāgānantaraṃ śabdārthayormadhye śabdasyārthaṃ pratītyantaraṅgatvāt prathamaṃ śabdālaṃkārā nirūpyante । bhavedavyavadhānena dvayorvyañjanayugmayoḥ । āvṛttiryatra sa budhaiśchekānuprāsa iṣyate ।।
yatrāvyavahitayorvyañjanayugmayordvayoḥ paunaruktyaṃ tatra chekānuprāsaḥ । mahīmahīnavibhave dhatte kṣemaṃkare kare । rājanyajanyavijayī rājā rājadguṇodayaḥ ।। vṛttyanuprāsaḥ ।
ekadviprabhṛtīnāṃ tu vyañjanānāṃ yathā bhavet । punaruktirasau nāma vṛttyanuprāsa iṣyate ।। re re kṣudramahīkṣitaḥ ! kṣaṇamitaḥ śrīkākatikṣmāpater- vīkṣadhvaṃ dhvajinīṃ durīkṣasubhaṭāṃ protkṣiptakaukṣeyakaiḥ । yotsyadhve yadi labhyamakṣayapadaṃ kāntārapakṣo vṛthā kṣmābhṛtkukṣicarattarakṣunikarāt tatrātmarakṣā kutaḥ ।।
yamakam । yamakaṃ paunaruktye tu svaravyañjanayugmayoḥ ।। chekānuprāse vṛttyanuprāse ca svarapaunaruktyamānuṣaṅgikam । yamake tu sasvarayoḥ vyañjanayugmayoḥ āvṛttiḥ ।
tasyādimadhyāntagatatvena bahavo bhedāḥ । atra diṅmātramudāhriyate । pratāpaḥ kākatīndrasya mahāmahimatejasaḥ । śriyaṃ dadhāti padmeṣṭamahāmahimatejasaḥ ।।
yatrārthaḥ pramukhe kiṃcit bhāsate punaruktavat । punaruktavadābhāso alaṃkāraḥ sa satāṃ mataḥ ।। yatrārthaḥ punaruktavadābhāsate, anvayavelāyāmanyathā bhavati, sa punaruktavadābhāso alaṃkāraḥ । arthālaṅkāratve apyasya śabdapaunaruktyāśritatvācchabdālaṃkāraprastāve lakṣaṇaṃ kṛtam ।
jiṣṇurindraḥ kṣitibhujāṃ śrīpatiḥ puruṣottamaḥ । bhāsvān sūryasphurattejāḥ kākatīndro virājate ।। athobhayapaunaruktyālaṃkāraḥ kathyate । lāṭānuprāsaḥ ।
śabdārthayoḥ paunaruktyaṃ yatra tātparyabhedavat । sa kāvyatātparyavidāṃ lāṭānuprāsa iṣyate ।। yatra śabdārthayostātparyabhedamātraṃ na svarūpabhedastatra lāṭānuprāsaḥ । guṇā guṇāste gaṇyante ye rudranṛpamāśritāḥ ।
nītirnītirasau tasya lakṣmīrlaṃkṣmīśca kathyate ।। citrālaṃkāraḥ padmabandhādiḥ । padmādyākārahetutve varṇānāṃ citramucyate । ādigrahaṇāccakrabandhādayaḥ ।
yānāsaktāsanasthā sukhayatu kamalābhyāsasujñānamāyā । yāge saktā ratijñā sukṛtiṣu phalitagrāmasasyāyatāyā ।। dikṣvārabdhanijapratāpajanitāṃ bhākṛddhurāṃ yacchataḥ । rājatpālanamoditātmani bhuje yogyāśritatvād dharā ।।
atra cakrabandhe vaijanāthakṛtivīrarudrayaśa iti pratīyate । vidyāvarye abhinetaryuruharicaritaṃ viśvavistārabhāji । vanyairadhvanyavāri kṣatimati vividhe jantubhiḥ sthānabhājaḥ ।। śabdālaṃkāraprakaraṇaṃ samāptam ।
।। atha arthālaṃkārāḥ ।। tatra prathamamanekālaṃkārabījabhūtatvādupamā nirūpyate । svataḥ siddhena bhinnena saṃmatena ca dharmataḥ । sāmyamanyena varṇyasya vācyaṃ cedekadopamā ।।
yatra svataḥ siddhena svato bhinnena sahṛdayasaṃmatenāprakṛtena saha prakṛtasya dharmataḥ sādṛśyamekadā vācyaṃ ced bhavati tatropamā । svataḥ siddhenetyanenotprekṣāvyāvṛttiḥ । utprekṣāyāmaprasiddhasyāpyupamānatvasaṃbhavāt । prācāṃ bhumībhujāṃ yaśaḥ pidadhatī koṭīndutulyadyutiḥ । railokyāṭṭahāsaprabhave kakubhāṃ prānteṣu vidyotate ।। atra prabhāśabdo jātivacanaḥ । trailokyāṭṭahāsaprabhāyāḥ kaviprauḍhoktisiddhatvānnopamāśaṅkāvakāśaḥ । svato bhinnenetyanenānanvayanyāvṛttiḥ । ananvaye ekasyaivopamānopameyatvasaṃbhavāt । tathā hi
santu loke suvarṇādriratnākarasudhākarāḥ । tathāpi vīrarudro ayaṃ vīrarudra iva svayam ।। saṃmatenetyanena nyūnopamādivyāvṛttiḥ । yathā udanvāniva gambhīraḥ suvarṇādririvonnataḥ ।
diṅmahebha iva kṣoṇīdhaureyaḥ kākatīśvaraḥ ।। atra samudrasuvarṇādridiggajānāmupamānatvaṃ yogyamityupamaiveyam । dharmata ityanena śleṣālaṃkāravailakṣaṇyam । śleṣe śabdasāmyamātramabhyupagataṃ na guṇakriyāsāmyam । tathā hi nīrājayantyadhrapurīramaṇyaḥ pradīpajālairvaravīrarudram । candrānanā gotrapatiṃ rajanyastārāgaṇairmerumiva sphuradbhiḥ ।।
atra pratāparudraṃ purastriyo nīrājayanti meruṃ rajanya iveti nopamā । gotrapatimiti viśeṣaṇārthasya sāmyābhāvāt । gotraśabdena rājapakṣe kulapratītiḥ, merupakṣe parvapratītiḥ । tathā candrānanā iti strīpakṣe candra iva ānanaṃ yāsāmiti samāsaḥ । rātripakṣe candra evānanaṃ yāsāmiti śabdamātrasāmyena nopamāprāptiḥ । anyena varṇyasya sāmyamityanena pratīpālaṃkāro vyāvartyate । tathā hi loko ayamaviśeṣajñaḥ kiṃ kurmaḥ kasya kathyate । yat kākatinarendreṇa sumerurupamīyate ।।
atrāprakṛtasya meroḥ prakṛtena rājñā sādṛśyamiti pratīpālaṃkāro nopamā । ekadā sāmyamityanena upameyopamāvyāvṛttiḥ । upameyopamāyāmupamānopameyayoranekadā sāmyapratipādanam । dharmo artha iva pūrṇaśrīrartho dharma iva sthitaḥ । kāmastāviva tau kāma iva rudranareśvare ।।
atra dharmo artha iva artho dharma ivetyanekadā ivaśabdadvayena dharmārthakāmānāṃ sādṛśyaṃ pratipādyata ityupameyopamā । vācyamityanena pratīyamānaupamyānāṃ rūpakasaṃdehabhrāntimadullekhāpahnavatulyayogitādīpakaprativastūpamādṛṣṭāntasahoktivyatirekanidarśanānāṃ vailakṣaṇyam । tathā hi pratāparudranṛpatermaṇḍalāgravidhuṃtudaḥ । akhaṇḍavikramoddāmo grasate rājamaṇḍalam ।। atra maṇḍalāgravidhuṃtudayoḥ sāmānādhikaraṇyānyathānupapattyā sādṛśyaṃ lakṣyata iti nopamā; kiṃ tu rūpakālaṅkāraḥ ।
kimeṣa daśamaḥ prajāpatirapūrvasargakramaḥ । cirāditi vitarkyate jagati kākatīndro janaiḥ ।। atra kākatīśvarasya haritpatiprabhṛtīnāṃ ca parasparābhedapratīteḥ saṃdehanibandhanānyathānupapattyā sādṛśyamākṣipyate; tataḥ saṃdehālaṃkāraḥ । kākatīyavibhoḥ kīrttivibhave vyāptarodasi ।
divāpi candrikābuddhyā cakorā yānti nirvṛtim ।। atra kīrttivibhave candrikābuddhiḥ candrikāsādṛśyaṃ vinā na saṃbhavatīti sādṛśyākṣepāt bhrāntimadalaṅkāraḥ । śauryātibhūmikhanirityarivīravargāḥ । śrīkākatīndranagarīmaniśaṃ stuvanti ।।
atra nagaryāṃ tattatpadārthatāropaḥ sādṛśyādṛte na saṃbhavatīti sādṛśyakalpanādullekhālaṃkāraḥ । vīrarudrasya bhūpālajayahomaṃ vitanvataḥ । dhūmarajiriyaṃ bhāti na camūreṇurutthitā ।। atrotthitāṃ camūreṇumavalokya dhūmapaṅktirityapahnavenāropaḥ sādṛśyamūla eveti sādṛśyākṣepādapahnavaḥ । evaṃ tulyayogitādiṣvapi sādṛśyasya gamyatvānnopamāśaṅkā । ataḥ sarvebhyaḥ sādṛśyamūlebhyo vilakṣaṇeyamupamā ।
sā prathamaṃ dvidhā - pūrṇā luptā ceti । upamānopameyasādhāraṇadharmasādṛśyapratipādakānāṃ caturṇāṃ prayoge pūrṇā । ekasya dvayostrayāṇāṃ vā lope luptā । pūrṇā dvividhāśrautī ārthī ceti । sākṣātsādṛśyapratipādakayathevādiśabdānāṃ prayoge śrautī । dharmivyavadhānena sādṛśyapratipādakānāṃ sadṛśasaṃkāśanīkāśapratīkāśādiśabdānāṃ prayoge ārthī । dve api vākyasamāsataddhitagatatvena trivedhe । evaṃ pūrṇopamā ṣaṭprakārā । luptopamā ekonaviṃśatibhedā । "tena tulyaṃ kriyā ced vatiḥ'; iti sadṛśārthe vihitasya vaterupādāne ārthī । "tatra tasyeva'; iti ivārthe vihitasya vaterupādāne śrautī । ata eva sādṛśyārthe vihitasya vateḥ prayoge dharmopādāna evānvayasaukaryādanuktadharmā taddhitagā śrautī luptā nāsti । kalpabādiprayoge tvārthyeva । athodāharaṇāni । vākyagā pūrṇā śrautī yathā tretāyāṃ raghunāyakasya mahitakhyātau bhujāyāṃ yathā ।
visrabdhādya kalau tathaiva ramate kṣoṇyandhrabharturbhuje ।। bhāsvānivodyannudayādrilambī bhadrāsanastho varavīrarudraḥ । utpaśyatāmandhrapurījanānāṃ netrābjajāḍyaṃ śamayatyaśeṣam ।। atra bhāsvāniveti ivena saha nityasamāsaḥ । taddhitagā pūrṇā śrautī yathā
kūrmavaccheṣavad gotragirivaddiṅmahebhavat । bhuje pratāparudrasya dhurīṇe bhāti medinī ।। taistairmahīpālanasaṃvidhānaistaistaiḥ prajārañjanavaibhavaiśca । virājate saṃprati kākatīyalakṣmīpatirdāśaratheḥ samānaḥ ।।
tādṛkpālanasāmarthyasaṃpadā kākatīśvaraḥ । haridīśvarasaṃkāśaḥ śāsti madhyamaviṣṭapam ।। hemācalavadaunnatye gāmbhīrye kṣīrasindhuvat । pratāpe bhānuvad bhāti vīrarudranareśvaraḥ ।।
eṣūdāharaṇeṣūpameyopamānasādhāraṇadharmasādṛśyapratipādakāni catvāri nibaddhānīti pūrṇatvam । atha luptopamāyā udāharaṇāni । yathā rucāṃ svāmini cakravākyo yathā ca nīhārarucau cakoryaḥ । yathā prasūnastabake bhramaryastathā prajāḥ kākativīrarudre ।।
pratāparudradevasya pādapīṭhīmanāratam । ārādhayanti bhūpālāḥ praṇatā devatāmiva ।। kākatikṣmāpaterjaitraprasthānapaṭahadhvanim । tulyaṃ dambholinirghoṣaiḥ śṛṇvantyarimahībhṛtaḥ ।।
śaśvatpurīmekaśilābhidhānāṃ vasvokasārāsadṛśīmavekṣya । namanti bhūpā bhuvi kākatīyarājyapratiṣṭhāṃ bahumanyamānāḥ ।। pratāparudranṛpaterjaganmahitatejasaḥ । kandarpakalpamākāraṃ paśyantyandhrapurandhrayaḥ ।।
eṣūdāharaṇeṣu dharmasyānupādānam । dugdhārṇavīyatvambhodhīn kailāsīyati bhūdharān । pratāparudradevasya yaśovaiśadyavaibhavam ।। dvīpeṣvabdhiṣu dīrghikīyati haritsvekāntagehīyati ।
prāsādīyati vīrarudranṛpateḥ sphāraḥ pratāpodayaḥ ।। darśaṃ kṣīrapayonidhiṃ priyasuhṛddarśaṃ giriṃ rājatam । darśaṃ khelati vīrarudranṛpateḥ kīrttirjagadvyāpinī ।। nṛpeṣu śikṣāvidhidaṇḍacāraṃ kāntāsu puṣpāyudhadhanvacāram ।
prajāsu cālambanayaṣṭicāraṃ caratyayaṃ rudranarendrakhaḍgaḥ ।। sudhāpravāhati satāmasatāṃ kālakūṭati । vīrarudranarendrasya guṇajyotsnāvijṛmbhitam ।। eṣūdāharaṇeṣu dvayoranupādānam । ambhodhīn dugdhārṇavīyatītyatra karmakyaci dugdhārṇavāniva karotīti, gotraśikhareṣu krīḍādrīyatītyādhārakyaci krīḍādrīṣviva vartata iti, candramātmajadarśaṃ paśyantīti karmaṇamuli ātmajamiva paśyantīti, śikṣāvidhidaṇḍacāraṃ caratīti kartṛṇamuli śikṣāvidhidaṇḍa iva caratīti ivaśabdo antargata iti tasya luptatvam । anuktadharmīvadiḥ kartṛkyacā luptā yathā
jyotsnīyanti sudhīyanti candanīyanti sarvataḥ । pratāparudranṛpateḥ śubhrāḥ kīrttermahormayaḥ ।। atra kīrttīnāṃ svarūpamupameyam । śeṣāyate mahīṃ voḍhuṃ kalpaśākhāyate arthinām ।
pratāparudradordaṇḍaḥ kāladaṇḍāyate dviṣām ।। guṇaśreṇīślāghāpihitaharidīśānayaśasaḥ । kriyante yadvidvajjanamaṇigṛhaprāṅgaṇabhuvaḥ ।। vīrarudrasamo rājā nāsti nāstyeva bhūtale ।
yasya dharmānubandhena kaliḥ kṛtayugīkṛtaḥ ।। kīrttyā kārttikakaumudīdhavalayā tulyaṃ na kiṃcit kvacit । kaṇṭhāliṅganamīśiturvitanute nīrandhramadreḥ sutā ।। na bhāvi trailokye kimapi jayinaḥ kākativibhoḥ ।
prakāśante naktaṃdivamuditarociḥ paricayāḥ ।। pūrvodāharaṇadvaye vadānyo nānyo astīti rājeti śabdābhyāṃ vitaraṇaśīlatvaṃ prajārañjakatvaṃ ca sādharmyamuktam । anantarodāharaṇadvaye dharmasyāpyanupādānamiti bhedaḥ । eṣu caturṣūdāharaṇeṣu na pratīpālaṃkāraśaṅkā । upamānasyākṣepābhāvāt; upameyasyādhikyāvivakṣaṇācca । yatropameyasyādhikyavivakṣayopamānatvamucyate tatraiva pratīpālaṃkāraḥ । anuktevādiḥ samāsagā luptā yathā asatāmuṣṇabhānūṣṇaṃ satāṃ śītāṃśuśītalam । pratāparudradevasya caritaṃ viśvamaṅgaḷam ।।
kākatīndro raṇe bhāti bhīmasenaparākramaḥ । kiṃtvaduḥ śāsanāḥ sarve yasya pratyarthipārthivāḥ ।। atra bhīmasenasya parākrama iva parākramo yasya saḥ bhīmasenaparākrama iti dharmevādyupamāluptā । iti luptopamā darśitāḥ । atha sādhāraṇadharmopādāne dvaividhyam । dharmasya sakṛdupamānopameyagatatvena nirdeśaḥ, ubhayagatatvena pṛthagupādānaṃ ca । pṛthagupādānaṃ ca vastuprativastubhāvena bimbapratibimbabhāvena ca dvividham । ekasyārthasya śabdadvayenābhidhānaṃ vastuprativastubhāvaḥ । dvayorarthayordvirupādānaṃ bimbapratibimbabhāvaḥ । sakṛnnirdeśo yathā
nṛpāḥ praṇatamūrdhānaḥ sevante kākatīśvaram । asādhūnāṃ vinetāraṃ guruṃ śiṣyā ivābhitaḥ ।। atra nareśvarāṇāṃ śiṣyāṇāṃ ca praṇatamūrdhāna iti sakṛdeva sādharmyamuktam । yathā asādhūnāṃ vinetāramiti rājño gurośca tulyadharmatvaṃ sakṛdevoktam । vastuprativastubhāvena dvidhā nirdeśo yathā vaṃśo ayaṃ kākatīyānāṃ vīrarudreṇa bhūṣitaḥ ।
anvavāyaḥ kakutsthānāṃ rāmeṇeva pariṣkṛtaḥ ।। atra bhūṣitapariṣkṛtaśabdābhyāmekārthapratītervastuprativastubhāvaḥ । sphuracchravetātapatraśrīḥ kākatīyanareśvaraḥ । hāṭakādririvābhāti śṛṅgasaṅgīndumaṇḍalaḥ ।।
atra śvetātapatracandramaṇḍalayoḥ sādṛśyena kākatīndrasuvarṇācalayoḥ sādṛśyamiti bimbapratibimbabhāvaḥ । aparamapi dvaividhyamasyālaṃkārasyasamastavastuviṣayā ekadeśavartinī ceti । yathākramaṃ dvayorudāharaṇam vibhāti bhūrdyairiva kākatīndrapurī virājatyamarāvatīva । paurāḥ prathante tridaśā ivarddhi dhatte marutvāniva vīrarudraḥ ।।
eṣā samastavastuviṣayā । ekadeśavartinī yathā dvipaiścaradbhirdharaṇīdharairvā turaṅgamaśreṇibhirūrmibharvā । nānāyudhairvyālajalagrahairvā balaṃ triliṅgādhipaterdurāpam ।। atra triliṅgādhipaterbalaṃ samudra ivetyarthāt pratīterekadeśavartitvam । mālārūpeṇāpyayamalaṃkāro dṛśyate । yathā
kundati kumudati haṃsati hārati harati kṣapākarati । kailāsati ca yaśaḥ śrīvaiśadyaṃ vīrarudrasya ।। atraikasyopameyasyānekopamānadarśanāt mālātvam । upamāyāṃ bhedābhedasādhāraṇasya sādharmyasya prayojakatvam । evaṃ bhedāntaraṃ yathāsaṃbhavamudāhāryam ।। ananvayālaṃkāraḥ ।
ekasyaivopamānopameyatve ananvayo mataḥ ।। yatra dvitīyasabrahmacārinivṛttyarthamekasyaivopamānopameyabhāvo nibadhyate asāvananvayālaṃkāraḥ । yathā santu loke suvarṇādriratnākarasudhākarāḥ । tathāpi vīrarudro ayaṃ vīrarudra iva svayam ।।
upameyopamālaṅkāraḥ । paryāyeṇa dvayostasminnupameyopamā matā ।। tasminnityupamānopameyatvaparāmarśaḥ । yathā dharmo artha iva pūrṇaśrīrartho dharma iva sthitaḥ ।
kāmastāviva tau kāma iva rudranareśvare ।। smaraṇālaṃkāraḥ । sadṛśānubhavādanyasmṛtiḥ smaraṇamucyate ।। yatra sadṛśasya padārthasyānubhavena sadṛśavastvantaraparāmarśo jāyate tatra smaraṇālaṃkāraḥ । yathā
rājñā pratāparudreṇa pāliteyaṃ vasuṃdharā । hariścandranalādīnāṃ prācāṃ smarati bhūbhujām ।। prāptavatyāḥ medinyāḥ pūrvarājasmaraṇam । bhedābhedasādhāraṇasādharmyanibandhanālaṃkārāḥ pradarśitāḥ । saṃpratyāropagarbhālaṃkāraprastāvaḥ । tatrāpi prādhānyāt prathamaṃ rūpakaṃ nirūpyate ।
rūpakālaṅkāraḥ । āropaviṣayasya syādatirohitarūpiṇaḥ । uparañjakamāropyamāṇaṃ tadrūpakaṃ matam ।। atrāropaviṣayasyetyanena adhyavasāyagarbhasya utprekṣādeḥ anāropamūlānāṃ copamādīnāṃ vyāvṛttiḥ । atirohitarūpiṇa ityanena saṃdehabhrāntimadapahnutipramukhānāṃ vyāvṛttiḥ । saṃdehālaṃkāre viṣayasya saṃdihyamānatayā tirodhānam । bhrāntimadalaṃkāre bhrāntyā viṣayatirodhānam । apahnutyalaṃkāre apahnavenāropaviṣayatirodhānam । uparañjakamityanena pariṇāmālaṃkāravyāvṛttiḥ । pariṇāme āropyamāṇasya prakṛtopayogitvenānvayo na prakṛtoparañjakatvena । ataḥ sādṛśyamūlebhyaḥ sarvebhyo vilakṣaṇaṃ rūpakam ।
tasya prathamaṃ traividhyamsāvayavaṃ, niravayavaṃ paramparitaṃ ceti । sāvayavaṃ dvividhamsamastavastuviṣayam, ekadeśavivarti ceti । niravayavaṃ dvividhamkevalaṃ mālārūpaṃ ceti । paramparitasyāpi śliṣṭanibandhanatvenāśliṣṭanibandhanatvena ca dvaividhyam । tayorapi pratyekaṃ kevalamālārūpatayā caturvidhyam । evamaṣṭavidho rūpakālaṃkāraḥ । athodāharaṇāni । yatrāvayavānāmavayavinaśca sāmastyena nirūpaṇaṃ nibadhyate, tat samastavastuviṣayaṃ rūpakam । vairikṣmāpatigarvaparvatabhidābhīmaṃ muhurgarjati । vardhante haridantareṣu jagadānandā yaśaḥ kandalāḥ ।।
yatrāvayavanirūpaṇādavayavino rūpaṇaṃ gamyate, tadekadeśavivarti rūpakam । prasādhitāśāvalayāntarālaḥ śauryākaraḥ kākativīrarudraḥ । vikasvarairvāsanayā trilokīṃ guṇaprasūnaiḥ surabhīkaroti ।। atrāvayavānāṃ guṇānāṃ prasūnasvarūpaṇena nṛpateḥ kalpaśākhitvaṃ nirūpyate । tasmādekadeśavivartitvam । yathā vā
mathitād vairivāraśerbhujāmandarabhūbhṛtā । jātā pratāparudrasya kīrttirlokān dhinotyamūn ।। atra vairijanasya vārāśitvarūpaṇena bhujasya mandarādritvarūpaṇena ca jātāyāḥ kīrttiḥ sudhātvamarthādāpatati, lokānāmamaratvaṃ cetyekadeśavivartti rūpakam । yatrāvayavirūpaṇamātre kavisaṃrambhaviśrāntistanniravayavaṃ rūpakam । avayavarūpaṇamātre api tadeva ।
nissāṇadhvanibhiḥ sphuṭaṃ pratidaladrodaḥ kaṭāhāntaraiḥ । bhītāḥ kākativīrarudranṛpateḥ pratyarthinaḥ pārthivāḥ ।। atra rodasaḥ kaṭāhatvaṃ rūpyate । mālāniravayavaṃ yathā sphāraṃ cāmarabhūṣaṇaṃ dharaṇibhṛcchṛṅgeṣu gaṅgāsarit ।
sphāraḥ kākativīrarudrayaśasāṃ jāgarti visphūrjitam ।। rūpakaheturūpakaṃ paramparitarūpakam । rūpakadvayamātravyavasthitatvādasya na samastavastuviṣaye antarbhāvaḥ । śliṣṭakevalaparamparitaṃ yathā pratāparudradevasya maṇḍalāgravidhuntudaḥ ।
akhaṇḍavikramoddāmo grasate rājamaṇḍalam ।। kṣmābhṛtpakṣabhidāśaniḥ kuvalayālaṃkārarākāśaśī । kṣoṇībhṛdbhuvanāśrayāmbudhirayaṃ śrīvīrarudro nṛpaḥ ।। kākatīyasya dugdhābdheryaśolīlāmahormayaḥ ।
dikkūlamudrujāṭopāḥ khelantyabbhraṃkaṣocchrayāḥ ।। śauryogrānaladhūmyayā jayaramāyoṣāvilāsabhruvā । prasādārgalayā kṛpāṇalatayā rudro nṛpaḥ krīḍati ।। aśliṣṭamālāparamparitaṃ vaidharmyeṇāpi saṃbhavati । yathā
trāsāndhakāramadhyāhnāḥ kaitavātaparātrayaḥ । jayanti vīrarudrasya raṇaprāṅgaṇakelayaḥ ।। evamaṣṭavidhasyāpi rūpakasya vākyasamāsagatatvena ṣoḍaśa rūpakabhedāḥ saṃbhavanti ।। pariṇāmālaṅkāraḥ ।
āropyamāṇamāropaviṣayātmatayā sthitam । prakṛtasyopayogitve pariṇāma udāhṛtaḥ ।। āropyamāṇaṃ prakṛtopayogītyanena sarvālaṅkāravyāvṛttiḥ । tasya sāmānādhikaraṇyavaiyadhikaraṇyābhyāṃ dvaividhyam । sāmānādhikaraṇyena pariṇāmo yathā
namrairbhajanti makuṭairavanīpavargāḥ । rājñāmayīṃ srajamamandavilāsalakṣmīm ।। kirīṭamāṇikyamayūkhajālairvidhāya puṣpāñjalimarcayante । phalārthino rudranarendrapādapīṭhāntasīmānamarikṣitīndrāḥ ।।
samāsoktāvāropyamāṇasya prakṛtopayogitve apyavācyatvānna pariṇāme antarbhāvaḥ । saṃdehālaṅkāraḥ । viṣayo viṣayī yatra sādṛśyāt kavisaṃmatāt । saṃdehagocarau syātāṃ saṃdehālaṅkṛtiśca sā ।।
sā trividhā । śuddhā, niścayagarbhā, niścayāntā ceti । kimeṣa daśamaḥ prajāpatirapūrvasargakramaḥ । ścirāditi vilokyate jagati vīrarudro janaiḥ ।। kālabhrūkuṭireṣa kiṃ nu mukha evojjṛmbhate sā punaḥ ।
vāteneti vikalpyate pratibhaṭai rudrasya kaukṣeyakaḥ ।। svardhenorathavā kimujjvalatarāścintāmaṇeḥ sphūrtayaḥ । santaḥ kākativīrarudranṛpateḥ smerāḥ kaṭākṣā iti ।। bhrāntimadalaṅkāraḥ ।
kavisaṃmatāsādṛśyādviṣaye pihitātmani । āropyamāṇānubhavo yatra sa bhrāntimān mataḥ ।। kīrttivibhave vyāptarodasi । divāpi candrikābuddhyā cakorā yānti nirvṛtim ।।
apahnavālaṅkāraḥ । niṣidhya viṣayaṃ sāmyādanyārope hyapahnutiḥ ।। tasyāstraividhyamapahnutyāropaḥ, āropyāpahnavaḥ, chalādiśabdairasatyatvapratipādanaṃ ca । ādyadvayasyodāharaṇam nedaṃ dundubhigarjitaṃ tripurajitkalpāntaḍhakkāravaḥ ।
ccheṣāśeṣaśirassu vismitamatha bhraṣṭaṃ digīśairapi ।। pātuṃ madhyamalokapālapadavīṃ prāptaḥ svayaṃbhūḥ śivaḥ । jātaṃ vairipuraiḥ kathaṃ kathamavāgbhūtaṃ ca bhūbhṛdgaṇaiḥ ।। arthayogaruciśleṣairullekhanamanekadhā ।
grahītṛbhedādekasya sa ullekhaḥ satāṃ mataḥ ।। śauryātibhūmikhanirityarivīravargāḥ । śrīkākatīndranagarīmaniśaṃ stuvanti ।। ugraḥ sapatneṣu, guṇeṣu bhāsvān, rāmaḥ pratīkeṣu, raṇeṣu bhīmaḥ ।
līlāsu lakṣmyāḥ puruṣottamaścetyācakṣate rudranṛpaṃ kavīndrāḥ ।। utprekṣālaṅkāraḥ । athādhyavasāyagarbhālaṃkāradvayaṃ nirūpyate । viṣayaviṣayiṇoranyataranigaraṇenābhedapratipattiradhyavasāyaḥ । sa dvividhaḥviṣayinigaraṇena viṣayanigaraṇena ca । yatrānyadharmasaṃbandhādanyatvenopatarkitam ।
prakṛtaṃ hi bhavet prājñāstāmutprekṣāṃ pracakṣate ।। yatrāprakṛtaguṇakriyāsaṃbandhādaprakṛtatvena prakṛtasya saṃbhāvanam utprekṣā । sā dvividhāvācyā, pratīyamānā ca । saṃbhāvanāpratipādakānāṃ "nūnaṃ prāya'; ityevamādīnāṃ prayoge vācyā । aprayoge tu pratīyamānā । jātikriyāguṇadravyāṇāṃ caturṇāmadhyavasāyaviṣayatvena sā dvividhā; pratyekaṃ caturvidhā । teṣāṃ bhāvābhāvarūpatayā dvaividhye aṣṭavidhā । adhyavasāyasya guṇanimittatvena kriyānimittatvena ca dvaividhye pratyekaṃ ṣoḍaśaprakārā । nimittasya vācyatvagamyatvābhyāṃ dvaividhyaṃ vācyotprekṣāyāmeva । pratīyamānotprekṣāyāmivādyanupādāne nimittasya cāprayoge utprekṣāyā niravalambanatvāt । tathā jātyādīnāṃ svarūpeṇa heturūpeṇa phalarūpeṇa cādhyavasāyaviṣayatve bahuvidhatvam । vācyotprekṣāyāmapi hetuphalayorutprekṣāviṣayatve nimittasyopādānameva । tathā hiyathā sādhye anupātte sādhanatvena nirdeśo nānvayaṃ puṣṇāti, tathā sādhane anupātte sādhyatvena nirdeśo api । tayoranyonyāpekṣitvāt । hetūtprekṣāyāṃ phalaṃ nimittam । tasyānupādāne kaṃ prati phalatvena saṃghaṭate । tathāhi
pratāparudranṛpaterapāre kīrttisāgare । magnā durīśaduṣkīrttisaṅgādiva jagantrayī ।। atrotprekṣānimittasya majjanasyānupādāne saṅgāditi hetūtprekṣā na śobhāmāvahati । yathā vā jayaśrīvāsapadmasya vikāsāyeva bhānumān ।
pratibimbamiṣāt khaḍgaṃ praviśatyandhrabhūbhujaḥ ।। atrotprekṣānimittasya bhānumatpraveśasyānupādāne jayaśrīvāsakamalavikāsāyeveti phalotprekṣaṇamasamīcīnam । ataḥ svarūpotprekṣāyāmeva nimittasyopādānānupādānābhyāṃ dvaividhyam । ataścetthaṃ vācyotprekṣāyā bhedagaṇanā । upāttaguṇanimittajātibhāvasvarūpotprekṣā । upāttaguṇanimittajātyabhāvasvarūpotprekṣā ।
upāttakriyānimittijātibhāvasvarūpotprekṣā । upāttakriyānimittajātyabhāvasvarūpotprekṣā । anupāttanimittijātibhāvasvarūpotprekṣā । anupāttanimittijātyabhāvasvarūpotprekṣā ।
upāttaguṇanimittajātibhāvahetūtprekṣā । upāttaguṇanimittajātyabhāvahetūtprekṣā । upāttakriyānimittajātibhāvahetūtprekṣā । upāttakriyānimittajātyabhāvahetūtprekṣā ।
upāttaguṇanimittajātibhāvaphalotprekṣā । upāttaguṇanimittajātyabhāvaphalotprekṣā । upāttakriyānimittajātyabhāvaphalotprekṣā । evaṃ caturdaśabhedā jātyutprekṣā ।
anenaiva krameṇa guṇakriyādravyotprekṣāpi parigaṇanīyā । evaṃ ca vācyotprekṣāyāḥ ṣaṭpañcāśad bhedāḥ । pratīyamānotprekṣāyastvaṣṭācatvāriṃśad bhedāḥ । atra svarūpotprekṣāyāmapi nimittopādānaniyamāt nimittasya gamyatve guṇarūpatvena kriyārūpatvena ca cārutvaviśeṣābhāvādeka eva bhedo gaṇyate ।
cābhyupagatam । prācāmalaṅkāraprabandheṣu ṣaṇṇavatibhedotprekṣeti gaṇanāmātram । cārutvātiśayastu ṣaṭpañcāśat eva bhedānām । tatra yathāsaṃbhavamudāharaṇāni ।
prācāṃ bhūmibhujāṃ yaśaḥ pidadhatī koṭīndutulyadyutiḥ । trailokyāṭṭahasaprabheva kakubhāṃ prānteṣu vidyotate ।। atra prabhāśabdo jātivacanaḥ । trailokyāṭṭahasaprabhāyāḥ kaviprauḍhoktisiddhatvānnopamāśaṅkāvakāśaḥ । rājyābhiṣekasalilaiḥ sarasīkṛtāyāḥ ।
kṣoṇyāḥ pramodapulakāṅkuramañjarīva ।। atra pulakāṅkuramañjarīvetyutprekṣāyāṃ sarasīkaraṇaṃ kriyārūpaṃ nimittam । pratāparudrasya nakhendukāntiḥ praṇāmabhājāṃ padayornṛpāṇām । lalāṭalagnā vidhinirmitāyā varṇāvalervācanadīpikeva ।।
atra dīpikeveti jātivacanājjātirutprekṣyate । pratāparudrasya guṇāmṛtormidhautā virājantyamalīkṛtāṅgāḥ । prakṣālitātyuddhatabhūmipālāḥ khaḍgāmbubhiḥ svacchatarā bhavanti ।। jayaprasthānodyatkarituragasaṃmardajanitam ।
pratāpākhyān anyān diśi diśi vidhatte dinakarān ।। atrāsūryāmiti jātyabhāvaḥ । jātihetūtprekṣā yathā udārarītyā bhujayā pratāparudrasya viśvaikadurandharasya । viśvaṃbharā komalaśayyayeva vismāritā gotramahīdhravāsam ।।
atra śayyeveti jātihetutvam । jātyabhāvahetūtprekṣā yathā bhūmerakalpavṛkṣatvāditi dhātā vicintayan । sṛṣṭavān kākatīśānaṃ nirvyājatyāgavaibhavam ।। atrākalpavṛkṣatvāditi jātyabhāvasya hetutvam ।
nūnaṃ viśvaṃbharādhārastambhībhavitumāyatau । vīrarudranarendrasya bhujāvājānulambinau ।। atra stambhībhavitumiti jāteḥ phalatvam । paśūnavadhyānālokya śatravaḥ kākatīśituḥ ।
prāyeṇāmānuṣatvāya tṛṇavṛttiṃ samāśritāḥ ।। atrāmānuṣatvāyeti jātyabhāvasya phalatvam । śvāsormibhiḥ sapadi marmaritāntarālāḥ । pratyuttarāṇi dadatīva marau vanāntāḥ ।।
vimukhe sati kākatikṣitīndre vanasīmāpi kaṭhorakaṇṭakāgrā । cikureṣu vikarṣati pratīśān adadāneva nijāntarapraveśam ।। atrādadāneti kriyāsvarūpābhāvaḥ । kriyāhetūtprekṣā yathā rājñāṃ garvāṅkurodbhedāḥ parimlānā dine dine ।
kākatīndrapratāpārkatīvroṣmābhibhavādiva ।। atrabhibhavādiveti kriyāhetutvam । (kriyāhetvabhāvotprekṣā yathā kapolaphalakāvasyāḥ kathaṃ bhūtvā tathāvidhau । apaśyantāvivānyonyamīdṛśīṃ kṣāmatāṃ gatau ।।
dambholisaṃrambhamahājigopaḥ prasthānabherīninado andhrabhartuḥ । līnānivānveṣṭumarātivargān vigāhate śailaguhāntarāṇi ।। sīmādrikuñjeṣu vihārabhājaḥ siddhāṅganā kalpitacandrikārdhān । śrīvīrarudrasya yaśovilāsān gāyantyasaṃspraṣṭumivāndhakāram ।।
atrāsaṃspraṣṭumiveti kriyābhāvasya phalatvam । cakāsti kākatīndrasya kṛpālokanavibhramaḥ । prakṛtiṣvapi sarvāsu prasāda iva mūrtimān ।। pratāparudrasya mahābhiṣekapayaḥ kaṇaiḥ śītalitākhilāṅgā ।
praśāntabhārārtaphaṇīndragāḍhaśvāsāniloṣmeva vibhāti pṛthvī ।। atra praśāntoṣmeti guṇābhāvaḥ । guṇahetūtprekṣā yathā jayaśriyāmāśrayatāmupetaḥ śrīvīrarudrasya raṇe kṛpāṇaḥ । jayaśriyaṃ vairimahīpatīnāṃ samutsuko hartumasūyayeva ।।
atrāsūyayeveti guṇasya hetutvam । guṇābhāvahetūtprekṣā yathā jātā vayaṃ saṃprati vīrarudranarendragambhīrimagulphadanghāḥ । ityapramodādiva jīvaneṣu mālinyamambhonidhayo bhajanti ।। atrāpramodādiveti guṇābhāvasya hetutvam । guṇaphalotprekṣā yathā
āśiṣāṃ viṣadhūmrāṇāṃ nairmalyārthamivotsukāḥ । bhujaṅgyaḥ kākatīndrasya guṇān gātuṃ sudhāmucaḥ ।। atra nairmalyārthamiti guṇasya phalatvam । guṇābhāvaphalotprekṣā yathā araṇyavāsārjitabāndhavāsu mṛgīṣvavairārthamivāśaraṇyāḥ ।
triliṅgadeśeśvaravairināryaḥ parāṅmukhā locanavibhrameṣu ।। atrāvairārthamiti guṇābhāvasya phalatvam । dravyasvarūpotprekṣā yathā na nityamasmin paripūrṇateti tyaktvā nabhaḥ kṣoṇitalāvatīrṇaḥ । ānandayanninduriva svadhāmnā vibhāti loke navakākatīndraḥ ।।
ananyasādhāraṇadānaśauṇḍe sadyaḥ kṛtārthībhavadarthisārthe । śrīkākatīndre bhuvi rājamāne dyauḥ pārijātena vinākṛteva ।। atra divaḥ pārijātābhāva utprekṣyate । dravyahetūtprekṣā yathā pratāparudradevena kṣmābhṛtpakṣavijṛmbhitam ।
samunmūlitamāmūlādapareṇeva vajriṇā ।। kākatīyapratāpoṣmavilīnāṅgena meruṇā । asuvarṇācaleneva viriñcirvyākulīkṛtaḥ ।। atrāsuvarṇācaleneti hetvabhāvaḥ । dravyaphalotprekṣā yathā
dugghārṇavaśatāyeva kailāsācalakoṭaye । nūnaṃ pratāparudreṇa yaśo dikṣu prasāritam ।। atra dugghārṇavaśatāyeti dravyasya phalatvam । vīrarudranarendrasya jayaprasthānasaṃbhavam ।
rajaḥ pihitadiggolaṃ nirākāśamiva sthitam ।। atra nirākāśamityākāśābhāvāya ityarthaḥ । evaṃ bhedāntaraṃ yathāsaṃbhavamudāhāryam । ityaupamyagarbhālaṃkāravivecanam । atiśayoktyalaṅkāraḥ ।
viṣayasyānupādānādviṣayyupanibadhyate । yatra sātiśayoktiḥ syāt kaviprauḍhoktijīvitā ।। yatra kaviprauḍhoktyā viṣayatirodhānena viṣayī nibadhyate sātiśayoktiḥ । tasyāścāturvidhyambhede abhedaḥ, abhede bhedaḥ, saṃbandhe asaṃbandhaḥ, asaṃbandhe saṃbandhaśceti । kāryakāraṇayoḥ paurvāparyaviparyayarūpā tvanadhyavasāyamūlatvād vyatiriktaiva । kiṃ tu prauḍhoktimūlatvādatiśayoktiriti kathyate । tatra bhede abhedo yathā sthāne kalpatarurjātaḥ kākatīyakulodadheḥ ।
lakṣmīpatirasau citraṃ martyalokamahotsavaḥ ।। atra pratāparudrakalpavṛkṣayorabhedādhyavasāyaḥ । abhede bhedo yathā kāpyanyā saraṇiḥ pratāpayaśasoranyaiva bāhvoḥ prathā । sāmagrī caturānanena kiyatī kīdṛkkramā kalpitā ।।
atraunnatyādervāstavābhede api bhedaḥ kalpitaḥ । tataḥ svataḥ siddhakaviprauḍhoktisiddhayoraunnatyayorbhede api abhedādhyavasāyaḥ । viyaddhenuḥ, sarvaṃ jagadapi tathā doṣavidhuram । spṛśeddevaṃ rudraṃ sakalaguṇasāmrājyanilayam ।। atra vidhātṛsṛṣṭisaṃbandhe apyasaṃbandha uktaḥ । atītabrahmasṛṣṭineśvareṇātrābhedādhyavasāyaḥ । asaṃbandhe saṃbandho yathā
svāmin ! satyamadhikriyādya phalitā yadvīrarudraḥ kṛtaḥ । śaṃbhuḥ kṣmāmavatīrṇavāniti kathā jātā haribrahmaṇoḥ ।। atra haribrahmaṇorevaṃvidhagoṣṭyasaṃbandhe api saṃbandha uktaḥ । śaṃbhunā saha kākatīndrasyābhedādhyavasāyaḥ । kāryakāraṇayoḥ paurvāparyaviparyayarūpātiśayoktiryathā mātaḥ ! kathaṃ kākatināthadṛṣṭeragresarāḥ kāmaśarāḥ patanti ।
tadrūpalāvaṇyajitaḥ smaro api nūnaṃ gataḥ kiṃkaratāmamuṣya ।। atra kāryabhūtasya smaraśarapātasya kāraṇabhūtāt priyadṛṣṭipātāt pūrvakālatvamuktam । sahoktyalaṅkāraḥ । sahoktirnirūpyate ।
sahārthenānvayo yatra bhavedatiśayoktitaḥ । kalpitaupamyaparyantā sā sahoktiritīṣyate ।। saṃbandhe upamānopameyabhāvaḥ kalpyate tatra sahoktiḥ । prākaraṇikāprākaraṇikaviṣayatvādupamānopameyabhāvasya sahārthasaṃbandhena dvayorapi prakṛtatvānna tadātmatā । andhrakṣamābhṛtsubhaṭāsidhārā raṇeṣu nīlotpalapatrabhāsaḥ ।
patanti kaṇṭheṣvaribhūpatīnāṃ sākaṃ surastrījanamuktamālyaiḥ ।। atra kṛpāṇapatanottarakālabhāvino divyamālyapatanasya sahakālatvamuktamiti paurvāparyaviparyayaḥ । bhede abhedarūpātiśayoktiḥ śleṣagarbhābhedādhyavasāyarūpā cārutvātiśayahetuḥ । tanmūlā yathā dine dine rudranarādhipasya pratāpalakṣmīrudayaṃ prayāti । prakāśitāśeṣadigantarālā vivasvatā sārdhamanindyabhāsā ।।
atrodayaṃ prayātīti śleṣeṇodayaparvatābhyudayayorabhedādhyavasāyaḥ । vinoktyalaṅkāraḥ । atha sahoktipratipakṣarūpā vinoktirnirūpyate । vinā saṃbandhi yatkiṃcidyatrānyasya parābhavet ।
aramyatā ramyatā vā sā vinoktiriti smṛtā ।। yatra kasyacidasaṃnidhānādvastu ramyamaramyaṃ vā bhavet sā vinoktiḥ । sā dvividhāaramyatā, ramyatā ceti । aramyatā yathā pratāparudradevasya guṇavarṇanayā vinā । kīdṛśī kāvyaracanā saṃśṛṇudhvaṃ kavīśvarāḥ ।।
atra pratāparudraguṇavarṇanena vinā kāvyaśriyo aśobhanatvamuktam । anena kāvyaśobhāmicchadbhiḥ kavibhiḥ pratāparudraguṇā varṇayitavyā iti vidhireva prakāśyate । ramyatā yathā vapuṣmatyānande vimalavibhave rudranṛpatau । prakāśaḥ syādinduryadi divi bhavet so api subhagaḥ ।। atra pratāparudre candramasaḥ kalaṅkena vinā śobhanatvamuktam । sakalaguṇaśālinaḥ pratipakṣasya purastāt tādṛśaguṇavattayaiva ramyatā, nānyatheti ।
samāsoktyalaṅkāraḥ । taulyena yatra prastutavartinām । aprastutasya gamyatvaṃ sā samāsoktiriṣyate ।। yatra prakṛtaviśeṣaṇasāmyādaprastutaṃ gamyate sā samāsoktiḥ । tat trividhamśliṣṭaviśeṣaṇasāmyaṃ, sādhāraṇam, aupamyagarbhaṃ ceti ।
rāgādandhrapateḥ kṛpāṇalatikā gṛhṇāti kaṇṭheṣvarīn । śūnyāntaḥ karaṇā bhajanti khalu te bhāvasthitiṃ kāmapi ।। atra viślathamekhalā pulakitāmiti śliṣṭaviśeṣaṇamahimnā kṛpāṇalatikāyā nāyikātvapratītiḥ । anuraktabhāvavivaśā ityādiviśeṣaṇadvārā ripūṇāṃ nāyakatvapratītiḥ । sādhāraṇaviśeṣaṇena yathā svedaṃ nirbharagātravepathu milanmūrcchaṃ galadbāṣpakam ।
bhūpāḥ śailaguhāsu yānti vijanaṃ bhītyā samāliṅgitāḥ ।। atra śṛṅgārabhayānakasādhāraṇaviśeṣabalād bhītyā samāliṅgitā iti nṛpāṇāṃ nāyakatvapratītiḥ । aupamyagarbhaviśeṣaṇena yathā bhṛtātmā guṇaratnaughaiḥ pūrṇaḥ saujanyavāriṇā । pratāparudranṛpatirdhatte viśvaṃbharāśriyam ।।
atra samāsoktau sarvatra vyavahārasamāropa eva jīvitam । laukike vastuni laukikavyavahārasamāropaḥ, śāstrīyavastuvyavahārasamāropaśceti dvividhaḥ; tathā śāstrīyavastuni śāstrīyavastuvyavahārasamāropaḥ, laukikavastuvyavahārasamāropaśceti । yathākramamudāharaṇāni । saptāṅgasphuraduddāmadānalakṣmīvirājitaḥ । pratāparudro bhadrātmā tanute sārvabhaumatām ।। atra laukike prakṛtavastuni laukikasya sārvabhaumanāmadheyasya diggajasya vyavahārapratītiḥ । tathā
gurupramāṇena nijena sadyastiraskṛtodyatpratipakṣahetau । pratāparudrasya samityudagre khaḍge mahatkhaṇḍanapaṇḍitatvam ।। atra laukike khaḍge tarkaśāstraprasiddhavastuvyavahārasamāropaḥ । śrutigrāhyaṃ tattvaṃ kimapi kalayantī pratipadam ।
budhaśreṇī yasyāṃ nipuṇamadhikartuṃ prabhavati ।। atrālaṃkāraśāstrīye vastuni tantraśāstraprasiddhavalastuvyavahārasamāropaḥ । lasadvarṇā saguṇā rasanirbharā । bhāvānubandhinī bhāti bhāratī kākatīśvare ।।
atrālaṃkāraśāstrīye vastuni bhāratyākhye laukikanāyikāvyavahārasamāropaḥ । samāsoktau viśeṣaṇaviśeṣyayordvayorupādānābhāvācchleṣādviśeṣaḥ । vakroktyalaṅkāraḥ । anyathoktasya vākyasya kākvā śleṣeṇa vā bhavet । anyathā yojanaṃ yatra sā vakroktirnigadyate ।।
yatra kayācidvivakṣayā prayuktasya vākyasya anyathā vivakṣayā yojanā kriyate sā vakroktiḥ । uktivakratve kathaṃcit saṃbhavatyapyevaṃvidhalakṣaṇābhāvāt sarvālaṃkārebhyo bhidyate । kākvā yathā bahuvaḷḷaho khu rāā sahi tassa siriṃmi ṇibhbharāsattī । ṇūṇā sirie vi tumaṃ appāṇaṃ kiṃ ṇu ḷahuvasi ।। (।bahuvallabhaḥ khalu rājā sakhi tasya śriyāṃ nirbharāsaktiḥ ।
nyūnā śriyo api tvamātmānaṃ kiṃ nu laghayasi ।।) atra tvamapi śriyo nyūnaguṇā na bhavati । atastvayyapi nṛpatirāsakta eva, kimityātmānaṃ laghūkaroṣīti kākvā pratīyate । śleṣeṇa yathā kṣoṇībhṛttilakaḥ; sumerurayi kiṃ ? no rudradevo vibhuḥ ।
tyālyāṃ khalvapahāsavāci virahaṃ kiṃcidvadhūrvyasmarat ।। atha svabhāvoktiḥ । svabhāvoktirasau cāru yathāvadvastuvarṇanam ।। yatra cārutayā vastuno yathāvadvarṇanaṃ nibadhyate sā svabhāvoktiḥ ।
madaścyutā nartitakarṇatālamuddhūtamūrdhnā tripadasthitena । lolāgrahastena gajena jāto nityotsavaḥ kākativīrarudraḥ ।। vyājoktyalaṅkāraḥ । athoktisāmyād vyājoktirucyate ।
vyājoktiḥ sā samudbhūtaṃ vastu yatra nigūhyate ।। yatra prakāśaṃ vastu sāmyagarbhatvena nigūhanārhatvāt kenacit vyājena pracchādyate sā vyājoktiḥ । yathā sarvāṅgīṇe nṛpatitilakaḥ kākatīyānvayenduḥ । kartavyaḥ syāditi mṛdu hasan vīkṣate mantrivṛddhān ।।
atra kṣoṇīpāṇigrahaṇajanitaṃ romaharṣaṇaṃ dhīrodāttatayā pratāparudradevena mahābhiṣekasalilaśaityavyājena pracchādayatā mantriṇo vīkṣyante । mīlanālaṅkāraḥ । vyājoktyuttaraṃ kiṃcitsāmyānmīlanamucyate । mīlanaṃ vastunā yatra vastvantaranigūhanam ।।
yatra vastunā vastvantaraṃ pracchāditaṃ bhavati sa mīlanālaṃkāraḥ । sa dvividhaḥsahajenāgantukatirodhānam, āgantukena sahajatirodhānaṃ ceti । yathākramamudāharaṇe yuddhaprāṅgaṇavarjiteṣu patiṣu kvāpi pralīnātmasu । saṃkrānto api na lakṣyate pathi mahānūṣmā ciraṃ māravaḥ ।। atra sahajena ripukāminīgatena smarānaloṣmaṇā mārgavaśādāgantuko marūṣmā tirodhīyate । tathā
pratāparudrasya bhujaprabhāvādantarbhayād bhūmibhujāmajasram । svedāśrukampādyudaye apyanaṅgagoṣṭhyāṃ striyaḥ premṇi na viśvasanti ।। atra bhayajanitena kampādinā'gantukena sahajasya premajanitasya kampādestirodhānam । sāmānyālaṅkāraḥ ।
sāmānyaṃ guṇasāmyena yatra vastvantaraikatā ।। yatra evasya vastuno guṇasāmyena vatsvantaraikātmyaṃ bhavati, sa sāmānyālaṃkāraḥ । yathā kailāsadugdhārṇavayānahaṃseṣvalakṣiteṣvandhranarendrakīrttau । trayaḥ pumāṃsaḥ prathame smayante svasevakān saṃbhramato vilokya ।।
atra pratāparudrakīrttyāṃ jagatsu vijṛmbhitāyāṃ kailāsaprabhṛtīnāṃ vimalavastūnāṃ tadaikātmyam । tadguṇālaṅkāraḥ । itaraguṇasaṃnidhānātiśayasāmyāt tadguṇa ucyate । tadguṇaḥ svaguṇatyāgādanyotkṛṣṭaguṇāhṛtiḥ ।।
svaguṇaṃ vihāya saṃnihitavastunaḥ sakāśādutkṛṣṭaguṇaḥ svīkriyate sa tadguṇālaṅkāraḥ । yathā pratāparudradevāṅghrinakhajyotsnāvijṛmbhitaiḥ । namannṛpatimāṇikyamaulayaḥ śucayaḥ kṛtāḥ ।। atra praṇamatāṃ bhūpatīnāṃ padmarāgamukuṭāḥ svāṃ śoṇaprabhāṃ muktvā kākativīrarudrapadanakhajyotsnāgataṃ dhavalimānamudvahanti sma ।
atadguṇālaṅkāraḥ । tatprātipakṣyādatadguṇo nirūpyate । sati hetāvanyaguṇāsvīkāraḥ syādatadguṇaḥ ।। yatra saṃnidhānarūpe hetau satyapyanyaguṇasvīkāro nāsti asāvatadguṇālaṃkāraḥ । yathā
daityāriṃ paritastadaṅgavilasannīladyutidyotite । puṣṇan rudranarendrakīrttivibhavaḥ svāmeva śubhrāṃ chavim ।। atra hariharaviriñcīnāṃ samīpavartiṣu jagatsu tattannānāprabhāsamagreṣvapi nirantaraṃ viharamāṇasya pratāparudrayaśaso niraṅkuśaḥ svakīya eva dhavalim vijṛmbhate । virodhālaṅkāraḥ ।
atadguṇe kiṃcitprakrāntatvād virodhasya virodhālaṃkāro nirūpyate । ābhāsatve virodhasya virodhālaṃkṛtirmatā ।। yatra prathamamābhāsatayā pratīto virodhaḥ paryavasāne parihriyate sa virodhālaṃkāraḥ । tatra jāterjātyādinā saha virodhe catvāro bhedāḥ । kriyāyāḥ kriyāguṇadravyaiḥ saha virodhe trayo bhedāḥ । guṇasya guṇadravyābhyāṃ virodhe dvau bhedau । dravyasya dravyeṇa saha virodhe eko bhedaḥ । evaṃ daśa virodhe bhedāḥ । jāterjātyā kriyayā ca virodho yathā padmākaro api vilasati nitarāmajaḍāśayo ayamurvīśaḥ ।
vimalataravāridhārāpyāsīdvairikṣitīśatāpakarī ।। atra pūrvārdhe jātyorvirodhaḥ, kamalākaro apyajaḍāśaya iti virodhāt । uttarārdhe jātikriyayorvirodhaḥ, vimalataravāridhārāyāḥ saṃtāpakaraṇavirodhāt । atra śleṣamūlo virodhaḥ । amadaḥ sārvabhaumo api bhāsvānapi kalānidhiḥ । vīrarudranarendro ayamadbhutānāṃ vihārabhūḥ ।।
atra sārvabhaumo apyamada iti jātiguṇayorvirodhaḥ । bhāsvānapi kalānidhiriti jātidravyayorvirodhaḥ । kalānidherekatvāt dravyatvam । atrāpi śleṣamūlatā । kriyāyāḥ kriyayā virodho yathā dharmadviṣāmarthamuṣāṃ ca bhaṅgamutpādayan kākativīrarudraḥ । trivargasādhāraṇagocaro api karoti kāmadviṣi bhāvamārdram ।। atra trivargasādhāraṇavṛtterdharmārthavirodhiṣu bhaṅgakaraṇaṃ kāmārau snehakaraṇaṃ ca viruddham । kriyāyā guṇadravyābhyāṃ virodho yathā
eṣa jiṣṇuvihāro api gotravātsalyalālasaḥ । karoti kamalollāsaṃ rājāpyandhranareśvaraḥ ।। atra jiṣṇuvihārasya gotravātsalyamiti kriyāguṇayorvirodhaḥ । kamalollāsaṃ kurvannapi rājeti kriyādravyayorvirodhaḥ । atrāpi śleṣamūlataiva । guṇasya guṇena virodho yathā rajjaṃto bhuvaṇamiaṃ rāetti jae salāhaṇijjo si ।
ruddaṇariṃda ! kahaṃ sā rattā vi a paṃḍurā jāā ।। (rañjayan bhuvanamidaṃ rājeti yathā ślāghanīyo asi । rudranarendra ! kathaṃ sā raktāpi ca puṇḍurā jātā ।।) atra raktatvapāṇḍuratvayorvihodhaḥ । guṇasya dravyeṇa virodho yathā
jvalatpratāparaudro api kākatīyanareśvaraḥ । bhūtvā jaivātṛko bhāti śaśvadviśvapriyaṃkaraḥ ।। atra pratāparaudro api jaivātṛka iti guṇadravyayorvirodhaḥ । vibhāti kākatīndro ayaṃ rudro api caturānanaḥ ।
tathā ca jiṣṇurityeṣa kathyate puruṣottamaḥ ।। evaṃ daśa bhedā darśitāḥ । ayamaśleṣeṇāpi bhavati । yathā svabhāvaśiśirā dṛṣṭirapi kākatibhūbhujaḥ । sarvāṅgatāpinī jātā pratipakṣamahībhṛtām ।।
atra svabhāvaśiśirāpi tāpinīti virodhaḥ । viśeṣālaṅkāraḥ । atha virodhagarbhālaṃkārā nirūpyante । ādhārarahitādheyamekaṃ cānekagocaram ।
aśakyavastukaraṇaṃ viśeṣālaṃkṛtistridhā ।। yatrādhāramantareṇādheyo nibadhyate sa eko viśeṣaḥ । ekasyānekagocaratve dvitīyo viśeṣaḥ । prakṛtādaśakyavastvantarakaraṇe tṛtīyaḥ । yathākramamudāharaṇāni nalanahuṣadilīpadharmaputraprabhṛtinareśvarasaṃśritā yaśaḥ śrīḥ । anudinamadhunābhyupetya maitrīṃ vilasati kākativīrarudrakīrttyā ।।
atra prācāṃ bhūpatīnāmādhārabhūtānāṃ tirodhāne apyāśritāyāḥ kīrtteravasthānam । yathā ca rapyantarbahirandhrapārthivapatiṃ protkṣiptakaukṣeyakam । śailācchelamaṭanti kampavilasadgāmbhīryaśauryaśriyaḥ ।। atra bhayabhrāntānāṃ śatrunṛpatīnāṃ pratāparudranṛpatireko apyanekatra pratīyate । tathā ca
prasādamadhurakramā lagati yatra dṛṣṭirjane । na kiṃ mimadhitiṣṭhati tribhuvane sa sarvādhikaḥ ।। apra sādhāraṇo janaḥ pratāparudradṛṣṭiprasādapātrīkṛtaḥ kiṃ kiṃ na labhata ityaśakyavastvantarakaraṇam । adhikālaṅkāraḥ ।
ādhārādheyavaicitryādadhikālaṃkāro nirūpyate । ādhārādheyayorānurūpyābhāvo adhiko mataḥ ।। yatrāśrayāśrayiṇorānurūpyaṃ nāsti so adhikālaṃkāraḥ । sa dvividhaḥ, āśrayasyālpatvamahattvābhyām । saṃkocādekarāśībhavadatanurucau kākatīndrasya kīrttau ।
kṣīrambhorāśimukhyaiḥ prakaṭitamadhunā taddhanībhāvarūpam ।। atrāśrayasya rodaḥ kuharasyālpatvamāśritasya pratāparudrayaśaso vaipulyam । dvitīyo yathā bhūpāstādṛśasainyavaibhavasamākrāntākhilāśāntarāḥ । niḥ sīme balavāridhau vidadhate pūrtiṃ na koṇe apyaho ।।
atrāśrayasya pratāparudrasainyāmbudhervaipulyam । āśritānāmaṅgavaṅgakaliṅgaprabhṛtirājakānīkinīnāmalpatvam । atha vibhāvanā viśeṣoktiśca । kāraṇena vinā kāryasyotpattiḥ syādvibhāvanā । tatsāmagrayāmanutpattirviśeṣoktirnigadyate ।।
yatra prasiddhakāraṇaparityāgena kāryasyotpattirnigadyate sā vibhāvanā । yatra sākalye satyapi kāryasyānutpattiḥ sā viśeṣoktiḥ । pratāparudreṇa parājitānāṃ pratyarthināṃ vindhyaguhāgatānām । tamāṃsyarātrīṇi samudbhavanti tejāṃsi dhasreṣvapi nodbhavanti ।। prādurbhāvasya prasiddhakāraṇaṃ rātriḥ । tayā vināpi tasyotpattirnibaddhā । aprasiddhaṃ kāraṇaṃ śokādyastyeva । tathā ahassu ravikiraṇeṣu satsvapi tejaso anutpattiriti atra niṣpratāpatvādi nimittamastyeva ।
asaṃgatyalaṅkāraḥ । kāryakāraṇavirodhaprastāvād asaṃgatirucyate । kāryakāraṇayorbhinnadeśatve satyasaṃgatiḥ ।। yatraikadeśavartinorapi kāryakāraṇayorbhinnadeśasthitirnibadhyate asāvasaṃgatyalaṃkāraḥ । yathā
bibhratyurvīdhurāṃ gurvī vīrarudranareśvare । bhavantyatitarāṃ śaśvannamrāḥ sāmantamaulayaḥ ।। atra rājñi bhūbhāraḥ śatruṣu namanamiti । vicitrālaṅkāraḥ ।
virodhaprastāvādvicitraṃ nirūpyate । vicitraṃ svaviruddhasya phalaprāptyarthamudyamaḥ ।। yatra svaviruddhaphalaprāptyarthamudyogaḥ kriyate sa vicitrālaṃkāraḥ । pratāparudranṛpateragre dūrānnareśvarāḥ ।
avarohanti hastibhyastānāroḍhumanargalam ।। atrāroḍhumavarohantīti viparītaphalaprāptyarthaṃ prayatnaḥ । anyonyālaṃkāraḥ । athānyonyaṃ nirūpyate ।
asyāpi virodhamūlatā । tadanyonyaṃ mitho yatrotpādyotpādakatā bhavet ।। yatra parasparaṃ kriyādvārakamutpādyotpādakatvaṃ tadanyonyālaṃkāraḥ । ārohatā rudranareśvareṇa virājate kākatirājapīṭham ।
āruhya tenojjvalaratnabhājā rājāpi lakṣmīmadhikāṃ bibharti ।। atra pratāparudrabhadrāsanayoranyonyālaṃkāryatvam । viṣamālaṃkāraḥ । atha virodhamūlo viṣamālaṃkāraḥ kathyate ।
viruddhakāryasyotpattiryatrānarthasya vā bhavet । virūpaghaṭanā cāsau viṣamālaṃkṛtistridhā ।। yatra kāraṇādviruddhakāryasyotpattistadekaṃ viṣamam । akāryabhūtasyānarthasyotpattirdvitīyam । virūpayorvastunoḥ saṃghaṭane tṛtīyam । tatra prathamaṃ yathā udbhūtāṃ śaradindukāntidhavalāṃ kīrttiśriyaṃ paśyatām ।
śrutvā saṃprati vismayādviramati prāptānubhāvaṃ manaḥ ।। atra nīlavarṇāt khaḍgādindughavalasya yaśasaḥ samutpattiḥ । āstāṃ jayāśā ripubhūpatīnāṃ saṃgrāmasīmāmamupāgatānām । pratāparudrasya vilokanena bhraśyanti jīvaiḥ samamāyudhāni ।।
atra samarodyogaphalasya na kevalaṃ jayasyānutpattiryāvajjīvitabhraṃśarūpānarthotpattirapi । tṛtīyaṃ yathā kva ceyaṃ kāntārasthitiraśivavṛttyekanilayā । pratāpaṃ ślāghante śabarapuravīrāḥ pratidiśam ।। atra mahānagaranivāsayogyānāṃ rājñāmaśivānāṃ vanapradeśānāṃ virūpāṇāṃ saṃghaṭanam ।
evaṃ virodhagarbhālaṅkārā nirṇītāḥ । samālaṅkāraḥ । adhunā viṣamavaidharmyāt samālaṃkāro nirūpyate । sā samālaṃkṛtiryoge vastunoranurūpayoḥ ।।
yatrānyonyānurūpapadārthasaṃghaṭanā kriyate sa samālaṅkāraḥ । yathā vijjāo sakalāo lacchīe samaṃ paāvaruddaṃmi । saṃghaṭiūṇa susarisaṃ hoi kaaccho saaṃ bahmā ।। (vidyāḥ sakalā lakṣmyā samaṃ pratāparudre ।
saṃghaṭayya susadṛśaṃ bhavati kṛtārthaḥ svayaṃ brahmā ।।) atra pratāparudre sakalavidyānāṃ lakṣmyāśca yogaḥ । tulyayogitālaṅkāraḥ । atha gamyamānopamyālaṃkāravargaprastāvaḥ ।
prastutānāṃ tathānyeṣāṃ kevalaṃ tulyadharmataḥ । aupamyaṃ gamyate yatra sā matā tulyayogitā ।। yatra kevalaprastutānāṃ kevalāprastutānāṃ vā samānadharmasaṃbandhādaupamyaṃ gamyate sā tulyayogitā । prastutānāṃ yathā bhadrāsanādhyāsini rudradeve tatkīrttayastaddviṣadaṅganāśca ।
anārataṃ bhrāntiviśeṣabhājaḥ pratikṣaṇaṃ pāṇḍuratāṃ bhajante ।। atra kīrttīnāṃ dviṣadaṅganānāṃ ca prākaraṇikatvam । pāṇḍuratāṃ bhajanta iti samānadharmaḥ । aprākaraṇikānāṃ yathā kūrmendrapannagādhīśaharitkarikulādrayaḥ । mitho niḥ sāratāṃ prāptāḥ kākatīndre mahībhṛti ।।
atra kūrmendraprabhṛtīnāmaprākaraṇikatvam । niḥ sāratāṃ prāptā iti samānadharmaḥ । atra gamyamānaupamyaṃ na vāstavam; kiṃ tu vaivakṣikam । dīpakālaṅkāraḥ । prasutāprastutānāṃ tu sāmastye tulyadharmataḥ । aupamyaṃ gamyate yatra dīpakaṃ tannigadyate ।।
yatra prastutāprastutānāṃ samastānāmeva samānadharmasaṃbandhenaupamyaṃ gamyate taddīpakam । tasya dharmasyādimadhyāntagatatvena traividhyam । ādidīpakaṃ yathā bhāi ṇaleṇa kiajuaṃ rahuuladīveṇa soriṇā tetā । dāvāro tavajaṇiṇā kalījuaṃ vīruddeṇa ।। (bhāti nalena kṛtayugaṃ raghukuladīpena śauriṇā tretā ।
dvāparastapojaninā kaliyugaṃ vīrarudreṇa ।।) atra yathā nalarāmadharmaputraiḥ kṛtatretādvāparāḥ śobhante, tathā vīrarudreṇa kaliyugaṃ śobhata ityaupamyaṃ gamyate । madhyadīpakaṃ yathā bhāīrahie jalaṇihī rāaī joṇhāe puṇṇimācaṃdo । suttīe kamalahavo kittīe paāvaruddo vi ।।
(bhāgīrathyā jalanidhī rājate jyotsnayā pūrṇimācandraḥ ।। śrutyā kamalabhavaḥ kīrttyā pratāparudro api ।।) atra bhāgīrathyādibhiḥ samudrādayo yathā rājante tathā kīrttyā pratāparudro rājata ityaupamyaṃ gamyate । antadīpakaṃ yathā asuraloaṃ suraṇāho ṇaraloaṃ vīraruddaṇaraṇāho ।
phaṇiloaṃ phaṇiṇāho rakkhai ṇirupaddavojjeaṃ ।। (asuralokaṃ suranātho naralokaṃ vīrarudranaranāthaḥ ।। phaṇilokaṃ phaṇinātho rakṣati nirupadravodvegam ।।) atra yathā suralokaphaṇilokau suranāthaphaṇināthābhyāṃ rakṣitau, tathā vīrarudreṇa naraloko rakṣita ityaupamyaṃ gamyate ।
atha padārthagatālaṃkāradvayānantaraṃ vākyārthagatamalaṃkāradvayaṃ nirūpyate । pratīvastūpamālaṅkāraḥ । yatra sāmānyanirdeśaḥ pṛthagvākyadvaye yadi । gamyaupamyāśritā sā syāt prativastūpamā matā ।।
yatra vastuprativastubhāvena sāmānyaṃ vākyadvaye nirdiśyate tena gamyaupamyā prativastūpamā । sā sādharmyavaidharmyābhyāṃ dvividhā । manthānācala evaikaḥ kṣamaḥ sindhuviloḍane । pratāparudra evaikaḥ śaktaḥ śatruviloḍane ।। atra yathā samudraviloḍane manthānācalaḥ kṣamastathā śatruviloḍane pratāparudraḥ śakta ityaupamyaṃ gamyate । dvitīyā yathā
pratāparudra evaikaḥ paṭīyān janarañjane । candrādṛte kṣamo nānyaścakoraparitoṣaṇe ।। atra candreṇa yathā cakoraparitoṣaṇaṃ kriyate, tathā vīrarudreṇa janarañjanaṃ kriyata iti vaidharmyeṇaupamyaṃ gamyate । atha dṛṣṭāntaḥ ।
dṛṣṭāntālaṅkāraḥ । yatra vākyadvaye bimbapratibimbatayocyate । sāmānyadharmo vākyajñaiḥ sa dṛṣṭānto nigadyate ।। yatra bimbapratibimbabhāvena sāmānyaṃ vākyadvaye nirdiśyate, sa dṛṣṭāntālaṃkāraḥ । so api sādharmyavaidharmyābhyāṃ dvividhaḥ । ādyo yathā
svarṇādrerdigadhīśavāsanagarīsaṃdigdhakuñjaśriyaḥ । ko apyanyo mahimā jagattrayadhurādhaureyadoḥ śālinaḥ ।। atra pratāparudrasya merośca bimbapratibimbabhāvādaupamyaṃ gamyate । vaidharmyeṇa yathā kākatīndrakṛpādṛṣṭimātrājjāgrati saṃpadaḥ ।
tāvadabjāni nidrānti yāvannodeti bhānumān ।। atra yathā bhāsvadudayamātreṇa padmāni samunmīlanti tathā pratāparudradayāvilokanamātreṇa saṃpadaḥ saṃbhavantīti vaidharmyeṇa bimbapratibimbanam । nidarśanālaṅkāraḥ । atha gamyamānaupamyaprastāvānnidarśanālaṃkāro nirūpyate ।
asaṃbhavaddharmayogādupamānopameyayoḥ । pratibimbakriyā gamyā yatra sā syānnidarśanā ।। yatropamānadharmasyopameyagatatvena nibaddhasyānvayāsaṃbhavāt tatsambandhārthaṃ bimbapratibimbakaraṇamākṣipyate, saikā nidarśanā । tadviparyaye dvitīyā nidarśanā । prathamā yathā stribhuvanamahanīyaḥ kākatīyakṣitīśaḥ ।
mudayaśikharicūḍācumbinastīvrabhānoḥ ।। atra tīvrabhānorabhikhyāyāḥ prakṛte asaṃbhavādabhikhyāsadṛśīmabhikhyāṃ vahatīti bimbapratibimbakaraṇākṣepaḥ । upameyadharmasyopamāne asaṃbhavād yathā vīrarudranarendrasya yaśovaiśadyasaṃpadaḥ । lakṣyante kṣīravārāśilīlādarpaṇamaṇḍale ।।
atra yaśovaiśadyasya dugghārṇavādau asaṃbhavāt sādṛśyopagamena bimbapratibimbanaṃ gamyate । kvacinniṣedhavaśādākṣiptayā prāptyā bimbapratibimbakaraṇākṣepo yathā kākatīndradviṣatkāntā dhāvantyaḥ pratikānanam । padbhyāṃ muñcantyalākṣābhyāṃ sthale raktotpalaśriyam ।। atra muñcantīti niṣedhāt pūrvaṃ raktotpalaśrīprāptirākṣiptā ।
atha vyatirekaḥ । bhedapradhānasādharmyamupamānopameyayoḥ । ādhikyālpatvakathanād vyatirekaḥ sa ucyate ।। yatropamānādupameyasyādhikyena nyūnatvena vā pratipādanena bhedapradhānaṃ sādharmyamupagamyate sa vyatirekālaṃkāraḥ । yathā
dinakṛti kumudairdhṛto na rāgaḥ śaśini parāñci paraṃ saroruhāṇi । kuvalayakamalādṛtaprakāśaḥ prabhavati viśvasuhṛt pratāparudraḥ ।। atra raviśaśinorasaṃbhavena sarvapriyaṃkaratvenopameyabhūtasya pratāparudrasyādhikyaṃ kuvalayakamalādṛtaprakāśa ityuktamiti śleṣasamutthāpito vyatirekaḥ । atha śleṣālaṅkāro nirūpyate ।
prakṛtāprakṛtobhayagatamuktaṃ cecchabdamātrasādharmyam । śleṣo ayaṃ śliṣṭatvaṃ sarvatrādyadvaye nāntye ।। yatra kevalaprakṛtayoḥ kevalāprakṛtayośca śleṣaḥ kathyate; tatra prakāradvaye viśeṣaṇaviśeṣyaśliṣṭatā । prakṛtāprakṛtaviṣaye antyabhede viśeṣaṇamātraśliṣṭatā । viśeṣyayorapi śliṣṭatve śabdaśaktimūladhvaniprasaṅgāt । kevalaprakṛtayoḥ kevalāprakṛtayoścaikaśabdagocaratve tu na dhvaniśaṅkā । atrārthadvayapratipādane aprastutatvena prastutatvena vā vaimagyābhāvādabhidhaiva samarthā । prastutāprastutaviṣaye tu abhidhāyāḥ prastutaikaparatantratvādaprastutārthapratipattirvyañjanavyāpārāyattaiva । tathā coktaṃ kāvyaprakāśe "anekārthasya śabdasya vācakatve niyantrite ।
saṃyogādyairavācyārthadhīkṛd vyāpṛtirañjanam ।।'; iti । tadevaṃ tridhā śleṣaḥ । tatra kevalaprākaraṇikayoryathā rājñaḥ pūjāvidhiṃ dhatte sakalomādhave tithiḥ । nīlakaṇṭhakalāpāṅke sphuradabjamaṇitviṣi ।।
atra pūjāviṣayatayā hariharayoḥ prākaraṇikatvam । aprākaraṇikayoryathā sadṛśaḥ kākatīndro ayaṃ mahākulamahībhṛtām । śirogṛhītasanmārgasphuratkaṭakasaṃpadām ।। atra mahākulānāṃ hariścandraprabhṛtīnāṃ kulaparvatānāṃ copamānatvenāprākaraṇikatvam । prākaraṇikāprākaraṇikayoryathā
mūrtau vilasatsarvamaṅgalaḥ । rājamauliḥ pratāpāṅkarudro rudra iva sthitaḥ ।। atra pratāparudrarudrayoḥ prākaraṇikāprākaraṇikatvam । parikarālaṅkāraḥ ।
viśeṣaṇavaicitryamūlatvāt parikara ucyate । yatrābhiprāyagarbhā syād viśeṣaṇaparamparā । tatrābhiprāyaviduṣāmasau parikaro mataḥ ।। yatra viśeṣaṇāni sābhiprāyāṇi nibadhyante sa parikarālaṃkāraḥ । yathā
tvaṅgattuṅgaturaṅgasainyamahato mānaikavittasya ca । kṣiptasyācaritāni sevaṇapaterjānāti sā gautamī ।। atra rājña ityevamādiviśeṣaṇāni utprāsagarbhāṇi । ākṣepālaṅkāraḥ ।
viśeṣabodhāyoktasya vakṣyamāṇasya vā bhavet । niṣedhābhāsakathanamākṣepaḥ sa udāhṛtaḥ ।। yatra viśeṣapratipattyarthamuktavakṣyamāṇayoḥ prākaraṇikayorniṣedhābhāsaḥ kathyate, sa ākṣepālaṃkāraḥ । uktaviṣaye vastu vā kathanaṃ vā niṣidhyate । vakṣyamāṇaviṣaye kathanameva niṣidhyate । tatrāpi sāmānyarūpeṇa pratijñāya viśeṣarūpeṇa niṣedhaḥ । aṃśoktāvaṃśāntarasya vā niṣedhaḥ । evaṃ caturvidho ayamākṣepaḥ । krameṇaiṣāmudāharaṇāni । narendramaule ! na vayaṃ tava saṃdeśahāriṇaḥ ।
jagatkuṭumbinaḥ kaścinna śatruriti kathyate ।। atra rājasandhivigrahakāriṇāmuktau na vayaṃ saṃdeśahāriṇa iti vastuniṣedhaḥ । sa cānupapadyamānaḥ saṃdhivigrahakālocitakaitavavacanaparihāreṇa tattvavāditve paryavasitaḥ, sarvajagatpālakasya tava śatrubhāvena nālokanīyā rājānaḥ, kiṃ tu bhṛtyarūpeṇa saṃrakṣaṇīyā ityevamādiviśeṣamākṣipati । kathananiṣedho yathā tritayaśaraṇe trāyasvāsmāniti sphuṭamajñatā । tribhuvananamaskārye siddhaṃ pratāpamahīpate ।।
atra vayamaśaraṇā ityevamādyuktikathananiṣedhā bhāsarūpādavaśyaparipālanīyatvādiviśeṣaḥ pratīyate । vakṣyamāṇaviṣaye sāmānyaṃ pratijñāya kathananiṣedho yathā vijñāpayāmaste kiṃcit kākatīyakulodvaha । vijñāpyate kimathavā sarvajñe rakṣake tvayi ।। iti sāmānyaṃ pratijñāya kathananiṣedhābhāsāt sarvathā vayaṃ rakṣaṇīyā iti viśeṣa ākṣipyate । aṃśoktāvaṃśāntarasya niṣedho yathā
pratāparudraḥ svayamiddhatejā daivaṃ ca tadvikramadattahastam । yūyaṃ ca tūlopamasārabhājastad yuktamevaṃ yadi vā kimuktaiḥ ।। atra pratāparudro mahīyān, yūyamalpā ityaṃśoktyā yadi vā kimuktairityaṃśāntaraniṣedhābhāsena sarvathā praṇāmaiḥ prasādanīyo ayam, na tu prātipakṣyamavalambanīyaṃ yuṣmābhiriti śatrustrīvacanabhaṅgyā viśeṣa ākṣipyate । samānārthatayāniṣṭavidhyābhāso apyākṣepa ityabhyupagamyate ।।
yathā ca iṣṭaniṣedhasyānupapadyamānatayā ābhāsatvaṃ tathā aniṣṭavidherapyanupapadyamānatayā ābhāsatvam । yathā nātha ! pratāparudrasya sevāṃ tyajasi cet tyaja । araṇyagṛhamedhinyā rītirabhyasyate mayā ।। atrāniṣṭabhūtaṃ pratāparudrapādasevātyajanaṃ tadripukāminyā vidhīyate । sa vidhiranupapadyamāna ābhāse paryavasyati । araṇyagṛhamedhinyā rītirabhyasyata ityanena vidhyābhāsa eva upabṛṃhitaḥ ।
vyājastutyalaṅkāraḥ । atha gamyaprastāvāt vyājastutirucyate । nindayā vācyayā yatra stutirevāvagamyate । stutyā vā gamyate nindā vyājastutirasau matā ।।
yatra nindākathanamukhena stutirgamyateekā sā । yatra stutimukhena nindā gamyatesā dvitīyā vyājastutiḥ । krameṇa yathā kākatīyavibhoḥ kīrttyā kiṃ vādya dhavalīkṛtam । yattadīyārivaktreṣu dṛśyate kālimā mahān ।। pratāparudranṛpateraho sāhasikā dviṣaḥ ।
yadviśantyudadhīn śailānārohanti samantataḥ ।। aprastutapraśaṃsālaṅkāraḥ । atha gamyatvaprastāvādaprastutapraśaṃsocyate । aprastutasya kathanāt prastutaṃ yatra gamyate ।
aprastutapraśaṃseyaṃ sārūpyādiniyantritā ।। yatra sārūpyeṇa sāmānyaviśeṣabhāvena kāryakāraṇabhāvena cāprastutakathanāt prastutapratītistatrāprastutapraśaṃsā । aprastutāt prastutapratītirityanena samāsoktervyāvṛttiḥ । na ca kāryāt kāraṇapratītāvanumānāvirbhāvaśaṅkā; anumānālaṃkāre pratyāyyapratyāyakayordvayorapi prākaraṇikatvābhyupagamāt । anena paryāyoktasya vyāvṛttirapi । na cāyaṃ dhvaniḥ । pratīyamānasya vācyasiddhyaṅgatvāt । tatra sārūpyeṇa yathā āśāsu praśamitavāsanodayebhyaḥ kiṃ labdhaṃ bhramaragaṇairjarattarubhyaḥ । punnāgo navanavasaurabhaprasūnairāmodaṃ diśati vivāsamārabhadhvam ।।
atra bhramaravṛttāntenāprastutena sarvān asaṃpūrṇavibhavān urvīśvarān vihāya sakalaguṇaparipūrṇaḥ sarvajanānandī pratāparudra eka eva sarveṣāṃ viduṣāṃ sevya iti prastutaṃ pratīyate । sāmānyādviśeṣapratītiryathā yaśasvinī padmabhavasya sṛṣṭirutpādayitrī nṛpaśekharāṇām । tatpālanāllālanabhāgyayogyo jātaścirānmadhyamaloka eṣaḥ ।। atra pratāparudrasya guṇamahattve prastute sāmānyamabhihitam । viśeṣāt sāmānyapratipattiryathā
daṭṭhumaṇā vi ṇa pekkhai ṇa bhaṇai vattuṃ sakoduhalaā vi । parisāsaā vi ṇa ppasai vaṇiāe kīrisī siṭṭī ।। (draṣṭumanā api na paśyati na bhaṇati vaktuṃ sakautūhalāpi । sparśāśayāpi na spṛśati vanitāyāḥ kīdṛśī sṛṣṭiḥ ।।)
atra mugdhānāṃ navasaṃgame mahatī lajjeti sāmānye prastute viśeṣo abhihitaḥ । kāryāt kāraṇapratītiryathā gādhā ivārṇavā jātā nīcā iva mahādrayaḥ । mahīmavataratyasmin kākatīyakuleśvare ।। atrārṇavādīnāṃ gādhatvādibhiḥ kāryabhūtairaprastutaiḥ kāraṇabhūtaṃ pratāparudragāmbhīryādi pratīyate । kāraṇāt kāryapratītiryathā
pratāparudranṛpaterdharitrīkalpaśākhinaḥ । jātā mayi kṛpādṛṣṭiḥ kiṃ vā vismayase sakhe ।। atra kathamīdṛśamahāvibhavabhājanamadhunā bhavasīti kāryaṃ pṛcchate savismayāya suhṛde kāraṇabhūtā pratāparudrakṛpādṛṣṭirabhihitā । vācyasaṃbhāvasaṃbhavobhayarūpatayā yathāsaṃbhavaṃ bhedāḥ svayaṃ draṣṭavyāḥ ।
paryāyoktālaṅkāraḥ । gamyatvaprastāvāt paryāyoktamucyate । kāraṇaṃ gamyate yatra prastutāt kāryavarṇanāt । prastutatvena saṃbaddhaṃ tat paryāyoktamucyate ।।
yatra prastutasyaiva kāryasya varṇanāt prastutameva kāraṇaṃ gamyate, tat paryāyoktam । yathā pratibhūpālaśuddhāntadīrghikāsvājidhūsaraḥ । prakṣālayanti gātrāṇi kākatīyacamūcarāḥ ।। atra ripunagarīdīrghikāvārivihāreṇa pratāparudracamūcarakartṛkeṇa kāryabhūtena samaraprārambha eva svapurāṇi vihāya palāyitā pratinṛpāḥ iti kāraṇaṃ pratīyate ।
। atha pratīpam । ākṣepa upamānasya kaimarthakyena kathyate । yadvopameyabhāvaḥ syāt tatpratīpamudāhṛtam ।।
yatropameyasya lokottaratvādupamānākṣepaḥ kriyate, tadekaṃ pratīpam । yatropamānasyopameyatvaṃ kalpyate, tat dvitīyam । ādyaṃ yathā kīrttau pratāparudrasya vilasantyāṃ digantare । kimarthamudayatyeṣa nirlajjaḥ śaśalāñchanaḥ ।। kākatīyakule lakṣmīpatireṣa na saṃśayaḥ ।
anena kathamalpajñaiḥ sumerurupamīyate ।। anumānālaṅkāraḥ । atha tarkanyāyamūlālaṃkārā nirūpyante । sādhyasādhananirdeśe tvanumānamudīryate ।।
rūpakahetukatvena tarkānumānavailakṣaṇyam । yathā sphuliṅgā dṛśyante bhaṭaghaṭitakaukṣeyakabhuvaḥ । prabhūtaḥ kopāgnirdahati ripubhūpālanagarīḥ ।। kāvyaliṅgālaṃkāraḥ ।
atha kāvyaliṅgam । hetorvākyapadārthatve kāvyaliṅgamudāhṛtam ।। yatra heturvākyagatatvena padagatatvena vā pratipādyate tat kāvyaliṅgam । pratāparudra ityeṣā kāpi pañcākṣarī śubhā ।
hṛdi yāṃ bibhrato bhūpā vaśīkurvanti saṃpadaḥ ।। atra vākyārthagato hetuḥ । padārthagato yathā mlānāpi bhūbhṛtāṃ phālalipirucchvasitā punaḥ । pratāparudradevāṅghrinakhajyotsnāmṛtokṣitā ।।
atra pūrvaṃ parimlānāyā bhūpālaphālalipeḥ punarucchvāse pratāparudranarendracaraṇanakhacandrikāsecanaṃ hetuḥ । tasya viśeṣaṇagatatvāt padārthagatatvoktiḥ । arthāntaranyāsālaṅkāraḥ । athārthāntaranyāsaḥ । kāryakāraṇasāmānyaviśeṣāṇāṃ parasparam ।
samarthanaṃ yatra so arthāntaranyāsa udāhṛtaḥ ।। yatra kāryakāraṇabhāvena, sāmānyaviśeṣabhāvena vā prakṛtasamarthanaṃ kriyate, so arthāntaranyāsaḥ । kāryakāraṇabhāvena yathā bhūpāḥ ! pratāparudrasya natā bhavata, nonnatāḥ । unnatān namayatyeṣa natānunnamayatyapi ।।
atra phalarūpeṇaunnatyena namratvakāraṇaṃ samarthitam । udvejitā rudranareśvarasya raṇāpadānaiḥ pratipakṣabhūpāḥ । bibhratyamī citramacetanebhyo bhītasya sarvaṃ bhayakāri nūnam ।। atra bhītasya sarvaṃ bhayakārīti sāmānyamacetanebhyo ripubhūpā bibhyatīti viśeṣaṃ samarthayati । viśeṣāt sāmānyasamarthanaṃ yathā
duṣṭo api mahatāṃ saṃgādbhavatyeva hi sajjanaḥ । pratāparudramabhyetya kaliḥ kṛtayugāyate ।। atra pratāparudrasaṃgatimahimnā kaliḥ kṛtayugasadṛśa iti viśeṣeṇa sāmānyasamarthanam । kāryakāraṇabhāve api kāraṇāt kāryasamarthanaṃ kāvyaliṅge antarbhūtamiti tannoktam । ataḥ prakāratrayamarthāntaranyāsasya । yathāsaṃkhyālaṅkāraḥ ।
tarkanyāyamūlālaṃkārānantaraṃ vākyanyāyamūlālaṃkārā nirūpyante । uddiṣṭānāṃ padārthānāṃ pūrvaṃ paścād yathākramam । anūddeśo bhaved yatra tadyathāsaṃkhyamiṣyate ।। yatra yena krameṇoddiṣṭāḥ padārthāstenaiva krameṇānūddiśyante; tatra yathāsaṃkhyālaṃkāraḥ । yathā
gāmbhīryamaunnaṃtyamanargalatvaṃ pratāparudre samavekṣya dhātā । ambhonidhiṣvadriṣu diggajeṣu sṛṣṭiṃ prayāsaikaphalāmamaṃsta ।। arthāpattyalaṅkāraḥ । ekasya vastuno bhāvādyatra vastvanyad āpatet ।
kaimutyanyāyataḥ sā syādarthāpattiralaṃkriyā ।। yatra kasyacidarthasya niṣpattau tatsamānanyāyāt kaimutyenārthāntaramāpatati so arthāpattiralaṃkāraḥ । na cātrānumānaśaṅkā, kaimutyanyāyasaṃbandharūpatvāt । yathā jagatyāṃ krāmannapyajani vidhuraḥ sevaṇapatiḥ । nṛpāṇāmanyeṣāṃ viphalitaruṣāṃ kaiva gaṇanā ।।
trailokyasāro api suvarṇaśailaḥ pratāparudreṇa nṛpeṇa tulyam । tulāṃ samāroḍhumapūrṇa eva mahībhṛtāṃ kā gaṇanetareṣām ।। atra pratāparudrāpekṣayā merāvapyasāre anyeṣāṃ mahībhṛtāmarthādasāratvaṃ kaimutyādāpatati । parisaṃkhyālaṅkāraḥ ।
atha parisaṃkhyā । ekasya vastunaḥ prāptāvanekatraikadā yadi । ekatra niyamaḥ sā hi parisaṃkhyā nigadyate ।। yatraika vastu yugapadanekatra saṃbhāvyamānamekatraiva niyamyate, sā parisaṃkhyā sā prathamaṃ dvividhā, praśnapūrvikā, tadanyathā ceti । tayordvarjayorvarjanīyasya śābdatvārthatvābhyāṃ dvaividhye cāturvidhyam । tatra śābdavarjanīyā praśnapūrvikā yathā
kiṃ maṇḍanaṃ trilokyāḥ kākatitilako na hāṭakakṣitibhṛt । stotavyaḥ kaḥ sudhiyāṃ rudranarendro na mandaraḥ kṣitibhṛt ।। kiṃ vā kṣaumavitānaṃ lokānāṃ ? kākatīyakulakīrttiḥ । kiṃ saukhyaṃ vasumatyā ? rudranarendrasya bhujavāsaḥ ।।
na strīgoṣṭhyāṃ, vyasanamaniśaṃ nītiśāstre na cākṣe । vidyābhyāse na ca parijane rudradevasya rājñaḥ ।। bhūreva bhuvanaṃ devaḥ svayaṃbhūreva pārthivaḥ । pratāparudra evaikaśilaiva nagarī śubhā ।।
kṣoṇīṃ rudranarādhīśe rakṣati kṣatavidviṣi । balisadmanyahibhayaṃ tridive gotrabhitkathā ।। alaṅkārasya śleṣeṇa cārutvātiśayaḥ । uttarālaṅkāraḥ ।
uttarāt praśna unneyo yatra praśnottare tathā । bahudhā ca nibadhyete taduttaramudīryate ।। yatrottarānnibadhyamānāt praśna unnīyate tadekamuttaram । cārutvārthamasakṛllokottaraṃ praśnapratipādanapūrvamuttaraṃ dvitīyamuttaram । krameṇa yathā yadadya jñātavyaṃ prabhavati yadā rudranṛpatiḥ ।
mahīdevāścodyadvividhavibhavārambhamuditāḥ ।। atra pratāparudro yadā prabhavati tadārabhya pūrṇadharmapratiṣṭhā mahī । mahīdevā api tathāvidhasaṃtoṣabhājaḥ । kimadhunā pṛcchasītyuttarāt kiṃ pratāparudrarājye dharmapratipālanamasti kiṃ sukhino bhūsurā ityunnīyate praśnaḥ । dvitīyaṃ yathā kiṃ ṇu dhaṇaṃ ? kulavijjā; ko loho ? sajjaṇeṇa sahavāso । kā ṇaarī ? easilā; ko rāā ? vīraruddaṇaraṇāho ।।
(ki nu dhanaṃ ? kulavidyā; ko lābhaḥ ? sajjanena sahavāsaḥ । ekaśilā; ko rājā ? vīrarudranaranāthaḥ ।।) vikalpālaṅkāraḥ । vākyanyāyamūlālaṅkāraprastāvādvikalpa ucyate ।
virodhe tulyabalayorvikalpālaṃkṛtirmatā ।। yatra tulyapramāṇānuśiṣṭayorviruddhayoryugapatprāptau ekasyāsaṃbhavastatra vikalpaḥ । aupamyagarbhatvāccārutvam । yathā bhūpālāḥ kriyatāṃ mūrdhnāṃ dhanuṣāṃ vā vinamratā ।
pādacchāyāndhranāthasya vindhyādreryā niṣevyatām ।। atra pratāparudre prabhavati rājñāṃ saṃdhivigrahābhyāṃ tulyabalapramāṇābhyāṃ śironamanadhanurnamane yugapadeva prāpte, tayorviruddhatvādyaugapadyāsaṃbhave vikalpaḥ । samuccayālaṅkāraḥ । vikalpapratipakṣabhūtaḥ samuccayo nirūpyate ।
guṇakriyāyaugapadyaṃ samuccaya udāhṛtaḥ ।। yatra guṇānāṃ vaimalyādīnāṃ kriyāṇāṃ ca darśanādīnāṃ yugapadavasthānaṃ tatra samuccayālaṃkāraḥ । yathā pratāparudranṛpatau bhadrāsanamupeyuṣi । satāṃ prasannaṃ hṛdayamasatāṃ kaluṣaṃ manaḥ ।।
pecchai imaṃ ṇarindo pavisai maaṇo a galai māṇo a । ghuṇṇai maṇo a suṇṇaṃ kiṃ edaṃ uvaha sahiāo ।। (prekṣate imāṃ narendraḥ praviśati madanaśca galati mānaśca । ghūrṇate manaśca śūnyaṃ kimetat paśyata sakhyaḥ ।।)
ete bhinnaviṣayatve udāharaṇe । ekaviṣayatve yathā sevārthaṃ cirayatsu kākatipure bhūpeṣu tadyoṣitaḥ । śuṣyanti pralapanti yānti tanutāṃ muhyanti mūrcchanti ca ।। mādyaddanti calatpadāti vicaladvāji pradhāvadratham ।
kampaṃ bhrāmyati sarvataḥ prativanaṃ pratyarthibhūbhṛdgaṇaḥ ।। dvitīyaḥ samuccayaḥ । khalekapotanyāyena bahūnāṃ kāryasādhane । kāraṇānāṃ samudyogaḥ sa dvitīyaḥ samuccayaḥ ।।
sādhayitumahamahamikayā bahūnāṃ kāraṇānāmudyamaḥ, so api samuccaya eva, yugapadanekeṣāmavasthānāt । śubhraṃ yaśaḥ śauryamahacca vṛttaṃ vidyānavadyā vimalaṃ kulaṃ ca । pratāparudrasya nareśvarasya lokottarāṃ rītimudañcayanti ।। atra yaśaḥ prabhṛtīnāṃ lokottararītisaṃpādane pratyekaṃ hetutve api yugapatkhalekapotanyāyena saṃbandhaḥ ।
samādhyalaṅkāraḥ । atha samādhirucyate । ekasmin kāraṇe kāryasādhane anyat parāpatet । kākatālīyanayataḥ sa samādhirudīryate ।।
yatraikasmin kāraṇe kāryasādhanāya pravṛtte kākatālīyatayānyat kāraṇamāgatya tatkāryaṃ sukaraṃ karoti sa samādhyalaṅkāraḥ ।[amādhyalaṅkāraḥ]yathā raṇāṅgaṇe rudranarendraroṣaśamāya rājñāṃ vihitastutīnām । vaktreṣu yadvāyuvaśāt patanti tṛṇāni devasya sa pakṣapātaḥ ।। atra pratāparudranarendrakrodhaśāntyarthaṃ raṇāgre prakrāntastutīnāṃ rājñāṃ vaktreṣu vāyuvaśāt kākatālīyatayā patitaistṛṇaiḥ kopaśāntilakṣaṇakāryasya sukaratvam ।
bhāvikālaṅkāraḥ । atha lokanyāyamūlālaṃkārā nirūpyante । atītānāgate yatra pratyakṣe iva lakṣite । atyadbhutārthakathanādbhāvikaṃ tadudāhṛtam ।।
yatrādbhutacaritopavarṇanād bhūtabhāvinorvastunoḥ pratyakṣāyamāṇatvaṃ bhavati sa bhāvikālaṅkāraḥ । na ca bhūtabhāvinoḥ pratyakṣavadavabhāso viruddhaḥ । atyadbhutavastuvarṇanayā bhāvukānāṃ hṛdi bhāvanodayāt । tathā ca bhāvanāyāḥ punaścetasi nidarśanāt pratyakṣāyamāṇatvaṃ ghaṭata eva । yathā pānthasya kāminībhāvanayā tasyāḥ pratyakṣāyamāṇatvam । na ceyaṃ svabhāvoktiḥ; tasyāṃ vastusvabhāvasya yathāvadvarṇanayā pratyakṣāyamāṇatā । iha tvatyadbhutatvena । nāpi rasavadādyalaṅkāraḥ; tatra vibhāvādyanusaṃdhānenaiva rasāderbhāvyatvam, na tvatyadbhutatvena । na ceyamutprekṣā, atītānāgatayoḥ pratyakṣatvenādhyavasāyābhāvāt, na cāyaṃ bhrāntimadalaṅkāraḥ, bhāvanāyā abhrāntirūpatvāt । ataḥ sarvottīrṇa evāyamalaṅkāraḥ । yathā dhvajāgre kākatīndrasya bhāti kroḍākṛtirhariḥ । mṛdbinduriva daṃṣṭrāgre yasyālakṣyata medinī ।। atrāṣṭādaśadvīpayuktāyā medinyā daṃṣṭrāgre mṛdbindurūpateti atyadbhutavarṇanayā tathāvidhabhāvanāyāṃ pratyakṣavat pratītisaṃbhavaḥ ।
pratyanīkālaṅkāraḥ । atha pratyanīkālaṅkāraḥ pratipādyate । balinaḥ pratipakṣasya pratīkāre suduṣkare । yastadīyatiraskāraḥ pratyanīkaṃ taducyate ।।
yatra prabalasya pratipakṣasya pratīkārāsāmarthyāt tadīyatiraskāro bhavati tat pratyanīkam । yathā kākatīyapatiśauryamahoṣmanyakkṛtasvamahimā baḍabāgniḥ । tadgabhīrimasanābhimajasraṃ bādhate nidhimapāṃ bahirantaḥ ।। atra sādṛśyahetukaṃ tadīyatvamityalaṃkāratvam ।
vyāghātālaṅkāraḥ । atha vyāghātaḥ । yena yat sādhitaṃ vastu tenaiva kriyate anyathā । anyena tadalaṃkāro vyāghātā iti kathyate ।।
yadvastu yena kenacit kartrā yena sādhanena sādhitaṃ, tadvastu tenaiva sādhanenānyena kartrā yadanyathā kriyate sa vyāghātaḥ । yathā kākatīyābhijāto ayaṃ nābhijātādhikasthitiḥ । dorbhyāṃ labdhodayān bhūpāṃstābhyāmanudayān sṛjan ।। paryāyālaṅkāraḥ ।
atha lokanyāyamūlālaṅkāranirūpaṇaprastāvāt paryāyālaṃkāro nirūpyate । krameṇaikamanekasminnādhāre vartate yadi । ekasminnathavānekaṃ paryāyālaṅkṛtirmatā ।। yatra kramādekamādheyamanekasminnādhāre vartate sa ekaḥ paryāyaḥ । na cātra viśeṣālaṃkāraḥ, tatraikasyānekatra yugapadvartanam, atra krameṇa । tathaikasminnādhāre anekamādheyaṃ vartate sa dvitīyaḥ paryāyaḥ । na cātra samuccayālaṃkāraḥ, tatrāpyekatrānekeṣāṃ yugapadvartanam, atra krameṇa । yathā
paścānmastakamaṇḍale phaṇabhṛtaḥ pātālalokeśituḥ । bāhau sarvadhurīṇasāramahite baddhotsavā medīnī ।। atraikasyā medinyāḥ kramādanekatra vartanam । dvitīyaḥ śauryoktayaḥ samabhavannabhimānagarbhāḥ ।
tatraiva dīnavacanāni samudbhavanti ।। sūkṣmālaṅkāraḥ । atha sūkṣmālaṅkāro nirūpyate । asaṃlakṣitasūkṣmārthaprakāśaḥ sūkṣma ucyate ।।
vidagdhamātrajñeyasyārthasya yatrākāreṅgitābhyāṃ prakāśanaṃ sa sūkṣmālaṅkāraḥ । guruaṇasavihammi vahū daṭhṭhūṇa ṇareṃdapesiāṃ dūiṃ । savvaṃgeśu sahāsaṃ katthūrivilevaṇaṃ kuṇai ।। (gurujanasavidhe vadhūrdṛṣṭvā narendrapreṣitāṃ dūtīm ।
sarvāṅgeṣu sahāsaṃ kastūrīvilepanaṃ karoti ।।) udāttālaṃkāraḥ । athodāttālaṃkāraḥ kathyate । tasyāpi lokanyāyamūlataivānantaryakāraṇam । tadudāttaṃ bhaved yatra samṛddhaṃ vastu varṇyate ।।
yatra mahāsamṛddhiśālino vastuno varṇanaṃ kriyate, tatra udāttālaṅkāraḥ । sauvarṇeṣu gṛheṣu ratnaracitadvāstoraṇeṣu sthitāḥ । modante yadavekṣya rudranṛpatestattyāgalīlāyitam ।। atha samānanyāyāt parivṛttirnirūpyate ।
samanyūnādhikānāṃ ca yadā vinimayo bhavet । sākaṃ samādhikanyūnaiḥ parivṛttirasau matā ।। samanyūnādhikānāṃ samādhikanyūnairvinimayaḥ parivṛttiḥ । samena samaparivṛttiḥ, nyūnenādhikaparivṛttiḥ, adhikena nyūnaparivṛttiśceti । samena samaparivṛttiryathā sādhārasamuco vāco dattvā kākatibhūbhuje ।
ato labhante kavayaḥ sahasraṃ gandhasindhurān ।। atra vacasāṃ gandhasindhurāṇāṃ ca samatvam । upāyanaṃ gajāśvādi kṛtvā sarve api bhūbhujaḥ । pratāparudradevasya labhante susthirāṃ kṛpām ।।
atra tyajyamānādupāyanāderādīyamānasya pratāparudrakṛpāvilasitasyaivādhikyam । adhikena nyūnaparivṛttiryathā pratāparudreṇa raṇe jitāḥ pratyarthibhūbhujaḥ । dattvā bhūṣāṃ kirātebhyo labhante valkalādikam ।। tyajyamānādābharaṇajātādādīyamānasya valkalādernyūnatvam ।
kāraṇamālālaṅkāraḥ । atha śṛṅkhalānyāyamūlālaṅkārā nirūpyante । pūrvapūrvaṃ prati yadā hetuḥ syāduttarottaram । tadā kāraṇamālākhyamalaṅkaraṇamucyate ।।
yadā pūrvapūrvaṃ krameṇottarottaraṃ prati hetutāṃ bhajate, sa kāraṇamālākhyo alaṅkāraḥ । yathā vidyayā vinayotkarṣo vinayena guṇārjanam । guṇaiḥ prajānurāgaśca kramo ayaṃ kākatīśvare ।। ekāvalyalaṅkāraḥ ।
yatrottarottareṣāṃ syāt pūrvaṃ pūrvaṃ prati kramāt । viśeṣaṇatvakathanamasāvekāvalī matā ।। yatra pūrvapūrvaṃ prati krameṇottarottaraṃ viśeṣaṇatvaṃ bhajate, sa ekāvalyalaṅkāraḥ । pratāparudranagarī sujanairupaśobhitā ।
sujanāḥ sphītavibhavairvibhavāḥ sthairyaśālinaḥ ।। etat sthāpanenodāharaṇam । apohanenāpi bhavati; yathā na tadrājyaṃ prajā yatra na bhavantyūrjitaśriyaḥ । na tāḥ prajāḥ prabhuryāsāṃ na svayaṃ kākatīśvaraḥ ।।
mālādīpakālaṅkāraḥ । yadā tu pūrvapūrvasya saṃbhaveduttarottaram । pratyutkarṣāvahatvaṃ tanmālādīpakamucyate ।। yatra pūrvapūrvasyottarottaraguṇāvahatvaṃ sa mālādīpakālaṅkāraḥ ।
bhāgyabhūmā mahīṃ prāptaḥ kākatīndrabhujaṃ mahī । bhujaḥ pratāpamatulaṃ pratāpaśca jagattrayam ।। sārālaṅkāraḥ । uttarottaramutkarṣaḥ sārālaṅkāra ucyate ।।
jagatsu vasudhā bhāti tasyāmekaśilāpurī । kākatīyānvayastatra tasmin rudranareśvaraḥ ।। sakalabhuvanasārabhūtaṃ pratāparudraṃ viṣayīkurvataścirādasyālaṅkārasya sāra ityanvarthābhidhānam ।। śāstre arthālaṅkāraprakaraṇaṃ samāptam ।
।। atha miśrālaṅkāraprakaraṇam ।। atha saṃsṛṣṭisaṃkarau nirūpyete । yathā laukikānāmalaṅkārāṇāṃ hiraṇmayānāṃ maṇimayānāṃ ca pṛthak saundaryahetūnāmanyonyasaṃbandhena cārutvātiśayo dṛśyate; tathaiva kāvyālaṅkārāṇāṃ rūpakādīnāṃ mithaḥ saṃbandhena saundaryātiśayaḥ pratīyate । sa ca saṃbandho dvividhaḥsaṃyogarūpaḥ, samavāyarūpaśceti । saṃyoge tilataṇḍulanyāyaḥ । samavāye kṣīranīranyāyaḥ । tilataṇḍulanyāyena saṃbandhe saṃsṛṣṭiḥ । kṣīranīranyāyena saṃbandhe saṃkaraḥ । anayoḥ pṛthak cārutvātiśayahetutvādalaṅkāradhurandharatvam; na tu pūrvoktālaṅkāraśeṣatā । saṃsṛṣṭiḥ ।
tatra prathamaṃ saṃsṛṣṭirnigadyate । tilataṇḍulasaṃśleṣanyāyād yatra parasparam । saṃśliṣyeyuralaṅkārāḥ sā saṃsṛṣṭirnigadyate ।। yatra tilataṇḍulanyāyena parasparasaṃbaddhā rūpakādayo bhavanti sā saṃsṛṣṭiḥ । sā trividhāśabdālaṅkāragatatvena, arthālaṅkāragatatvena, ubhayālaṅkāragatatvena ca ।
stvaṅgattuṅgaturaṅgamapratibhayā drāksyandanasyandanāḥ । niḥ sīmāḥ prasaranti rudranṛpaterjaitraprayāṇodyamāḥ ।। atra cchekānuprāsavṛttyanuprāsayoḥ saṃsṛṣṭiḥ । kākatīndracamūrdhatte mahimānamudanvataḥ ।
grasate yā dviṣadbhūpadhvajinīstaṭinīriva ।। atra nidarśanopamāyoḥ saṃsṛṣṭiḥ । pratāparudradordaṇḍo maṇḍalāgreṇa maṇḍitaḥ । dṛśyate samare vīrairutphaṇaḥ phaṇavāniva ।।
atra vṛttyanuprāsopamāyoḥ saṃsṛṣṭiḥ । aṅkaraḥ । atha saṅkaro nirūpyate । kṣīranīranayād yatra saṃbandhaḥ syāt parasparam ।
alaṅkṛtīnāmetāsāṃ saṅkaraḥ sa udāhṛtaḥ ।। yatra kṣīranīranyāyenālaṅkārāṇāṃ mithaḥ saṃbandho bhavati sa saṅkaraḥ । tasyāṅgāṅgibhāvena ekavācakānupraveśena saṃdehena ca traividhyam । tatrāṅgāṅgibhāvasaṅkaro yathā kṣoṇībhṛtkaṭakoparodhapaṭubhiḥ prāvṛḍvihārā iva । yātrāḥ kākativallabhasya jagatāmānandamātanvate ।।
atra yātrāḥ prāvṛḍvihārā ivetyupamālaṅkāreṇa dvipaghaṭākādambinītyatropamā prasādhyata iti sajātīyayoraṅgāṅgibhāvaḥ; kādambinīva dvipaghaṭeti samāsāśrayaṇāt । kṣoṇībhṛtkaṭakoparodhetyatra śleṣamūlātiśayoktiḥ । vijātīyasaṅkaro yathā pratāparudrasya kṛpāṇadhārā pratyarthiphāleṣu patatyamandam । prakṣālanāyeva kṛtasya dhātrā tadvartino durlipikalmaṣasya ।।
atra prakṣālanāyevetyutprekṣayā durlipikalmaṣasyetyatra rūpakaṃ prasādhyata iti vijātīyayoraṅgāṅgibhāvaḥ । vijitāripuro mūrtau vilasatsarvamaṅgalaḥ । bhuvi śaṃbhurivābhāti kākatīyanareśvaraḥ ।। atra vijitāripura ityarthasāmyādupamā, vilasatsarvamaṅgala iti śabdasāmyāt śleṣaśca śambhurivetyekasminnivaśabde anupraviṣṭau ।
jātaḥ pratāparudrenduḥ kākatīyānvayāmbudhau । dhatte janacakorāṇāṃ prasādajyotsnayāmṛtam ।। atra kākatīyakulāmbudhau ityādau rūpakopamāyoḥ saṃdehasaṅkaraḥ । kākatīyānvaya evāmbudhiḥ, kākatīyānvayo ambudhiriveti samāsadvayasaṃbhavāt । na cātra sādhakaṃ bādhakaṃ vā pramāṇamanyatarasyāstīti saṃdeha eva paryavasyati । sādhakabādhakapramāṇasaṃbhave tu saṃdehanivṛttiḥ । atra sādhakaṃ yathā pratāparudranṛpateḥ pārijātāt samudbhavāḥ ।
vataṃsayanti diṅnāryo madhurāḥ kīrttimañjarīḥ ।। atra kīrttaya eva mañjarya iti rūpakālaṅkāre vataṃsayantīti sādhakaṃ pramāṇam। vataṃsīkaraṇenābhedapratītiḥ । bādhakaṃ yathā kākatīndrasya niḥ sāṇadhvanau dikṣu vijṛmbhite । vyākulakṛtasattvo abhūt pratipakṣabalārṇavaḥ ।।
atra pratipakṣabalārṇava ityupamāyā vyākulīkṛtasattva iti bādhakaṃ pramāṇam; "upamitaṃ vyāghrādibhiḥ sāmānyāprayoge'; ityanuśāsanena sāmānyaprayogasyopamābādhakatvāt । ataḥ pāriśeṣyādrūpakālaṅkāraḥ । evaṃ yathāsaṃbhavamanyeṣāmalaṅkārāṇāṃ saṃsṛṣṭisaṅkarau boddhavyau tatra tatra prabandheṣu ।। śāstre miśrālaṅkāraprakaraṇaṃ samāptam । pritāparudrīyaṃ nāmālaṅkāraśāstraṃ samāptam ।।