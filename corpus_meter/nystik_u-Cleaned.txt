viśvavyāpī viśvaśaktiḥ pinākī viśveśāno viśvakṛd viśvamūrttiḥ । viśvajñātā viśvasaṃhārakārī viśvārādhyo rādhayatvīhitaṃ naḥ ।। nāmāmi dharmavijñānavairāgyaiśvaryaśāline । nidhaye vāgviśuddhīnāmakṣapādāya tāyine ।।
granthavyākhyācchalenaiva nirastākhiladūṣaṇā । nyāyavārttikatātparyaṭīkāsmābhirvidhāsyate ।। icchāmi kimapi puṇyaṃ dustarakunibandhapaṅkamagnānām । uddyotakaragavīnāmatijaratīnāṃ samuddharaṇāt ।।
pramāṇaprameyasaṃśayaprayojanadṛṣṭāntasiddhāntāvayavatarkanirṇayavādajalpavitaṇḍāhetvābhāsacchulajātinigrahasthānānāṃ tattvajñānānniḥśreyasādhigamaḥ।। atha bhagavatākṣapādena niḥśreyasahetau śāstre praṇīte, vyutpādite ca bhagavatā pakṣilasvāminā, kimaparamavaśiṣyate yadarthaṃ vārttikārambha iti śaṅkāṃ nirācikīrṣuḥ sūtrākāroktāśāstraprayojanānuvādapūrvakaṃ vārttikārambhaprayojanaṃ darśayati-yadakṣapāda iti ।। yadyapi bhāṣyakṛtā kṛtavyutpādanametat, tathāpi dignāgaprabhṛtibhirarvācīnaiḥ kṛhetusantamasasamutthāpanenācchaditaṃ śāstraṃ na tattvanirṇayāya paryāptamiti uddyotakareṇa svanibandhoddyotena tadapanīyata iti prayojanavānārambha iti । sūtroktaprayojanānuvādaśca prayojanavacchāstravyutpādanena svanibandhasya prayojanavattāṃ prekṣāvatpravṛttyaṅgaṃ darśayitum, vyutpādanamātrasya ca kākadantaparīkṣāgranthasādhāraṇyena prekṣāvatpravṛttyanaṅgatvāt ।
atra caikaviśatiprabhedabhinnasya duḥkhasyātyantikī nivṛttiḥ śamaḥ, tasmai । kasya? jagataḥ । paramakārūṇiko hi bhagavān muniḥ jagadeva duḥkhapaṅkamagnāmuddidhīrṣuḥ śāstraṃ praṇītavān । tatra yadi kaścinna pravarteta, kimāyātaṃ śāstrasya? na cānadhikṛtapuruṣavyutpādanenāsya taponidheḥ kaścidasti doṣaḥ ।
tathā ca viśvāmitrāstriśaṅkuṃ yājayāmāsa, viśaṣṭhaścadhamayonijāmakṣamālāmupayeme । tapaḥprabhāva eva hi tāddaśasteṣāṃ yata evaṃvidhāḥ pāpmāno vilīyanta iti । na cāsmadādīnāṃ mandatapasāmayaṃ prasaṅgaḥ । na hi gajānāmudaryaṃ tejo vaṭakāṣṭhamaśitaṃ pacatītyasmadādīnāmapyudaryeṇa tejasā tathā bhavitavyam ।
kutārkikairdignāgaprabhutibhirāhitamajñānaṃ kutārkikājñānamiti ।। avigītaśiṣṭācāraparamparaprāptaḥ paramaśiṣṭena vārttikakāreṇa kṛto apīṣṭadevatānamaskāro na śāstre niveśitaḥ । na khalvanyadapi maṅgalyaṃ śāstre niveśitam, prasiddhataratayā tu maṅgalyāntaravacchiṣyā avagabhiṣyantīti sarvamavadātam ।। tatra saṃkṣepataḥ prathamasūtramanūdya tasya tātparyamāhapramāṇādipadārthatattvajñānānniḥ- śreyasādhigama ityetacchāstrasyādisūtram ।
tasya śāstrasya abhisaṃbandhavākyam । ādigrahaṇena kramaprāptasyaiva prathamaṃ vyākhyānaṃ yuktam na dvitīyāderiti darśitam । abhimataḥ saṃbandho abhisaṃbandhaḥ, śāstraniḥśreyasayorhetuhetumadbhāvaḥ । tasya idaṃ sūtrāvākyamābhisaṃbandhavākyam ।
pramāṇādipadārthatatvajñānādityatra hi jñāyate aneneti jñānamiti vyutpatyā tatvajñānaṃ śāstramucyate । pañcamyā ca tasya hetutvam । na hi viṣaghnamantravat svarūpamātreṇa tadavivakṣitārthaṃ niḥśreyasaheturiti padārthatatvāvagamakaraṇatayā śāstramapadiśati, na tu svarūpeṇa । tena śāstrasya niḥśreyase kartavye pramāṇāditatvāvagamo avāntaravyāpāra itayuktaṃ bhavati ।
tathā ca pramāṇādipadārthatatvaṃ pratipadyam, pratipādakaṃ ca śāstramiti śāstrapramāṇādipadārthatatvayorjñāpyajñāpakabhāvaśca pramāṇādipadārthatatvajñānaniḥśreyasayoḥ kāryakāraṇabhāvalakṣaṇaśca saṃbandhaḥ sūcito bhavati । tadidamabhigheyasaṃbandhaprayojanapratipādanārthatvaṃ prathamasūtrasya । patpadārthatattvajñānasya ca yathā niḥśreyasādhigamaṃ pratyupayogaḥ tathāgre nivedayiṣyate । viniścitāptabhāvaśca munerāptatvena tadvākyāt prayojanādi viniścityapravartsyanti ।
āptatvāviniścaye tvarthasaṃśayāt । na khalu kṛṣyādāvapi viriścitasasyādyadhigamānāṃ pravṛttiḥ, antarāvagrahādipratibandhena phalānutpādasyāpi nyāyaprāptatvena tadabhidhānamanarthakamiti sāmpratam, viśeṣasmṛtyanapekṣasya saṃśayasyānutpādāt । vākyāt tu viśeṣasmṛtiriti nānarthakyam ।। tadevaṃ prathamasūtratātparyamuktvā bhāṣyasyādivākyatātparyamāha-pramāṇato arthapratipattāvityevamādi tasyānusandhānavākyam ।
tasya śāstrasya niḥśreyasādhigamena saha sūtreṇa ghaṭitasya । kutaścinnimittād vighaṭanaśaṅkāyām anu sūtraghaṭanāyāḥ paścāt sandhasanaṃ ghaṭanam anusandhānam, tasya vākyamanusandhānavākyamiti ।। evaṃ kilātra śaṅkyate yadaśakyānuṣṭhānopāyopadeśakaṃ tadanarthakam, yathā jvaharatakṣakacūḍārantālaṅkāropadeśakaṃ vacanam । tādṛśaṃ ceda śāstramiti ।
tathā hi prameyādīnāṃ tāvatpadārthānāṃ tattvajñānaṃ pramāṇatattvajñānādhīnam । na hi pramāṇaṃ tattvenānavadhāritaṃ bodhakatvamātraṇa svagocarāvadhāraṇāyālaṃ tāvanmātrasya tadābhāsasādhāraṇyāt, api tu bodha katvaikārtha samavetenāvyabhicāritvena । tadeva hi pramāṇyam । taccāśakyāvadhāraṇam ।
tadanavadhāraṇācca prameyādayo duravadhāraṇāḥ । tathā hi vijñānasca tāvatprāmāṇyaṃ svato vā niścīyate, parato vā? na tāvat pūrvaḥ kalpaḥ । na khalu vijñānamānātmasaṃvedanamātmānamapi gṛhṇīyāt, prāgava tatprāmāṇaṇyam । nāpi vijñānāntaram, tadvijñānamityava gṛhṇīyāt, na punarasyāvyabhicāritvem ।
jñānatvamātraṃ ca tadābhāsasādhāraṇamiti na svataḥ prāmāṇyāvadhāraṇam । etena svasaṃvedananaye api avyabhicāragrahaṇaṃ pratyuktam । nāpi parataḥ । paraṃ hi tadgocaraṃ vā jñānamabhyupeyeta, arthakriyānirbhāsaṃ vā jñānam, tadgocaranāntarīyakārthāntaradarśanaṃ vā ।
tacca sarvaṃ svato anavadhāritaprāmāṇyamākulaṃ sat kathaṃ pūrvaṃ pravartakaṃ jñānamanākulayet? svato vāsya prāmāṇye kimaparāddhaṃ pravatākajñānena yena tasminnapi tanna syāt । na ca prāmāṇyaṃ jñāyate svataḥ ityāveditam । tadeva dṛṣṭārthāḥ pramāṇabhṛtāṃ vyavahārā bhavantu sandehādapi yathātathā, adṛṣṭārthāstu bahuvittavyāyāyāsasādhyā vaidikā vyavahārā dattajalā। tasmāt pramāṇādipadārthatattvajñāpanadvāreṇa na śāstraṃ niḥśreyasena saṃbadhyata iti ।
seyamāśaṅkā prāmāṇyajñānopāyakathanenādivākyena bhāṣyakṛtā nirākṛtā । tathā hi pramāṇamarthavaditi nityayoge matup । nityatā cāvyabhicāritā । tenārthāvyabhicārītyarthaḥ ।
iyameva cārthāvyabhicāritā pramāṇasya yaddeśakālanarāvasthāntarāvisaṃvādo arthasvarūpaprakārayostadupadarśitayoḥ । atra hetuḥ pravṛttisāmarthyāt samarthapravṛttijanakatvāt । yadi punaretadarthavannābhaviṣyat, na samarthapravṛttimakariśyat, yathā pramāṇābhāsa iti vyatirekī hetuḥ । anvayavyatirekī vā ।
anumānasya svataḥ pramāṇatayā anvayasyāpi saṃbhavāt । pravṛttijanakatvaṃ tu pramāṇasya na sākṣāt, kiṃ tvarthapratipattijananadvāreṇetyāha pramāṇato arthagratipattāviti । sarvasya cāsyopapattiṃ vārttikavyākhyānāvasare nivedayiṣyāmaḥ ।। syādetat ।
bhavantu pramāṇādayaḥ padārthāḥ śakyajñānāḥ, śāstreṇa tu te nābhidhīyanta iti na niḥśreyasena saṃgatiḥ śāstrasyetvata āhaśāstrasya puruṣaśreyo abhidhāyakatvāt । yadyapi śreyo duḥkhanivṛttimātyantikīṃ vakṣyati, tathāpi sopāyaiva sā atra śreyaḥśabdena vivakṣitā, tanmātrasya śāstrāviṣayatvāt । tadayamarthaḥ । śāstraṃ tāvadetat puruṣaśreyaḥ sahopāyenābhidhatta ityanubhavasiddha sadaśakyānuṣṭhānatayāpavaditavyam ।
sā cedaśakyānuṣṭhānatāpanītā pramāṇata ityādinā saṃhitaṃ niḥśreyasena saha śāstramiti । śāstrasyetyādi grahaṇakavākyaṃ vivṛṇotiśāstraṃ punarityādinā upabhogāt prakṣayeṇetyantena । pramāṇādivācakapadagrahaṇena tallakṣaṇāni ca tatparīkṣāśvopalakṣayati । tathā ca pañcādhyāyī śāstramityaṅktamityavirodhaḥ ।
pañcādhyācītyanena vyūhaḥ samūhināmucitānupūrvī । upalakṣakapadasvarūpamāha padaṃ punarita । emasmṛtisamārūḍhā varṇā ekārthapratipādanāvacchinnāḥ samūhaḥ । evaṃ svārthasmṛtyavāntaravyāpārāṇāṃ sūtrapadānāṃ nānāpadārthaviśiṣṭaikapadārtharūpavākyārthapratyāyanakāryāvacchinnānāṃ samūho veditavyaḥ ।
evaṃ ca kvacit kenacidarthenaikena sūtravākyānāmekavākyatvaṃ samūhaḥ prakaraṇam । prakaraṇānāmapi kayācit svārthasaṃgatyā samūha āhnikam । evaṃ tatra tatra veditavyam । etāśca prakaraṇāhnikādhyāyārthasaṃgatīstatra tatra leśato darśayiṣyāmaḥ ।।
tadevaṃ śāstrasvarūpaṃ darṃśayitvā nāntareṇa tadarthakathanaṃ puruṣaśreyo abhidhāyakatvamasrū sidhyitīti tadarthaṃ kathayati tatpadārthā iti । nanu pramāṇādīnāṃ pratinaramānantyena durjñānatvamiti tadavasthamevānarthakyaṃ śāstrasya prasaktamityata āha ṣoḍaśātmānaḥ । ātmā svabhāvaḥ pramāṇādīnāṃ pramāṇatvādisāmānyaviśeṣa iti yāvat । etaduktaṃ bhavati ।
āntargaṇikabhedādānantye api svasāmānyaviśeṣaiḥ saṃgṛhītā na durjñānā iti yato asya padārthāḥ pramāṇādayaḥ, tat tasmāt śāstraṃ puruṣaśreyo abhidhatte ।। syādetat । pramāṇādayaḥ padārthāḥ prāmāṇikā aprāmāṇikā vā? aprāmāṇikatve kalpanāmātranirmitāḥ kathaṃ niḥśreyasāya kalpante? na ya ṣoḍaśātmānaḥ kalpanāḥ kośasyānantaprasaratvāt । prāmāṇikatve vā pramāṇādeva tatsiddheḥ śāstrasya vaiyarthyamityata āhapratyakṣeti ।
pratyakṣānumānādhigatagrahaṇenāprāmāṇikatvaṃ niṣiddham । ata eva vastutattvamiti । pramāṇādayaḥ padārthā nopamānaviṣayā iti nopamānamupanyastam । yadyapi prameyamātmādyapavargāntalakṣaṇamāgamikaṃ tathāpyāgamasyāptapraṇetṛkatayā tatrāpi mūlabhūtamanumānaṃ pratyakṣaṃ vāstīti pratyakṣānumāne eva darśite ।
nanūktaṃ prāmāṇikatve śāstravaiyarthyamityata āha tasya viṣaya iti । vyavaharamāṇā api pramāṇairlaukikā vainayikabuddhivirahiṇo naitān padārthān viviñcate । aviviktāścete na niḥśreyasāya kalpanta iti anadhigatetyaṅktam । ādhyātmikī śaktiḥ śuśrūṣādiḥ ।
puruṣatyuktam । tatra vivakṣitaṃ puruṣaviśeṣaṃ grahītuṃ saṃbhavinaḥ puruṣaprakārān darśayatipuruṣaḥ punariti । heyaṃ darśayatitatreti । upādeyānāha itara iti ।
apekṣā jijñāsā । sā sandigdhasya tāvadasti viṣayasya । vipratipannasya tu sākṣiṇāṃ purato jalpavitaṇḍābhyāṃ viṣyamāṇasya vigalite ahaṅkāre sandigdhasya sa।jātajijñāsasya sāpekṣasya sataḥ । apratipannasyāpi kenacit prakāreṇa sandehamāpādya sāpekṣīkṛtasya pratipādyatā ।
tadidamuktakitare sāpekṣāḥ santaḥ pratipādyā iti । asandigdho api tattvapratipādanāya kārūṇikena sandigadhaḥ kṛtvā pratipādyata iti । tat kiṃ sāpekṣamādhikṛtya śāstraṃ pravṛttam? tathā ca pramātaṇāṃ na pramāṇāntare pravṛttiḥ syādityata āha te yadeti । kañcid viṣayaṃ jijñāsavo yedandriyādyapekṣante, tadā pratyakṣeṇa pratipādyāḥ ।
evamuttaramapi yojyam । ayamabhisandhiḥ, na dṛṣṭaprayojanopayogivastuvijñāsā ihāpekṣābhimatā, kiṃ tu niḥśreyasopayogipadārthajijñāsā । sā cāsminneva śāstre pravṛttihetuḥ nānyatra । tadidamuktam yadā punariti ।
paramapuruṣārthayasadhanaṃ tu jijñāsava iti śeṣaḥ । ihābhimataṃ śreyo nirdhārayituṃ śreyomātrapramārān āhaśreyaḥ punaḥ sukhamahitanivṛttiśca । tatrāpyavāntaraprakārānāhatacchreyaḥ sukhanduḥkhanivṛttiśca bhidyamānaṃ dvidhā vyavatiṣṭhate । tadāha dṛṣṭādṛṣṭabhedena ।
na vyāsajya kiṃ tu pratyekamityāha dṛṣṭaṃ sukha strakcandanavanitādibhogajanma । adṛṣṭaṃ sukhaṃ svargādi । evaṃ ca duḥkhanivṛttirapi śreyo dṛṣṭāmadṛṣṭaṃ ceti yojanīyaṃ cakāralopāt । ahitanivṛtteḥ śreyasa ātyantikānātyantikatvena dṛṣṭādṛṣṭasya bhedamāhaahitanivṛttirapīti ।
abhimataṃ śreyo nirdhārayatiātyantikīti । punariti nirdhāraṇamavadyotayati । ātyantikatvaṃ nirvṛtternivṛttasya punaranutpādaḥ । sa ca kāryakāraṇatadanuṣaṅginivṛttyā lakṣyate ।
na hyakāraṇaṃ kāryaṃ jāyate । tadidamuktam ekaviṃśatiprabhadabhinduḥkhahānyeti । gauṇamukhyabhedena caikaviṃśateḥ śarīradīnāṃ duḥkhatvaprakārānāhaevaviṃśatīti । ṣaṣṭhamindriyaṃ manaḥ ।
tasya viṣaya icchādveṣaprayatnāḥ । yadyapi viṣayaḥ śarīramapi tathāpyanyathāsya duḥkhahetubhāva ityāha śarīramiti śarīrāvacchinna ātmapradeśo duḥkhāyatanamiti śarīraṃ duḥkhāyatanamuktam । indriyaviṣayabuddhadīnāṃ duḥkhatvopacāre kāraṇamāhaindriyāṇīti । tatrendriyāṇi tāvad gandhādiviṣayabodhanāt, viṣayā bodhyatvāt ।
buddhayastu sākṣād duḥkhasādhanānīti duḥkhatvenopacaryante । saṃkhasya duḥkhatvopacārabījamāhasukhamiti । sādhanapāratantyaṃ kṣayitvaṃ kāma iti duḥkhahetavaḥ sakalasukhānasaṅginaḥ, tasmāt sukhamapi duḥkhānuṣaṅgi । uktaprakāraduḥkhahānasādhanamāhatasya hāniriti ।
saṃśayāditattvajñānapariśodhitaparamanyāyamārgaḥ khalu heyopādeyabhūtadvādaśavidhaprameyatattvaparibhāvanabhavā prasaṃkhyānena nirmṛṣṭanikhilapravṛttihetudoṣānuṣaṅgo apravartamāno na śarīrendriyādihetumapūrvadharmādharmapracayamātanoti । anādi bhavaparamparopattaṃ ca dharmādharmapracayamanantamapyaniyatavipākasamayamapi prasaṃkhyānaparipākaprabhāvāt paritastattadupabhogabhāginaḥ kāyān nirmāya tatttphalopabhāgāt prakṣiṇoti । acintyasāmarthyātiśayo hi samādhiḥ । iti ।
seyamātyantikī duḥkhanivṛttiḥ śreyaḥ । tadidamuktamśāstrasya puruṣaśreyo abhidhāyakatvāditi ।। syādetat । kevalasya duḥkhasyātyantikī nivṛttiḥ śreyaḥ puyaṣapravṛttyaṅgam ।
iyaṃ tu duḥkhavat sukhasyāpyātyantikī nivṛttiriti kathaṃ śreyaḥ, kathaṃ ca prekṣāvatpravṛttyaṅgamityata āhapuruṣā rāgādimanta iti । yadyapi rāgādimatā puthagjanānāmetanna pravṛttyaṅgam, te hi madhuviṣasaṃpṛktamapyannaṃ madhuratayā āpātaramaṇīyaṃ viṣaviṅgattu mārayatu mā va mīmaradupayu।jmahe tāvadāpātasukham, ko hi hastagataṃ pādagataṃ karotīti vicintyopabhu।jate । vivekinastu āyatimālocayantaḥ svargamapi kupitaphaṇiphaṇāmaṇḍalacchāyapratima ityapajahati । tena mā bhūdetad rāgādimatāṃ pravṛttyaṅgam, vivekināṃ tu bhaviṣyati ।
avivekināmapi cāpratipannavipratipannānāṃ vivekādhānopayaḥ pūrvamāveditaḥ । śāstrapravṛttyaṅgamātrameva ceha viveko vairāgyamabhimatamiti । pravṛtterdvaividhyam aikarūpyaṃ dvairūpyaṃ ca । puruṣabhedo rāgavairāgyābhyām, prāptavyasya sarvasya sukhasya duḥkhasaṃbhedenāniṣṭapakṣanikṣepādaniṣṭapratiṣedhārthaiva pravṛttirvivekināmekarūpaiva ।
avivekināṃ tu pravṛttirdvirūpetyuktam ।। tadanena prapañcena pramāṇato arthapratipattavityādivākyasya tātparyamabhidhāya tadavayavaṃ pravṛttisāmarthyāditi vivarītuṃ bhūmimāracayatipravṛtterapīti । dṛṣṭaṃ pravṛttisāmarthyaṃ heturiti rāgādimatpravṛttisāmarthyamupanyastam, na tu vītarāgānām।na hi tatpravṛtterniḥ- śreyasādhgimalakṣaṇaphalasaṃbandho dṛṣṭo niḥśreyasasyālaukikatvāt । pramāṇasyārthavadanarthakatvād ityayuktam, pramāṇamanarthakamiti hi vipratiṣiddhamityata āha pramāṇaṃ tāvaditi ।
na hyapramāṇamapramāṇamiti gṛhītaṃ pravṛttyai kalpate । kiṃ tarhi? pramāṇamiti । na cāpramāṇe pramāṇābhimāno vinā pramāṇādisādharmyāditi tatsādharmyaṃ pṛcchatikiṃ punariti । uttaramsāmānyaparicchedakatvam ।
tadvivṛṇetipramāṇenāpīti । rajatavijñānamapi purovarti śuklabhāsvaraṃ saddravyaṃ paricchinatti, śuktikājñānamapi । kevalamekasminnava viṣaye rajatasamāropāpavādābhyāṃ buddhacorvādhakabhāva iti bhāvaḥ । tadevamubhayataḥ pravṛttiḥ samarthāt pramāṇādeva, nāpramāṇādarthavyabhicāriṇa ityāhaso ayaṃ pramāteti ।
tataśca siddhaḥ samarthāyāḥ pravṛtteranarthavadvacatireka ityabhisandhiḥ । tathā ca samarthā pravṛttiranarthavadvacatirekasaṃpannapramāṇasyārthavattve heturityāhatasyāḥ samarthāyāḥ pravṛtterhetoḥ punaḥ pramāṇasyārthavattvamarthāvyabhicāritvam । asamarthā tvanantarāpi na saṃbadhyate yogayatāvirahāt ।। saṃpratyādivākyamākṣeptumanuvadati pramāṇata iti ।
ākṣipatiparaspareti । samādhatteneti । ākṣepavākyaṃ vibhajateyadi pramāṇata iti । na tāvadarthapratipattiḥ pravṛttiheturapi tu tadviniścayaḥ ।
na ca tanmātram, api tu tadarthajātīyasya śreyohetutāmasakṛdupalabhya saṃpratyupalabhyamānasyārthasya tajjātīyatayā śreyohetubhāvānumānasahito viniścayaḥ pravṛttihetuḥ । seyaṃ śreyaḥsādhanatānumānasahitā pramāṇato arthapratipattirviniścatiḥ samarthapravṛttinimittamuktā । na cārthavinaścayaḥ prāmāṇyāvadhāraṇamantareṇa, prāmāṇyāvadhāraṇaṃ ca śreyohetutānumānanimittavyāptigrahaṇaṃ ca na samarthāṃ pravṛttiṃ vinā, na ca samarthā pravṛttistābhyāṃ vivaneti parasparāśrayatā । tadidamuktam, cadi pūrvaṃ pramāṇato arthapratipattiḥ rviniścitirapekṣitopayatānumānasahitā pravṛttisamārthyamantareṇa kimiti pratipadyate niścinoti apekṣitopāya eveti ca toyameveti ceti? samādhānaṃ vibhajatetacca naivamiti ।
yat tāvaduktam, pramāṇasya duravadhāraṇatvādarthaviniścayābhāvānna pravṛttisāmarthyamiti, tatra brūmaḥsatyam, na svataḥ prāmāṇyaṃ śakyāvadhāraṇam । paratastu dṛṣṭārtheṣvanabhyāsadaśāpanneṣu pravṛttisāmathyadiva tad gamyate । arthapratītyadhīnā tu pravṛttirnārthāvadhāraṇādhīnā, arthasandehādapi prekṣāvatāṃ pravṛtteḥ । no khalūpāyatāvinaścayenāpi pravartamānā na anāgataphale sandihate ।
tadamī saṃdihānā api pravartamānāḥ pravṛttisamārthyāt pramāṇasya tattvaṃ viniścatya tajjātīyasyānyasyābhyāsadaśapannasya pravṛttisamārthyāt prāgeva tajjātīyatvena liṅgena prāmājhayāvadhāraṇāt arthaviniścayena pravartante । evaṃ ca dṛṣṭārthamantrāyurvedaprāmāṇyaṃ pravṛttisāmarthyenāvadhārya tajjātīyasyāptoktasyādṛṣṭārthasya vedasya vināpi pravṛttisāmarthyaṃ prāmāṇyāvadhāraṇamāptoktatvena nivedayiṣyate । na ca phalajñānaṃ parīkṣyate prekṣāvaddhiḥ, tasya yādṛśatādṛśasyāpīṣṭatvādiṣṭalakṣaṇatvācca phalasya tatsādhanatvaṃ te parīkṣante । tathā hi toyajñānam, pipāsostatra pravṛttiḥ, pravṛttasya tadāptiḥ, āptasya pānam, pānena codanyopaśāntirityetāvataiva pramātā kṛtī bhavati, na punarudanyopaśamamapi parīkṣate, tasya yādṛśatādṛśasyāpīṣṭatvāditi kecit ।
vayaṃ tu brūmaḥ, phalajñānamapyabhyāsadaśāpannatayā tajjātīyatvena liṅgenāvadhṛtāvyabhicārameva । evaṃ tatpūrvaṃ tatpūrvataraṃ tatpūrvatamamiti । na ca saṃpratitanasya phalajñānasya prāmāṇyāvadhāraṇāyedānīmeva pūrvasya phalajñānasya tajjātīyatvena pramāṇyāvadhāraṇe satyanavastheti । vācyam ।
pūrvatarasādharmyeṇa pūrvameva pūrvasyāvadhṛtaprāmāṇyatvāt । evaṃ pūrvatamasādharmyeṇa pūrvatarasya । evaṃ tatpūrvasādharmyeṇa pūrvatamasyetyanāditayaivātra parihāraḥ । eteṣu ca madhye yatphalajñānaṃ svapnādyupabhogatulyatayā śaṅkitavyabhicāraṃ tadanabhyāsadaśāpannam ।
ataḥ pravṛttisāmarthyaṃ tatra prāmāṇyāvadhāraṇāya vinivaśanīyamityarthapratipattipravṛttisāmarthyayoranāditvamuktam । anumānasya tu pravṛttisāmarthyaliṅgajanmano anyasya vā nirastasamastavyabhicāraśaṅkasya svata eva prāmāṇyamanumeyāvyabhicāriliṅgasamutthatvāt । na hi liṅgākāra jñānaṃ liṅgaṃ vinā, na ca liṅgaṃ liṅginaṃ vineti svata eva gṛhītāvyabhicāliṅgasamutthaṃ niṣkampamupapadyate jñānam । pratyakṣajñānaṃ tvarthādutpadyamānamapi na gṛhītāvyabhicārāt, api tu sattāmātreṇāvasthitāt ।
na ca kāraṇāntarāṇyapīndriyādīni asyārthena gṛhītāvyabhicārāṇi na cārthenāvyabhicārāṇi । tadabhāve api sati śabde bhāvāt । nāpi liṅgasyeva śabdasyārthāvyabhicāraḥ, kiṃ tu saṅketagrahaṇamātrāt padārthapratyāyanena vākyārthamadhigamayati śabdaḥ । tasmāt pratyakṣaśābdavijñānayorna svato avyabhicāragraha iti ।
pravṛttisāmarthyaṃ tajjātīyatvaṃ vā liṅgamarthāvyabhicārāyānusaraṇīyam, jñānagatatajjātīyatvaliṅgagrāhiṇaśca jñānasya mānasapratyakṣasya tādṛśasyādṛṣṭavyabhicāratayā parito nirastasamastavibhramāśaṅkasya svataḥ prāmāṇyamiti nānavasthā । aitenopamānaṃ vyākhyātam । saṃvedanasya cārthāvarubhicāritākathanena tatkāraṇānāmindriyādīnāmapi pramāṇatvamaktaṃ veditavyam । na hyavyabhicārivijñānajanakatvādanyadeṣāṃ prāmāṇyam ।
na cārthavyabhicāriṇāmindriyādīnāṃ kathamarthāvyabhicārivijñānajanakatvamiti sāṃpratam, kāraṇasvabhāniyogaparyanuyogayoraśakyatvāt । tasmādarthasandehādanabhyāsadaśāpannāt pramāṇatā arthapratipattau pravṛttisamārthyasaṃbhavāt pravṛttisamārthyajñānasya cābhyāsadaśāpannasya tajjātīyatvena prāmāṇyānumānādanabhyāsadaśāpannasya tu pravṛttisāmarthyāntarajñānena prāmāṇyānumānādanāditvānnārthapratipravṛttisāmarthyayoḥ parasparāśrayatvamastīti । arthasyāpekṣitopāyatānumānapravṛttisāmarthyayoḥ parasparāpekṣatvamavaśiṣyate । tatrāpyanāditāparihāraḥ ।
utpannamātrakasya hi bālakasya stanaṃ dṛṣṭvā prāgbhavīyastajjātīyāpekṣitānubhavajanitaḥ saṃskāra āvirasti । tataśca smaraṇam । tato apekṣitopāyatānumānam । tataḥ pravṛttiḥ ।
tatastasyāḥ sāmarthyam । evaṃ pūrvasmin pūrvasmin janmanītyanāditayā na bījāṅkuravat parasparāpekṣiteti । arthapratipattiriti । arthapratipattiśvārthasyāpekṣitopāyatāpratipattiścetyarthaḥ ।
tasmāt sarvamavadātam ।। tadanenoktena krameṇa pramāṇato arthapratipatāvityasya śāstrānusandhānavākyatva tātparyaṃ ca samāhitam । idānīmasyaiva tātparyāntaramāhapramāṇapravṛtyorveti । tatredamamāśāṅkyate munirhi pratyakṣasaṃśayādivyutpādanadvāreṇa sākṣāccānena śāstreṇānvīkṣikpā heyopādeyabhāvāvasthitadvādaśavidhaprameyavyutpādakaṃ nyāyamanumānaparanāmānaṃ niḥśreyasasiddhaye vyutpādayāṃbabhūva ।
na ca nyāyataḥ pramāṇāt prameyatattvaniścayamātrānniḥśreyasādhigamaḥ । api tvādyantavarjjaṃ daśānāṃ prameyāṇāṃ duḥkhasaṃjñābhāvanam, ātmanaśca yāthātmyabhāvanamityādibhyaḥ pravṛttibhya ātmatattvasākṣātkāravairāgyaparipākakrameṇāpūrvayordharmādharmayoranutpādenotpannayośvopabhogāt । prakṣayeṇeti । tathā ca niḥśreyasaṃ pratyantaraṅgatvāt pramāṇānnyāyāt pravṛttireva balīyasī, na nyāyaḥ ।
tasmāt pravṛttireva vyutpādanīyā na pramāṇaṃ niḥśreyasaheturapi pravṛtterantaraṅgatvāt । tatredabhupatiṣṭhate pramāṇato arthapratipattau satyā pravṛtteḥ samārthyaṃ phalenābhisaṃbandho, na tu pramāṇato asatyārthapratipattau । tasmādarthavat prayojanavat pramāṇamapi pravṛttivadeva । etaduktaṃ bhavati, yathāntaraṅgatayā pravṛttirbalīyasī evaṃ mūlakāraṇatayā pramāṇamapi ।
na hyapramāṇāt pravṛttiḥ phalenābhisaṃbadhyate । tasmāt tulyamubhayamapi । tathāpi pramāṇavyutpādanena pravṛttirapi vyutpāditā bhavatīti pramāṇasya vyutpādanamakāri śāstreṇa, na tu pravṛtteḥ । sāmānyābhidhānaṃ ca paramanyāyaparam, tasyaiva prakṛtatvāditi ।
prāmāṇyajñānopāyapratipādanaparatayānusandhānavakyatvamasya pūrvamuktam । saṃprati paraparyanuyogamukhenāsyānusandhānavākyatvu pratipādayati lokavṛtteti । yathā hi pramāṇapratipattyupāyaṃ pratyācakṣāṇaka evaṃ praṣṭāvyo jāyate, kiṃ bhavān pramāṇena pramāṇajñānopāyaṃ pratyācaṣṭe, apramāṇena veti? yadi brūyāt pramāṇeneti, sa prativaktavyaḥ, pramāṇajñānopāyamavidvān kathaṃ bhavānevamāheti? apramāṇeneti cedanujñayā vartitavyam । atha pramāṇenāgṛhītaprāmāṇyeneti, vā।manasayorvisaṃvādaḥ ।
tasmādanicchatāpi tvayā lokavṛttamanusaraṇīyam । anyathā nāsi laukiko na parīkṣaka ityunmattavadupekṣaṇīyaḥ syā iti । tadidaṃ lokavṛttamākṣeptāraṃ bodhayitumanena bhāṣyeṇānūdyate pramāṇato arthapratipatau pravṛttisāmarthyāvat pramāṇa yato ataḥ sarvaḥ pramātā pramāṇenāvagatārthavattvenārthamavadhārya pravartamānaḥ phalamupalabhata iti lokavṛttam । tat pramāṇata ityādinā vākyena kāraṇapradarśanadvāreṇānūdyate ।।
asyaiva bhāṣyasya tātparyāntaraṃ vaktu bhūmimāracayatiheyahāneti । artho arthaśabdaḥ pramāṇato arthapratipattāvityatra sthitaḥ padaṃ vāyakaṃ yeṣāṃ tāni tathā । etadvāttikagranthasyaitādṛśaṃvyākhyānam, bhāṣyagatasya tvanyathā bhaviṣyati । upāyaḥ śāstramiti ।
śāstraśabdastadarthaparaḥ, arthasyāpi śabdavacchāstraśarīratvāt । atra ca heyahānādhigantavyapadaiḥ pramāṇaprameyayorūpādānād gobalīvardanyāyena saṃśayādiṣu nigrahasthānānteṣu śāstrapadaṃ pravartate । tenopāyapadena saṃśayādayo nigrahasthānānto evoktā iti । grahaṇakavākyaṃ vivṛṇetiheyamiti ।
tātparyamāhaetasmiṃśceti । cena pramāṇapramāpramātṛprameyarūpaṃ caturvargāntaramapi sūcayati । tatra heyādicaturvarge cāryamāṇatayārthapadasūcite pramāṇādicaturvarge ca pramāṇasya prādhānyapradarśanārthamidaṃ bhāṣyam । yadyapi caturvargadvayatattvāvagamo niḥśreyasādhigamahetuḥ, tathāpi pramāṇameva pradhānam, tanmūlatvāditarasiddheḥ ।
tadidamuktam, arthavaditi । atiśāyane matup । pramātrādyapekṣayā heyādyepakṣayā cātiśayena prayojanavat pramāṇam । kasmāt? pramāṇato arthapratipattau satyāṃ pravṛttasya pramātustaditarapratilambhāt ।
pramāyāśca tatkāryatvāt । tadidamuktampravṛttisāmarthyāditi । tadetasmāt prādhānyād vivakṣābhedena trivargadvayāt prāguddeśaḥ pramāṇasyeti । teṣāṃ pramāṇopāyatvāt, kasmācca pramātrādibhyaḥ prāthamyaṃ pramāṇasyeti? tannirastaṃ bhavati, pramāṇopāyānāmapi saṃśayādīnāṃ pramāṇādhīnatvāditi ।
nanvavagatam, arthapadatayā heyādicaturvargo darśita itiḥ, pramāṇādicaturvargastu kathaṃ pradarśita iti pṛcchatikathaṃ punariti । uttaraṃ pramāṇagrameyādhigataya iti ।। tadevaṃ tātparyaṃ vyākhyāyāvayavārthaṃ vyākhyātumupakramatetadidaṃ vākyāmavayavaśa upanyasya varṇyate vyākhyāyate avayavaśa iti । tatrāsyāvayaveṣu vyākhyātavyeṣu prāthamyāt pramāṇata iti vivṛṇotitatreti ।
vibhajate-pramāṇata itīyaṃ nimittapañcamī । nimittapañcamī cet kasmāt pramāṇāditi nābhihitamityata āha asyeti । pramāṇata ityevaṃrūpasyābhidhānaṃ vacanavyāptyarthaṃ vibhaktivyāptyarthaṃ ceti । vacanavyāptyarthamiti mṛśyāmahe, na tu vibhaktivyāptyarthamiti, pañcamīvyatirekeṇa taserabhāvādityāhakathaṃ punariti? pariharatilabhyata iti ।
vyāpteḥ prayojanaṃ pṛcchati-kiṃ siddhaṃ bhavatīti । uttaraṃ-vacanavyāptyā saṃplavo vyavasthā ca । tadubhayaṃ vibhajatepramāṇeneti । yatra dvayorbahūnāṃ vā saṃpalvaḥ pramāṇānāṃ tatraikaikasyāpyasti pratipattisādhanatvaṃ pramāṇasyeti kathayituṃ saṃplavāvasare api pramāṇenetyaṅktam ।
ata eva vyavasthāyāmevakāraḥ pramāṇenaiveti । vibhaktivyāpteḥ prayojanamāhavibhaktivayāptyā hetatukaraṇabhāvaḥ । gamyate ityanuṣajyate । tadvibhajate-pramāṇādarthādhigatirbhavatīti hetutvaṃ gamyate ।
pramāṇenārthādhigatirbhavatīti karaṇarūpo artho gamyata iti saṃbandhaḥ । kasmāt punaḥ karaṇārtho gamyata ityata āhapramāṇeneti । arthamarthādhigati sādhayatīti sādhakatamatvāt । atra ca karaṇabhāvanāntarīyakasya hetubhāvasya pañcamya abhidhānaṃ pramāṇaphalayostādātmyapratiṣedhārtham, bhedādhiṣṭhānatvāddhetuphalabhāvasya, na khalu paraśureva cchideti ।
pramāṇaprātipadikalabdhakaraṇatvānuvādaśca pramākārakāntarebhyo abhyarhitatvenāsya vyutpādyatvaṃ ca prāthamyaṃ ca yuktamiti darśayituṃ saṃplavamākṣipatisaṃplaveti । samādhatteneti । ākṣepu vibhajatesyānmatiriti । viśiṣṭo bhinno viṣayo yeṣāṃ tāni tathā ।
bahuvacanamāntargaṇikabhedābhiprāyam । arthasāmarthyasamutthaṃ hi pratyakṣamarthagocaram । sa evārthaḥ pratyakṣagocaro yo jñānapratibhāsamātmano anvayavyatirekāvanukārayati । na ca sāmānyaṃ nirastasamastārthakriyāsāmarthyamevaṃ bhavitumarhati ।
svalakṣaṇaṃ tu syāta । tadeva hi paramārthasat, arthakriyāsāmarthyalakṣaṇatvād vastunaḥ । etadevāsya svamasādhāraṇaṃ lakṣaṇaṃ yaddeśato ananugamenādeśātmakasya paramāṇutvam, kālato ananugamena ca kṣaṇikatvam । tasmāt svalakṣaṇaviṣayaṃ pratyakṣam ।
na ca svalakṣaṇamanumānasyāpi gocaraḥ । taddhi gṛhītapratibandhaliṅgahetukam । pratibanṇaśca tādātmyatadutpattilakṣaṇaḥ svalakṣaṇaviṣayo aśakyagraha iti sāmānyadharmāvāśrayate । na ca sāmānyamekamanekadeśakālāvasthāsaṃsargi bhavitumarhati ।
tadidamanādivāsanodbhūtavikalpadhiṣṭhānaṃ vikalpākārasya vā alīkasya vā bāhyatvamanumānagācaro abhyupeyam । tacca bhāvābhāvasādhāraṇyācca bāhyasādṛśyacca niyatapratibhāsatvāccānyavyāvṛttiniṣṭham । yat khalu bhāvābhāvasādhāraṇam, tadanyavyāvṛttiniṣṭhameva yathā amūrtatvam । tad vijñānādau bhāve śaśaviṣāṇādau cābhāve sādhāraṇam ।
bhāvābhāvasādhāraṇaśca vikalpagocaro asti ghaṭo nāsti ghaṭa iti । yadi punarasādhāraṇo bhāvo bhaved astiśabdo na prayujyeta, punaruktatvāt । nāstīyapi na vaktavyaṃ virodhāt, evamabhāvāsādhāraṇye api vācyam । na cālīkasya sarvasāmarthyavirahiṇaḥ paramārthasattā svalakṣaṇena sādṛśyaṃ manyate anyavyāvṛteḥ ।
na ca gauriti niyatau buddhivyapadeśau vināścādivyāvṛttim । tasmāt sāmānyamanyavyāvṛttirūpamabāhyaṃ bāhyabhedāgrahād bāhyatvenāvagāhyamānamanumānaṃ bāhyo pravartayati । pāramparyeṇa ca bāhyapratibandhād bāhyaṃ prāpayat saṃvādakaṃ sad bhrāntamapi pramātrāśayavaśāt pramāṇam । tadasya na svalakṣaṇaṃ gocaraḥ ।
pratyakṣamapita na sāmānyagocaramityāveditam । na cābhyāmanyat pramāṇamasti, pramāṇasya sato atraivāntarbhāvāt, anantarbhāve vā pramāṇatvānupapattaḥ । na ca sāmānyaviśeṣābhyāmanyadasti prameyāntaraṃ yatraite tat saṃploṣyete ityarthaḥ ।। samādhānavākyaṃ vivṛṇotietacca neti ।
yathā caitat tathā tatra tatra nivedayiṣyate । viśeṣo vyavacchedakaḥ । sa ca vakrakoṭarādirantyaśca । vyavasthāsaṅkarodāharaṇānyāhaindriyavaditi ।
saṃplavamamṛṣyamāṇa āhaadhigatatvāditi । samādhattenānyatheti । ākṣepaṃ vivṛṇotiyadīti ।। syādetat ।
nāsti vaiyarthyamadhigatīnāmāśutaravināśitayā tadgocarādhigatyantarotpādaṃ prati pramāṇāntarasyārthavattvādityata āhaadhigataṃ cārthamadhigamayatā pramāṇeneti । tathāpyekatarapramāṇajanitārthādhigalibdhajanmanaḥ saṃskārādeva sthāyinastadarthasmṛtisantatisaṃbhāvād adhigamarthamadhigamayatā pramāṇena piṣṭaṃ piṣṭaṃ syāditi । samādhivākyaṃ vivarītumanuvadatinānyatheti । vivṛṇotina brūma iti ।
ayamabhisandhi, na hi pramāṇakāraṇāni prekṣāvantiḥ, yenaivamālocayeyuḥjanitameva pramāṇamanyamenāsmāsu, vayamihodāsmaha iti । nāpi svakāraṇabalalabdhajanmāni pramāṇāni dirśito ayamartho anyatamena cāsmāsu pramāṇena, kṛtamasmābhiriti virantumarhanti । pramātuścetanatvādayamanayoga iti cetna, priyatamasya vastuno anena bhūyo bhūyaḥ pramitsitatvāt । apramitsitasyāpi ca durjanavacanādeḥ prameyasyānena pramīyamāṇatvāt ।
tasmānna pramātrabhisandhānāt pramāṇasya pravṛttirapravṛttirvārthe, kiṃ tu samārthyot । anyathāgnidāhādiduḥkhasyāpratyakṣatvaprasaṅgaḥ ।। cattu pramāṇaṃ pramitsādhīnapravṛtti tadyadi pramātā na vyāpārayet kimāyātaṃ pramāṇasya? na hi toyamapi pipāsunā na pīyata iti tasya pipāsopaśamanaśaktirapīti । tasmāt pratyutpannakāraṇasāmagrījanitā buddhiḥ pramā ।
tajjanakāni ca pramāṇāni samānaviṣayāṇyapi । sa eva cānena sāmagrībhedaḥ pradarśitaḥ anyathā pratyakṣeṇetyādinā । yadyapi sākṣātkārāsākṣātkārādirapi prakārabhedo asti, tathāpyasau prakṛtānupayogānnoktaḥ । yadi ca dravyaṃ tvacā gṛhītamiti kṛtaṃ cakṣuṣā, cakṣuṣā vā gṛhītamiti kṛtaṃ tvacetyucyeta, na rūpavijñānaṃ vā sparśavijñānaṃ vopajāyeta ।
tadarthaṃ cakṣurvā tvagvāmyupetavyam । tathā ca saṃplavavaiyarthye api vyavasthāyāṃ na vaiyarthyamityāhaviṣayāntara iti । prakṛtamupasaṃharatitasmāditi ।। vibhaktyarthaṃ nirūpya prātipadikārthanirūpaṇamavatārayatipramāṇeti ।
atra cāvadhāryate anenetyavadhāraṇaṃ vicāra iti । vicāraṇāya bhāvabhavitārau pṛcchati kiṃ punariti । kecidāhuḥ, anadhigatārthagantṛ pramāṇamiti । viṣayasārūpyaṃ sākārasya vijñānasyetyante ।
vijñānasyaivānākārasyātmānāmaprakāśanasāmarthyamityapare । upalabdhisādhanamiti vṛddhāḥ । tasmād viprapitteḥ saṃśayāt praśrnaḥ । bhāvapraśrnavyākhyānena bhavitṛśno vayākhyātaḥ ।
uttaramupalabdhihetuḥ pramāṇam । na ca saṃśayaviparyāsarūpopalabdhikāraṇayoḥ prasagḍaḥ, arthavadityadhikārat, tayośvepadarśitārthavyabhicāreṇānarthavattvāt । no khalu vikalpayamānaṃ vastvasti, arthakriyāsu vopayujyate ।। syādetat ।
smṛtihetorapi prāmāṇyaprasaṅgaḥ । na hyasau nopalabdhihetuḥ । na cārthasahakāri pramāṇamiti saṃskārasyārthasahakāritāvirahādaprāmāṇyamiti sāṃpratam, nadīpūrasya pipīlikāṇḍasaṃcaraṇasya cātītānāgatavarṣaliṅgasya, śabdasyātītānāgatagocarasyārthasahakāritāvirahiṇaścapramāṇatvaprasaṅgāt । jñāpakatvena kāryatvena vā kathañcidarthasaṃbandhe saṃskārasyāpi tat samānamiti tasyāpi smṛtirūpopalabdhihetoḥ prāmāṇyaṃ prasaktam ।
maivam, pramāṇaśabdena tasyāpāstatvāt । pramāsādhanaṃ hi pramāṇam na ca smṛtiḥ pramā । lokādhīnāvadhāraṇo hi śabdārthasabandhaḥ । lokaśca saṃskāramātrajanmanaḥ smṛteranyāmupalabdhim arthāvyabhicāriṇīṃ pramāmācaṣṭe ।
tasmāt taddhetuḥ pramāṇamiti na smṛtihetau prasaṅgaḥ । anadhigatārthagantṛtvaṃ ca dhārāvāhikavijñānānāmadhigatārthagocarāṇāṃ lokaprasiddhapramāṇabhāvānāṃ pramāṇyaṃ vihantīti nādriyamahe । na ca kālabhedenānadhigagocaratvaṃ dhārāvāhikānāmiti yuktam, paramasūkṣmāṇāṃ kālakalābhedānāṃ piśitalocanairasmādṛśairanākalanāt । na cādyenaiva vijñānenopadarśitatvādarthasya pravartitatvāt puruṣasya prāptitvāccottateṣām, aprāmāṇyamameva vijñānānāmiti vācayam ।
na hi vijñānasyārthaprāpaṇaṃ pravartanādanyat, na ca pravartanamapyarthapradarśanādanyat । tasmādarthapradarśanamātravyāpārameva jñānaṃ pravartakaṃ prāpakaṃ ca । pradarśana ca pūrvavaduttareṣāṃ vijñānāmabhinnamiti kathaṃ pūrvameva vijñānaṃ pramāṇa nottarāṇyapi? puruṣāpekṣayā tu prāmāṇye candratārakādivijñānasya puruṣānapekṣitasyāprāmāṇyaprasaṅgaḥ । na cātidavīstayā tadarthasya heyatayā tadapi puruṣasyāpekṣitam, tasyopekṣaṇīyārthaviṣayatvāt ।
na copekṣaṇīyam apyanupādeyatvāddheyamiti nivedayiṣyate । upalabdhihetuṃ ca pramāṇaṃ vadatā anadhigatārthagantṛtvaṃ cārthasārūpyaṃ cātmānātmaprakāśanaśaktiśca pramāṇamiti nirastāni bhavanti । upalabdhimātrasyatvāddheyamiti nivedayiṣyate । upalabdhihetuṃ ca pramāṇaṃ vadatā anadhigatārthagantṛtvaṃ cārthasārūpyaṃ cātmānātmaprakāśanaśaktiśca pramāṇamiti nirastāni bhavanti ।
upalabdhimātrasyārthāvyabhicāriṇa smṛteranyasya pramāśabdenābhidhānāt । hetugrahaṇena sārūpyaśaktyoḥ phalādabhinnayorapākaraṇāt hetuhetumadbhāvasya tādātmaye anupapatteriti । upalabdhihetutve ca pramāṇatvam । bhavitṛvyākhyānena bhāvo vyākhyātaḥ ।
tadevaṃ jñānamajñānaṃ vā upalabdhihetuḥ pramāṇam । tasya bhāvastattvamiti sthitam ।। tadetadativyāpakatvenākṣipatisamānatvāditi । samādhatte ayaṃ viśeṣa iti ।
ayamarthaḥ, sarvaḥ karttā karaṇagocaravyāpāro na tu sākṣāt phale vyāpriyate । karaṇaṃ ca dvidhā siddhamāsiddhaṃ ca । tatra siddhaṃ paraśvādi dārūdvaidhībhāvāyodyamyodyamya dārūṇi nipātayan dārū cchinattītyucyate । na tu sākṣāt kartṛvyāpāragocaro dārūdvaidhībhāvaḥ, kiṃ tu sparśavadvegavataḥ karaṇībhūtasya paraśoḥ saṃyogasyodyamananipātanalakṣaṇastu kartṛvyāpāraḥ paraśugocara eva ।
evaṃ svargakāmo api kartā na sākṣāt svarge vyāpriyate, kiṃ tu tatkaraṇaṃ yāgamasiddhaṃ sādhayati । svargastu yāgavyāpārādevāpūrvābhidhānāt cetanāśrayād deśakālāvasthābhedāsāditapariṇativiśeṣāt sākṣādutpadyate । tadvadihāpi pramātā siddhamindriyādi, asiddhaṃ ca tatsannikarṣādi vyāpārayannutpādayan vā karaṇa eva caritārthaḥ । karaṇaṃ tvindriyādi tatsannikarṣādi vā nānyatra cāritārthamiti sākṣādupalabdhāveva phale vyāpriyate ।
prameyasya tu pratyakṣādanyatropalabdhihetubhāva eva tāvannāsti, tatrāpīndriyasaṃbandhamātre upayujyate prameyam । indriyameva tu tattatsannikarṣādi vā sākṣāt pramāhetuḥ । tataḥ siddhametat na pramātā sākṣāt pramāhetuḥ kartṛtvāt । yo yaḥ kartā sa sarvo na sākṣāt phalahetuḥ, yathā vraścanayajamānādiḥ ।
tathā cāyam । tasmāt tathā । tathā pratyakṣaṃ prameyaṃ na sākṣāt pramāhetuḥ, prameyatvāt । yad yat prameyaṃ vattat sarvaṃ na pramāheturanumeyādivat ।
tathā caitat । tasmāt tatheti । tadidaṃ pramātṛprameyayoḥ pramāṇe caritārthatvamacaritārthatvaṃ ca pramāṇasya, tasmāt tadeva phalahetuḥ । pramātṛprameye tu phaloddeśena pravṛtte iti taddhetū kathañciditi ।
codayati akaraṇeti । nākaraṇaḥ kartā pramāṇamapi vyāptumarhatītyarthaḥ । pariharatina, indriyārtheti । yadā jñānaṃ pramāṇa tadā jñānasya pramāṇasyotvattāvityarthaḥ ।
punaścodayatiyadi tarhāti । pariharatitasminnapīti । codayatiyadi pramātṛprameyābhyāṃ sadbhyāṃ pramāṇamiti । pramāṇamantareṇa pramāyā abhāvāt pramātṛprameyayoḥ asiddhirityarthaḥ ।
pṛcchatikathamiti । uttarampramāṇamitīti । āha-na ca dravyamātramiti । astu tarhi tadīyo avāntaravyāpāraḥ pradhānakriyāyāṃ sādhyāyāṃ kārakam, tasyāpi pradhānakriyāyāṃ nimittatvādityata āhana ca kriyāmātramiti ।
na hi svarūpeṇa devadatto vraścanaḥ, nāpi tadīyo vyāpāra udyamananipātanādirloṣṭhādyāśrarūḥ । kva tarhi kārakaśabdaḥ pravartata ityata āhakārakaśabdo hīti । pradhānakriyāsādhane hetau avāntarakriyāviśeṣayukte kārakaśabdaḥ pravartate । dvaidhībhāve hi phale pradhānavyāpāre kartuḥ karaṇagocara udyamananipātanādiḥ avāntaravyāpāraḥ ।
karmaṇaśca dārūṇaḥ sparśavadvegavattīkṣṇatarakuṭhārasayoga evāvāntaravyāpātaḥ । tena hi dārū svāvayavaparispandalabdhajanmano avayavavibhāgād dvaidhībhāvamanubhavati । tasmādavāntarapradhānavyāpārasaṃpannaṃ kārakamiti sāmānyataḥ prasādhya prakṛte yojayatipramātṛprameyaśabdau ceti । tāvanreṇa kriyāṃ pradhānakriyāmityarthaḥ ।
pariharatina, pācakādiśabdavaditi । lokādhīnāvadhāraṇaḥ khalvayaṃ śabdārthasaṃbandhaḥ । lokaścātītānāgatavartamānakriyāsaṃbandhamātravivakṣayā kārakaśabdān prayuṅkte, pācakamānaya pakṣyatīti ca, pācako ayamapākṣīditi ca, pācako ayaṃ pacatīti ca tulyavat traikālyaviṣayaprayogadarśanam । tat kasya hetorapacatyapi pākasaṃbandhaṃ pratyasti svarūpśaktirdevadattādāviti? dvayī hi śaktiḥ kārakāṇāṃ kāryopajananaṃ prati svarūpaṃ ca sahakārigrāmasamavadhānaṃ ca ।
tatrāsatyapi sahakārigrāmasamavadhāne kārakaśabdānāṃ pravṛtteḥ, satyapi ca svarūpe trekālyavyāpini trekālyayogikāryāsaṃbhave apravṛtteḥ traikālyayogikāryopahitamaryādameva svarūpaṃ kārakaśabdānāṃ pravṛtau nimittamiti । asatyapi pratyutpannapramāhetupramāṇasaṃbandhe pramātṛprameyaśabdayoḥ pravṛttiriti upapannaṃ pramātṛprameyābhyāṃ pramāṇa janyata iti । tat pramāṇamupalabdhisādhanaṃ sākṣāt, na pramātṛprameye iti siddham ।। satyapi copalabdhisādhanatve pramātṛprameyayorūpabdhiheturityatrāprasaṅga, sādhākatamāsādhakatamayoḥ sādhakatame kāryasaṃpratyayāt sātiśayatvenodbhūtattvāt tasyetyāhasādhakatamatvād veti ।
sādhakatamārthaṃ pṛcchatikaḥ punariti । uttarampramāṇasya bhāvābhāvayoḥ pramāyāḥ kāryasya tadvattā bhāvābhāvavattā sādhakatamārthaḥ । lakṣyalakṣaṇayorabhedavivakṣayā sāmānadhikaraṇyam, na tu pramātṛprameyānvayavyatirekānuvidhānamapyasti pramāyā anvayavyatirekayorityata āhana pramātarīti । pramātṛprameyābhyāṃ saha pramotpādasyānyayogavyavacchedena saṃbandhaḥ ।
pramāṇena tu saṃbandhaḥ pramotpādasyāyogānyayogavyavacchedābhyāmityatiśayaḥ pramāṇasya । pramātṛprameye hi pramāṇopakṣīṇavṛttinī na pramāyāṃ vyāpriyete । tenāntarāyasaṃbhavannāvaśyaṃ pramātṛprameyavyāpāre sati pramā bhavati । pramāṇasya vyāpāre tu pramā bhavatyeveti kalpāntaramāha- yadvān vā pramimīte so atiśayaḥ ।
pramimīta iti svatantraṃ kartāraṃ daśayati pratipādyāt karaṇād vyavacchettum । yadvāneveti ca sāvadhāraṇām । tatra yadvāniti kartrantaraṃ vyavacchinatti । na hi kartā kartṛmān, kiṃ tu pramāṇavān ।
svatantro hyāśrayaḥ paratantreṇāśrīyate । kartradhīnaṃ hi karaṇamityāveditam । pramātā prameyavānapi kvacid bhavet tattantratvāt prameyasya । na tu prameyavāneva, anumānādiṣu prameyasyātītatvādinā tadvattāvihāt ।
na tu liṅgadijñānavān na kadācidityavadhāraṇaphalam । so ayaṃ viśeṣaḥ pramātṛprameyābhyāṃ pramāṇasya । asyaiva ca viśeṣasyātiśayatvamanvayavyatirekābhyāmādarśayati pramāṇe satīti । kalpāntarakāha satārveti ।
pūrveṇa bhāvapradhāno atiśayo yādṛśasya darśitaḥ, tādṛśasyaiveha vyatirekapradhāno atiśaya iti viśeṣaḥ । akartṛtvamahetutvamityarthaḥ । kalpāntaramāhasaṃyogavaccaramabhāvitā vā । setikartavyatākaṃ hi vyāpriyamāṇaṃ karaṇam, na tu cakṣurādisvarūpam ।
karaṇādiśabdapravṛttinimittamātraṃ tu svarūpaṃ syāditi pūrvamāveditam । tacca siddhamasiddha vā pramātṛprameyavyāpārasya paścādeva tathātvena saṃpadyata iti caramabhāvītyucyate । so ayamasya caramabhāvitātiśayaḥ, tathā tantūnāṃ paṭe janayitavye antyāḥ saṃyogabhedā yadanantaraṃ paṭa utpadyata eveti । kalpāntaramāha prapipatterānantarya vā ।
yata eva pramāṇaṃ caramabhāvi, ata eva tadanantaraṃ pratipatteḥ pramāyā bhāvāt । pratipatterānarnyameva pramāṇasyātiśayaḥ । sa ceti । co avadhāraṇe ।
idamapi lakṣyalakṣaṇayorabhedavivakṣayoktam । kalpāntaramāhaasādhāraṇakāraṇatā vā । catastraḥ khalvimāḥ pratyakṣādipramiyo bhinnabuddhivyapadeśabhājo anubhūyante । na ca pramātā tadbhedahetuḥ, sya sādhāraṇyāt ।
na ca prameyamekasyāpi prameyasya saṃplave sarvapratipattisādhāraṇyāt । pramāṇāni tu yathāyathaṃ catasṛṣvapi pramitiṣvasādhāraṇānīti bhinnabuddhivyapadeśanibandhanāni । tadidamasādhāraṇyamatiśayaḥ । aśeṣaḥ puruṣaḥ pramātātra vivakṣitaḥ ।
kalpāntaramāha pramākāraṇeti । pramāyā asamavāyikāraṇa khalvātmamanaḥsaṃyogaḥ । sa ca sarvapramāsodhāraṇaḥ । nāsau pramātrā prameyeṇa vā śakyo viśeṣṭum, tayorapi tadvadeva sādhāraṇyāt ।
asādhāraṇaṃ tu pramāṇaṃ yathāyathamātmamanaḥsaṃyogamavacchinatti । eve sukhādiprameyāṇāmapi mana evāsādhāraṇaṃ vyavacchedaṅka draṣṭavyam । so ayamasyātiśayaḥ । atiśayātiśayinorabhedavivakṣayā atiśayaśabdavācyam ityuktam ।।
kramaprāptamarthagrahaṇaṃ tātparyato vyācaṣṭe arthagrahaṇamiti । kasmāt punarniṣidhyate pramāṇaviṣayā pratipattirityata āhayato na pramāṇaviṣayeti । itikartavyatā anuṣṭhānam, tasmin । arthyata ityarthaḥ, toyakaṇṭakādiḥ ।
tasya tathāmāvo arthanīyatvam । tacca sukhaduḥkhasādhanatvam । sukhasādhanaṃ khalūpādeyatvena duḥkhasādhanaṃ ca heyatvenārthye । tātparyāntaramāhaupekṣaṇīyeti ।
upekṣaṇīyaviṣaye pramāṇe pravṛttisāmarthyaṃ nāstīti tatpratiṣadhyate । na ca tadapramāṇamiti । tasyāpi dṛṣṭapramāṇasādharmyeṇa liṅgena prāmāṇyānumānāditi । codayatipramāṇāgahaṇamiti ।
samarthapravṛttijanikā hi pratipattirnāpramāṇādbhāvatītyarthādeva pramāṇāditi gamyata ityarthaḥ । pariharatina pramāṇaviśeṣajñāpanārthatvāt । ayamabhisandhiḥ, pravṛttisāmarthyena hi kāryeṇa pramāṇasyārthavattvamanumātavyam । na caitat sākṣāt pramāṇasya kāryam, kiṃ tvarthapratipatteḥ ।
tadanantaraṃ hi samarthā pratipattirūpajāyate । arthapratipattistu pramāṇakāryeti samarthā pravṛttiḥ pramāṇakāryā satī pramāṇasyārthavattvamanumāpayati । tasmādarthagamyamapi pramāṇamarthapratipattikaraṇatvena dyotanīyam । anyathā pramāṇamarthavadarthapratipatteḥ masarthapravṛttijanakatvāditi kiṃ kena saṃgatam? pramāṇasya viśeṣaḥ pramāṇabhāsād vyāvṛttiḥ, tasya jñāpanam ।
sa evārtho yasya pramāṇagrahaṇasya tat tathoktam । tasya bhāvastattvam । tasmādetaduktaṃ bhavatipramāṇakāryāyā arthaprapitteḥ pravṛttisāmarthyaṃ na tadābhāsakāryāyāḥ । tasmāt pramāṇasyārthavattvaṃ gamyata iti ।
tadidamuktamtad yeha pramāṇena pratipattiḥ sā pravṛttisāmarthyaṃ pratipādayati pramāṇam । ayamarthaḥ । pramāṇa kartṛ, pravṛttisamārthyaṃ pratipadyamānaṃ prāpnuvattat pratipādayati prāpayati pramāṇakāryārthapratipattiriti । idamapi pramāṇagrahaṇasya prayojanamityāha na ca pramāṇagrahaṇamiti ।
ekadeśivyākhyānamupanyasyatisukheti । na kevalaṃ sukhaduḥkhahetutvādarthyamānatvāt jñāyamānatvācca । dūṣayatineti । sarvasya sukhaduḥkhataddhetutvena heyapakṣanikṣepāt upādeyānāṃ pramāṇaśāstrāpavargāṇānāmabhāvaprasaṅgād vyāghātaḥ ।
avivakṣitatvācceti । caśabdasamuccitamaśakyahānatvaṃ hetvantaramādarśayati na ca pramāṇādihānamiti । sukhadaḥkhataddhetavo hi heyāḥ sane hānopāyamapekṣante । na ca pramāṇāderanyaḥ tadupāyaḥ saṃbhavati ।
na ca pramāṇādiḥ svocchedāya paryāptaḥ । na cāsmādapavargo nādhigamyate । tasmānna śakyaṃ pramāṇādinā pramāṇadihānamiti । na caitanniḥśreyasahetuṃ śāstraṃ praṇayataḥ sūtrakārasya tadanuvartino vā bhāṣyakārasya vivikṣitamityāhana ca pramāṇādihānaṃ vivakṣitam ।
tasmādasmadvacākhyānameva śobhanamityāhakiṃ tviti । pravṛttisāmarthyādhānayogyavamamadhikāraḥ । tasmāt sukhaduḥkhataddheturūpārthapratipattireva hi samarthāṃ pravṛttimādhatte, na tvarthamātrāpratipattirityarthaḥ । na kevalaṃ vyāghātāśakyahānāvivakṣitatvairarthapadena na sarvasaṃgraho aśakyatvādapi na sarvasaṃgraha ityāhana saṃvida iti ।
sukhaduḥkhataddhetutayā na saṃvido grahaṇaṃ saṃgrahaḥ sarvamadhyapatitāyā api । kutaḥ? anadhikārāt, sukhaduḥkhataddhetuyogyatāvirahāt । nāpyarthyamānatvena saṃgraha ityāhaakarmatvācca । na tāvat sarvā eva saṃvidaḥ saṃvidgocarā manoyonayaḥ, saṃvedyā bhavitumarhanti ।
ekanīlaviṣayasaṃvitparamparāmātra eva puruṣāyuṣasahasraparyavasānāt, viṣayāntarasaṃcārābhāvaprasaṅgācca । tasmādanavasthābhayādante kasyāścit saṃvido asaṃvedyatayā phalamātratvamabhyupeyam । tathā ca sā nārthyate । na ca sukhaduḥkhe tatreturiti na sarvasaṃgrahaḥ saṃvido asaṃgrahādityarthaḥ ।
tadevamādivākya vyākhyāya bhāṣyavākyāntaramavatārya tatraikaderśivyākhyānaṃ dūṣayitumupanyasyatiso ayaṃ pramāṇārtha iti । dūṣayatinobhayasyāpi parisaṃkhyātatvāt, arthastu sukhamityādinā bhāṣyagranthena । kāryakāraṇābhyāmubhayatvam । prāṇabhṛdbhedasyāparisaṃkhyeyatvāditi ca hetuḥ śvetaḥ prāsādaḥ kākasya kārṣṇyāditivanna pratijñārthena saṅgacchate ityāhaprāṇabhṛdbhedasya ceti ।
tadetadekadeśimatadūṣaṇamasmin vyākhyāne nāstītyāhanārthaśabdasyeti । candranādiviṣayaṃ pramāṇaṃ sukhaprayojanameva, kaṇṭakādiviṣayaṃ ca pramāṇaṃ duḥkhotpādaprayojanamevetyetadubhayaṃ parisaṃkhyātuṃ niyantumaśakyamityarthaḥ ।। evaṃ kilātra śaṅkyate, sukhaduḥkhahetubhāvo vastūnāṃ svābhāviko bhavenna vā? svābhāvikatve nīla iva sarvān pratyarthaḥ sukha iti karabhavanmanuṣyāṇāmapi kaṇṭakaḥ sukhaḥ syāt । evaṃ nidādhe api kuṅkumaṃ sukhaṃ syāt ।
candanaṃ ca hemantate api sukhaṃ bhavet । evaṃ tṛṣṇaja ivāpāṃ suhitasyāpaḥ sukhāḥ prasajyeran । asvābhāvikatve tvanādivāsanāvaicitryalabdhajanmapuruṣadharmakalpanānupātinaḥ sukhaduḥkhādayo na pramāṇaprayojanaṃ bhavitumarhantīti । tatredamupatiṣṭhateso ayaṃpramāṇārtha iti ।
nivedayiṣye hi kṣaṇabhaṅgādhikāre tathā sthemabhājāmapi vastunāmakramāṇāmapi kramavatsahakārikāraṇasamavadhānavaśādupajanāpāyadharmāṇaḥ kramavanto dharmā bhavantīti, tadihāpi । yadyapi na jātyā sukhaduḥkhahetubhāvo bhāvanāṃ bhavati, tathāpi jātideśakālāvasthāpuruṣabhedasahakārisamavadhānādupapatsyatesukhaduḥkhahetubhāvo avyavasthayeti bhāvaḥ ।। tat siddhametat, pramāṇārtho aniyataḥ, aniyataprāṇabhṛdbhedahetukatvāt । yadyadaniyatakāraṇakaṃ kāryaṃ tatvasarvamaniyatameva, yathā aniyatakālameghodayanibandhanaṃ varṣam ।
tathā cāyam । tasmādaniyata iti । kasmāt punaḥ pramātrādicaturvarge pramāṇasyaivārthavattvamucceta na pramātrādīnāmapītyāśaṅkānirākaraṇārthaṃ bhāṣyamanuvadanneva vyācaṣṭe arthavati ca samarthe samyagarthe arthāvyabhicāriṇīti yāvat । pramāṇe arthavanti bhavan simarthāni samyagarthāni pramātrādīni ।
arthasya tu samyaktvamidameva yad yādṛśaḥ pramāṇenopadarśistasya tathātvaṃ na punaranyathābhāva iti । yadā tvādibhāṣyavākye arthaśabdaḥ prayojanavacanaḥ, tadaivaṃ vyākhyānam arthavati ca prayojanavati ca yataḥ samarthaṃ śaktaṃ pramāṇa pratipattyādikrameṇa pūrvoktena prayojanaṃ prati, ataḥ samarthe pramāṇe pramātrādīnyarthavanti prayojanavanti bhavanti, yatastānyapi pramāṇavadeva samarthāni śaktāni prayojanaṃ pratīti, atra hetaḥ anyatamāpāya iti । tasyārthaṃ vyācaṣṭeanyatamatvārtha iti । nanvanyatamaśabdo bahuṣvanirdhānitaviśeṣamekamāha, na tu sādhakatamamityata āhapramāraṇāditi ।
sādhāraṇaśabdo hi pramaraṇād viśeṣe vartate । tad yathā śivikāvahanapakrame puruṣamānayeti puruṣaśabdo viṣṭau । tadvadihāpi pramātrādiparihāṇyā pramāṇasyārthavattvābhidhānaniyamaprakrama iti pramātrādibhyaḥ pramāṇasya viśeṣo vācya iti tatraivānyatamaśabdo vartate । yadyapyarthapratipattyarthāvyabhicāradvāreṇa pramāṇasyāvyabhicāro gamyate dṛṣṭe viṣaye, tathāpyadṛṣṭe viṣaye na tajjanitaprapittayavyabhicāreṇāvyabhicāraḥ śabdasya pramāṇasya śakyo vijñātum, pratīyavyabhicārasya pramāṇāvyabhicāragrahaṇamanreṇāśakyajñānavat ।
tasmād dṛṣṭārthasya mantrāyurvedasya pravṛttisāmarthyāvadhṛtārthāvyabhicārasya sādharmyādāptapraṇītvādagnihotrādivākyānāṃ pramāṇānāmavyabhicāragrahaṇapuraḥsarameva trivargasyāvyabhicāragrahaṇam । na punaratra trivargasyāvyabhicāraḥ śakyo anyataḥ paricchettum । adṛṣṭārthaviṣayasya ca caturvargasyehārthavattvena prayojanaṃ dṛṣṭārthe sandehādapi vyavahāra siddheḥ । tadidaṃ caturvarge pramāṇasya prādhānyamiti ।।
caturvargavibhāgapare bhāṣye pramātā prathamaṃ darśitaḥ । tatastasya lakṣaṇamāhapramātā svatantra iti । svātantryaṃ pṛcchatikiṃ punaḥ svātantryam, yasyābhisaṃbandhāt svantra iti? bhāṣyakṛtā pramātopalakṣito na lakṣitaḥ । na khalvīpsājihāsayorvā pravṛttau vā svāntryaṃ pramātṛtvam, api tu pramāyārm ।
ipsādisvātantryeṇa tu taduttarakālabhāvinā pramāyāṃ svātantryaṃ parvakālābhāvyupalakṣim । tena taccarimanuvartamāno vārtikakṛt upalakṣaṇāntaraṃ kartṛtvottarakālabhāvyāhakārakaphalopabhoktṛtvam । na hi sarvaḥ kartā samastakārakajanyaṃ svargādi vaudanādi vā bhuṅkte ṛtvikpācakādiṣu ca vyabhicāradarśanāt । kārakasya tu sataḥ kartṛtvottarakālabhāvinī phalopabhoktṛtā kartṛvanāntarīyakatayā dupalakṣayati, yajamānasya rājñaśca praiṣādinā tattadvayāpāre kartṛtvāt ।
tadabhisandhipūrvakaṃ preṣaṇamadhyeṣaṇaṃ va yuktaṃ tasarvaṃ pacyarthaḥ । iti । svātantryalakṣaṇamāhatatsamavāyo vā । kārakābhidhānena sannidhāpitāṃ kriyaṃ taditi sarvānāmnā parāmṛśati ।
yasya hi vyāpāraṃ prādhānyena dhāturākhyātapratyayo vābhidhatte sa svatantraḥ kartā । tathā hi viklidyantīyatra taṇḍulādayaḥ kartāraḥ, pacantītyatra devadattādayaḥ । tat kasya hetoḥ? ekatra taṇḍulādervyāpāra upātto aparatra devadattāderiti । prādhānyena cāśeṣakārakanivarttyatvaṃ pradhānakriyāyāḥ, avāntaravyāpārabhede api pradhānakriyoddeśena samastakārakapravṛtteriti ।
puruṣa iti prakṛtakriyāpekṣam, pramāyāḥ puruṣāśrayatvāditi । lakṣaṇāntaramāhatatprayoktṛtvamitarāprayojyatā vā । tasya cetanasya sarvakārakāṇi prati prayoktṛtvam, taiśca kārakairaprayojyatā vā । acetanasya tu bhāktava kartṛtvaṃ na svābhāvikamiti bhāvaḥ parisamāptipadārthaṃ vyācaṣṭetattvaparisamāptiriti ।
tattvaṃ hi pramāṇavyāpyatvaṃ pramāṇavyāpāraviṣayatvam । tacca hānopādānopekṣābhiḥ paryavasyati । paryavasānaṃ parisamāptiḥ viniyojyeti vaktavye yogyatāgrahaṇamīpsite api dṛṣṭe vastuni kutaścit pratibandhāt puruṣeṇānupātte mā bhūt tattvāparisamāptiriti । yadyapi hi tat puruṣeṇānupāttaṃ tathāpyupādānayogyatāpradarśanādasti tattvaparisamāptiriti ।
tatpratiṣedhaśca ityatra tacchabdena hānopādānalakṣaṇaṃ viniyogaṃ parāmṛśati ।। kiṃ punastattvamityādi bhāṣyaṃ vyācikhyāsustattvpratyayaprakṛtestado arthaṃ pṛcchatikiṃpunariti । uttaramsadasatī tat । praśnaṃ vibhajatetasya bhāvastattvamityatreti ।
uttaraṃ vibhajatesadasatītat । atha kasmāt prakṛtipuruṣau vā, pañcaskandhā vā, paraṃ brahmādvaitaṃ vā, jīvajīvastravādayo vā sapta, pṛthivyāpastejovayuriti vā catvāri bhūtānītyādīti na tado vācyāni bhavantītyata āha pramāṇaviṣayatvenādhikārāt । sūtrabhāṣyavākyatadvivaraṇeṣu pramāṇa pramāṇaviṣayaścādhikṛtaḥ na ca saṃkhyādisiddhāntabhedānupātino arthāḥ pramāṇaviṣayāḥ । yathā caitat tathātreva nivedayiṣyate ।
upasaṃharatitasmāditi ।। prakṛtyarthaṃ vyākhyāya pratyārthaṃ vyācaṣṭe-tadbhāva iti, sadasatoryathāsaṃkhyaṃ vidhāyakaprakāṇaviṣayatā sato bhāvaḥ, tatpratiṣedhaścāsato bhāvaḥ । taditi vidhāyakapramāṇaviṣayatāṃ parāmṛśati । tatpratiṣadhena ca pratiṣadhakaṃ pramāṇamupasthāpitam ।
tena pratiṣedhakapramāṇaviṣayatvameva tatpratiṣedha ityanenoktaṃ bhavati । etad vibhajate-tayoḥ khalviti । śaṅkate-pramāṇaviṣayatvāditi । sarvasāmarthyaviraheṇa tvasat sato vyāvartate ।
yadi cāsadapi pramāṇaviṣayaḥ, tarhi nāsamartham । tathā ca sadasatorabheda ityarthaḥ । nirākarotina, anaikāntāt । na vayamasāmarthyenāsato bhedamācakṣmahe yenaivamupālabhyemahīti bhāvaḥ ।
śaṅkā vibhajatetatra bhavediti । nirākaraṇaṃ vibhajatetacca neti । gavādi cetanam, acetanaṃ ghaṭādīti । yadi sadasatī samarthe kutastarhi tayormeda ityata āhasvatantreti ।
asadupalabdhireva sadupalabdheranyānupalabdhiḥ । nanu saṃyogavibhāgādiṣu satsvapi taratantropalabdhikaraṇatvamatista, teṣāṃ saṃyujyamānavibhajyamānādyadhīnanirūpaṇatvāditya āhapratiṣedhamukhena pratipadyate pratīyate । satāṃ keṣāñcit pāratantrye api na niṣedhyaniṣedhādhikāraṇapāratantryamityarthaḥ । saṃprati sadupalambhakasya pramāṇasyāsadūpalambhakatvaṃ pratipipādayiṣatā bhāṣyakāreṇa pradīpo dṛṣṭānta upanyastaḥ ।
satu sādhyasamaḥ, tasyāpi pramāṇasāmagrīniveśaditi śaṅkyamāno atyantalokaprasiddhatayāsya dṛṣṭāntatvaṃ samarthayatepradīpavaditi । gopālāṅganā api hi kimatrāsti steno asmaddhanaṃ vā apavarake na veti sandihānā pradīpamupādāya samantādavalokyāpavarakamastīhāsmaddhanaṃ nāsti stena iti samameva niścinvanti, na tu stenābhāvaniścayāyopāyantaramupādadate । tenāgāpālāḍnamā ca paṇḍitarūpebhyaḥ siddhaḥ pradīpo dṛṣṭāntaḥ । tadidamuktam-na hyasatpratipattāvupāyāntaramāsthīyate lokena ।
anāśrayaṇe hetumāha pradīpena dṛśyamāne hi ghaṭādike arthe svatantre nānena samānajātīyaṃ tulyopalambhayogyataṃ dṛśyāntaramasti । nīlapītau hi parasparābhāvavantau, tena nalīniṣedhe nāvaśyaṃ pītavidhiḥ । bhāvābhāvau tu parasparābhāvātmānau, no khalvabhāvābhāvo nāma kaścidanyo bhāvarūpāt । nāpi bhāvābhāvo anyo abhāvāt ।
tadevaṃ pradīpopāyasya pratipattuḥ pratītikramamuktvā parīkṣakāṇāmupapattikramamāhayadyabhaviṣyaditi । yadi kaścidāśaṅketa dṛśyatāmabhāvaḥ । pradīpena bhāvo api bhaviṣyatīti, tatraiṣa parīkṣakāṇāṃ tarka upatiṣṭhateyadyabhaviṣayaditi । tadevaṃ laukikaparīkṣakasaṃmataṃ dṛṣṭāntamupapādya dārṣṭāntike yojayatieve pramāṇenāpi indriyādinā sati pramīyamāṇe iti ।
pūrvavad vyākhyeyam । upasaṃharatitadevamiti । sarvaṃ caitadupariṣṭādupapādayiṣyate । nanu yadi sadasatī pramāṇaviṣayau, kasmāt sadbhedā ivāsadbhedā api sūtrakṛtā nocyanta ityata āhatatra teṣu sadasadbhedeṣu madhye svātantryeṇāsadbhedā na prakāśanta iti nocyante ।
niṣedhyaniṣedhādhikāraṇādhīnanirūpaṇatvādasadbhedānāṃ bhāvabhedatantraṃ pramāśanamiti bhāvabhedakathanenaivābhāvabhedā api gamyanta iti noktā ityarthaḥ । atha vā kathitā eva yeṣāṃ tattvajñānaṃ niḥśreyasopayogi, yaṃ tu na tathā na teṣāṃ prapañcaḥ anupayuktabhāvaprapañca iva vaktavya ityāhacaturvargānantarbhāvād vā bhāvaprapañcavad abhāvaprapañca iti । niḥśreyasānupayogini bhāvaprapañce yathā caturvargānantarbhāvaḥ, evamabhāvaprapañce apīti । atha niḥśreyasopayogābhāvaḥ kuto avagantavya ityata āhabhāvopadeśādevābhāva upadiṣṭo bhavatīti ।
dvividhaṃ pramāṇaṃ bhāvo abhāvaśca, yathā kāraṇābhāvena kāryābhāvajñānaṃ yato dvitīyasūtrasamutyānam । prameyeṣu cāpavarga eva mūrdhābhiṣiktaḥ । eve prayojanādiṣvapīti tatra tatrohanīyamiti । upasaṃharatiataśceti ।।
tadevaṃ tātparyaṃ vyākhyāya avayavārthaṃ vyākhyātuṃ bhāṣyaṃ paṭhatisacca khalu ṣoḍaśadhāvyūḍhamupadekṣyata iti । atra prathame kalpe caśabdo avadhāraṇe, khalu śabdaḥ spaṣṭārthe । tadeva ṣoḍaśadhā vyūḍhamupadekhyate nāsat, tasya sadadhīnaprakāśatvāditi । dvitīye tu kalpe pāramārthike caḥ samucce, khaluḥ avadhāraṇe, sati ṣoḍaśādhaivopadekṣyamāṇe asadapyupadekṣyata ityarthaḥ ।
prakṛtyarthaṃ vyācaṣṭevyūha iti । sūtrasya saprapañca tātparyaṃ vyākhyāya avayavārthaṃ vyācikhyāsunā bhāṣyakāreṇa tāsāṃ khalvāsāṃ sadvidhānāmiti bhāṣyeṇa sūtramavatārya paṭhitaṃ tadasya vārtikakṛt tātparyamāhata ete sadbhedā iti sūtram । ta ete pramāṇādayaḥ sadbhedā niḥśreyasopayogino na gaṅgāvālukādayaḥ । tasmāt satsupramāṇādayaḥ ṣoḍaśaivodiyeṣṭā lakṣitāḥ parīkṣitāśca ।
na gaṅgāvālukādayaḥ santo api niḥśreyasānupayogāditi bhāvaḥ ।। dvandvasvarūpamāhasarvapadeti । dvandvaparigrahe tātparyamanvayavyatirekābhyāmādarśayatisarva eva iti । bahuvrīhikarmadhārayayorasaṃbhāvāt ṣaṣṭhīsamāsaparigrahe nigrahasthānasyāntyapadārthasya prādhānye vivakṣitārthahānaprasaṅga ityarthaḥ ।
nirdeśe yayāvacanaṃ vigrahaityasta bhāṣyasya tātparyamāhayathāvacanamiti । anyonyanirapekṣāṇāṃ pratyekaṃ pramāhetubhāvaḥ pramāṇānāmiti hi bahuvacanaprayojanam । prameyeṣu tu yadyapi prameyatā vāstavī pratyekamasti tathāpyapavargahetubhāvena prameyatā samudāye samāpyate, na tu pratyekam । ātmādīnāmanyamatasyāpyatattvajñāne saṃsārānanivṛtteriti yadeva hi nirdeśa vacanabhedasya prayojanam, tadeva coddeśe api, tayorekavākyatvāditi bhāvaḥ ।
pramāṇādīnāmiti vibhaktyarthavyākhyānaparaṃ bhāṣyaṃ paṭhitvā pṛcchatikaḥ punariti । uttaramkārakāṇāmiti । tadvibhajateyatreti । kārakārthaḥ pradhānakriyā, yaduddeśena sarvakārakapravṛttiḥ ।
kārakagrahaṇena ca tannāntarīyakatayā pradhānakriyāpyānīteti vivaraṇe sāpi darśitā । yadyapi svasvāmibhāvādāvapi saṃbandhe antargataḥ kriyākārakasaṃbandho asti saṃbandhamātrasya kriyāgarbhatvāt tannāntarīyakatvācca kārakasya, tathāpyasau na vivakṣyate । saṃbandhamātrameva tu vivakṣyata ityarthaḥ । tatra codayatitattvasyeti ।
ṣaṣṭhī cānarthikā avyatireke tadanupapatterityapi draṣṭavyam, tatrāniyamavādyekadeśī pariharatina, ubhayathāpīti । bhāvasya bhavitradhīnanirūpaṇatvād, bhāvanirūpaṇameva bhavitṛnirūpaṇamākṣipati । abhede apīti । iṣusthityā yathā tadbhāvapratiṣedha iṣobhāvo dharmo gatiḥ, tasya pratiṣadhaḥ sthitiḥ, tiṣṭhategratinivṛttyarthatvāt ।
evamatrāpi na pramāṇaprameyādimātramacyate tattvagrahaṇenāpi tvarthāntaraṃ teṣveva yat yat samāropitaṃ rūpamanyathātvamiti yāvat tat pratiṣidhyate । gatimaditi bhāvapradhāno nirdeśaḥ । yathā dvekayordvivacanaikavacane । iti dvitvaikatvayoriti ।
saṃkhyevavikṣāyāṃ tu dvyekeṣviti syāt । tena gati mattvamarthāntaramiṣornabhavatītyasminnarthe iṣoḥ sthitiriti prayujyata ityarthaḥ । tadetad ekadeśimatamarthāntaratvaniyamavādī dūṣayatitanneti । pramāṇadibhyo anarthāntarasya tattvasya ca iṣoranarthāntarasya gatyabhāvasya cāsiddheḥ । yathā ca bhāvātirikto abhāvastathā kṣaṇabhaṅgādhikāre nivedayiṣyate ।
pramāṇādyatiriktaṃ ca tattvamanantarameva darśayiṣyatīti । tattvasyajñānamityādi bhāṣyaṃ vyāpaṣṭetattvaṃ jñāyamānamiti । ubhayaṃ pṛcchati-kiṃ punariti । tattvapraśnasyottramtattvamiti ।
nimittatvaṃ śaktiḥ pramāṇādīnām । sā ca dvayī svrūpalakṣaṇā sahakārisākalyalakṣaṇā ca, atīndriyasya sāmarthyasya naiyānikairanabhyupetatvāt । śakteśca bhāvatvena bhavitṛnirūpaṇādhīnanirūpaṇatvād bhaviturapi nirūpaṇaṃ bhavatītyuktam ।। abhimataṃ niḥśreyasaṃ grahītuṃ niḥśreyasadvaividhyamāhaniḥśreyasaṃ purariti ।
takrijñadṛṣṭaṃ niḥśreyasaṃ grahītuṃ dṛṣṭamatiprasaṅgāpādanena dūṣayatieve ca kṛtveti । sūtrakārābhimataṃ niḥśreyasamāhaparaṃ tviti । etaduktaṃ bhavati, yadyapi niḥśreyasapadamabhimatamātravāci pramāṇāditattvajñānasya ca dṛṣṭamapi niḥśreyasaṃ saṃbhavati, tasyaiva tataḥ sākṣādutpatteḥ । tathāpyātmādivācakaprameyapadasamabhivyāhārādadṛṣṭameva niḥśreyasamabhipreta sūtrakārasya ।
tatra ca pramāṇamāditattvajñānasyāpi pārarmyeṇa hetubhāvo astyeveti । codayatidṛṣṭamiti । dṛṣṭe darśanameva pramāṇam । adṛṣṭaṃ tu niḥśreyasamaprāmāṇikaṃ darśanābhāvādityarthaḥ ।
pariharatina, nāsti arthasya tathābhāvāt । artha ātmādiḥ । tasya āgamānumānasahakāriṇā kāraṇābhāvena kāryābhāvānumānamevātrārthe pramāṇamiti bhāvaḥ । eko bhāvastattvato yena dṛṣṭāḥ, sarve bhāvāstattvatastena dṛṣṭāḥ ।
iti, tān pratyāha yadi punariti । na hi bhāvānāṃ tattvamanyadataḥ pratyakṣaviṣayīkṛtād rūpāditi bhāvaḥ । mokṣamāṇā iti, sani muco akarmakasya guṇo vā iti guṇābhyāsalopau । na kevalaṃ vastuvṛttiḥ, sūtrakārasyāpi saṃmatamedityata āhapṛthagupadeśācca prameyasya pramāṇādibhyaḥ ।
yadi ca yatkiñcitprameyatattvajñānānniḥśreyasasya parasya prāptiḥ, kimarthamātmādasūtreṇa dvādaśaiva prameyāṇi nādhikāni na nyūnāni cetyavadhāryate sūtrakārerṇa? tasmāt tadeva sākṣādupayoti niḥśreyase na padārthamātramityāhaprameyāvadhāraṇārthāyāṃ cotrarasūtraprikriyāyāmakuśalaḥ sūtrakāraḥ syāt । kutaḥ? prameyasya vihatatvādādyena sūtreṇeti । tasmād yadyupapattiḥ yadi ca sūtrakārabhimatasubhayathāpi prameyatattvaparijñānaṃ parasya niḥśreyasasya hetuḥ । tadanena ātmāderiti bhāṣyaṃ vyākhyātam ।।
atha kiṃ tattvajñānasyātmādiviṣayasyādṛṣṭa eva ko api sāmarthyātiśayo yataḥ paraniḥśreyasotpādaḥ, maivam । kiṃ tarhi? dṛṣṭayaiva dvāretyāha bhāṣyakāraḥ taccaitaditi niḥśreyasahetubhāvābhidhānasya anu paścāt udyate anūdyate । tattvajñānotpāde hi sākṣāt tadviṣayamithyājñānādinivṛttikrameṇāpavargotpāda iti dvitīyasūtreṇānadyate । tadetad bhāṣyaṃ taccaitadityādyadhigacchatītyantamanūdya vyācaṣṭe-heyamiti ।
mithyājñānamātmādiṣu prameyeṣu avidyā tanmūlaṃ tṛṣṇā । upalakṣaṇaṃ caitat, dveṣo api draṣṭavyaḥ । tanmūlau ca dharmādharmau, tadetaddheyam । hānaṃ tattvajñānaṃ hīyate hyanenaitat sarvam ।
tasya pramāṇasya । upāyaḥ śāstram । adhigantavyo mokṣaḥ । evaṃmavayavān vibhajya tātparyamāhaetānīti ।
etāni catvāryarthapadāni puruṣārthasthānāni, na kevalaṃ heyādhigantavyabhedena dvādaśavidra prameyaṃ darśayataḥ tadviṣayatattvajñānāya ca sopakaraṇanyāyābhidhānapramāṇavyutpādakaṃ śāstraṃ praṇayataḥ sūtrakārasya saṃmatam, api tu sarveṣāmevādhyātmavidāmācāryāṇāmiti bhāṣyatātparyamityarthaḥ । tatra saṃśayādīnāṃ pṛthagvacanamanarthakam ityādi codyabhāṣyaṃ vyācaṣṭesaṃśayādyagrahaṇamiti । satyamiti parihārabhāṣyaṃ vyācaṣṭaina vidyeti । codyaṃ vivṛṇotisaṃśayādaya iti ।
parihāraṃ vivṛṇotina vidyeti । prasthānaṃ vyāpāraḥ । teṣāṃ pṛthagvacanamityādi bhāṣyaṃ vyācaṣṭatasyāḥ saṃśayādīti । na ca vācayamastu vidyātrayameva, kṛtamānvīkṣikyā vidyayeti, tasyā eva samastavidyāvadātīkaraṇahetutvāt ।
yathā vakṣyatipradīpaḥ sarvavidyānāmiti । sa cāyaṃ kiṃsviditi vastuvimarśamātramanavadhāraṇajñānaṃ saṃśaya iti bhāṣyam । saṃśayastāvaditi jñānamavadhāraṇaṃ pratyaya iti paryāyā iti manvānaścādayatianavadhāraṇātmaka iti । na jñānamātraparyāyo avadhāraṇaśabdaḥ ।
api tu tidvaśeṣaviścayavacanaḥ kiṃsviditi dolāyamānasyobhayakoṭispṛśaḥ pratyayasyārthe anavadhāraṇātmakasyāpi pratyātmaṃ mānasena pratyakṣeṇāvadhāryamāṇatvāditi । pariharatina vyāghāta iti । tat tasmāt abhayamiti । tatra nānapalabdhe ityādi bhāṣyamavatārayituṃ pṛcchati sa kathaṃ nyāyasyeti ।
yadi nyāyasyāṅga saṃśayo bhavet, so api vyutpādyeteti bhāvaḥ । uttaramyasmāditi । etadākṣipatiupalabdha iti । pañcarūpaścatūrūpo vā heturnyāyaḥ ।
pratijñādyavayavasamūho vā nyāyaḥ । nīyate prāpyate vivakṣitārthasiddhiraneneti । tasyāśrayo viṣaya upalabdha ucyamāno nirṇota eva vaktavyaḥ । sandigdhe hi tasmin hetuḥ sandigdhāśrayatayā asiddhaḥ syāt ।
yatheha naganiku।je mayūraḥ kekāyitāpātāditi । tadāpātasandehe ato na nirṇītaścennopalabdhaḥ । tataścopalabdhaścānirṇotaśceti vyāhatamityarthaḥ । pariharatināsti vyāghāta iti ।
samāmanyataḥ parvatamātramupalabdhaṃ nirṇotam, tadviśeṣastu vahnimattvādiranirṇīta iti । punaścodayatievamapīti । upalabdho nirṇota iti hi sāmānādhikaraṇyāt samānaviṣayatvaṃ darśayati । tathā ca vyāghātaḥ ।
sāmānyaviśeṣabhedena tu vyāghātaṃ pariharan sāmānādhikaraṇyaṃ na samarthayasa iti bhāvaḥ । pariharati-na, yathā tatheti vyāpadeśāditi । sāmānyaviśeṣayoḥ sāmānādhikāraṇyāt । ya eva sāmānyo nirṇotaḥ, sa eva viśeṣato anirṇoto api saṃbhavatīti na vyāghāta ityarthaḥ ।
evamartha nyāyapravṛttyartham, asandigdhe nyāyapravṛtteranupapatteḥ । na hi kariṇi dṛṣṭe cītkāreṇa tamanumīme pekṣāvanta iti ।। prayojanasvarūpapratipādanapūrvakaṃ prayojanapadaprayojanapradaśanārthaṃ bhāṣyamanubhāṣeatha prayojanam । vyākhyātuṃ pṛcchatikiṃ punariti ।
uttaṃraṃ yeneti । sphuṭataramavaitat ityarthaḥ । punaḥ pṛcchatikeneti । ekadeśimatenottaramāhadharmeti ।
tatra kāma itīcchāmātraṃ vocyate, kāminīviṣayo vā rāgaḥ? pūrvasmina kalpe kāma ityevāstu kṛtaṃ dharmādibhaḥ, sarveṣāmeva kāmyamānatvāt । uttarasminnavyāptiḥ, sarakamṛgayādīnāṃ kāmyānāmasaṃgrahāt । dharmamokṣayorapi nāstikān pratyapravartakatvam । tasmādayuktamediti manvāna āha vayaṃ tu paśyāma iti ।
sukhasyāptyā duḥkhasya hānyā viṣayeṇa viṣayiṇaṃ pratyayamupalakṣamati । asatyorakāraṇavāt, satyorvā anarthakatpavāt pravṛtteriti । tathāpi sukhaduḥkhāptitahānyoreva kartuḥ pravṛttiprasaṅgo na tatsādhane, na hyanyadvijānāti icchati ca karoti cānyaditi ghaṭate, atiprasaṅgāt । na ca phalaṃ puruṣapravṛttigocaraḥ, tatsādhanaṃ tu tadgocaraḥ ।
tatsādhanatvavijñānāt tatsādhana eva pravartate । tannātipasaṅga iti cet? hanta tarhi tatsādhanatvajñānameva pravartayati, na phalajñānam, jñānecchāpravṛttīnāṃ kāryakāraṇabhūtānāṃ sāmānādhikāraṇyena saṃpratipattaṃrityabhiprāyeṇāhasukhaduḥkhasādhanabhāvat sarve arthāścetanaṃ prayojayantīti । tuśabdaḥ phalād vyavacchinatti । atrāpi viṣayeṇa viṣayiṇaṃ pratyayamupalakṣayati ।
etaduktu bhavati, toyamupalabhya tajjātīyasyāpekṣisādhanāṃ dṛṣṭacarīmanusmarati । atha tajjātīyatā liṅgena dṛśyamānasyāpekṣisāṇanabhāvamanumimīte । anumāya ca pipāsuḥ pravartate । tenopāyajñānasya sākṣāt puruṣapravṛttihetuvam, phalasya tvīpsitamasyodyeśatayeti sarvaṃ sundaram ।
tadāśrayaśca nyāyaḥ pravartate iti bhāṣyaṃ vyācaṣṭetadidaṃ prayojanaṃ nyāyasyeti । ākṣipatika iti । samādhatteupakārakatvamiti । yathā rājāśritaḥ paṇḍita iti ।
upakārakatvameva darśayatitanmūlatvāditi । vidhiḥ pravṛttiḥ । na jātu niṣprayojanā kākadantādau parīkṣāmārabhante prekṣāvanta ityarthaḥ । ākṣipatikā punariyamiti ।
nyāyāśrayatvaṃ prayojanasya pratijñāya parīkṣāśrayatvasamarthanamasaṅgatamiti bhāvaḥ । uttaramnyāyaḥ । tasmānnāsaṃgatamityarthaḥ । nanvevamapi nīyate prāpyate vivakṣitārthasiddhiraneneti vyupattyā pratyakṣādi pratyekaṃ nyāyaḥ ।
na caitat pratyekaṃ prayojanamāśrayate । ajihāsitānupāditsitānāmapyavijñāsitānāmarthānāṃ pratyakṣādigocaratvadarśanādittyākṣipatikaḥ punarayaṃ nyāyaḥ? samādhattepramāṇairiti । pratyakṣādipramāṇamūlāḥ pratijñādayaḥ pañcāvayavāḥ pramāṇāni । tairarthasya liṅgasya parīkṣaṇa parīkṣā ।
parīkṣitu tu liṅga pancāvayavopapannamanumeyapratyayaphalaṃ bhāvayatyeva, na tvatumeyārthaparīkṣā । tasya sandigdhatve api svarūpeṇa parīkṣānāspadatvāditi । nanvavayavaiścedarthaparīkṣaṇa na tarhi pramāṇaiḥ, kāryakāraṇayorabhedābhāvādityata āhakimuktaṃ bhavatīti । na sākṣat pratijñādayo avayavā arthaparīkṣāyāmupayujyante ।
api tu svakāraṇatatpramāṇasūcanena । tasmāt pramāṇānāmavāntaravyāpāraḥ pratijñādaya ityupapannaṃ pramāṇairarthaparīkṣaṇam । tadidamuktampramāṇavyāpārāditīti । tasmāt naikaikaṃ pramāṇamiti ।
samastapramāṇopakaraṇatvādeva cāsya paramatvamityāhaso ayamiti । pañcāvayavopapannatayā ca pratyakṣāgāmāśritatvam, na tadvirodha iti pradarśanārthaṃ bhāṣyamanubhāṣya tātparyāṃ vyācaṣṭeprayakṣāgameti । kathaṃ punaranena bhāṣyeṇa taducyata ityata āhayadihānumāneneti । yat punaranumānamityādi bhāṣyaṃ vyācaṣṭacatra punariti ।
yatra hi virodhastatra pramāṇamūlānāmavayavānāṃ pratijñādīnāmitaretarapratisandhānamekavākyatā nāsti । pramāṇavirodhena cogyatāvirahiṇāṃ tatpadārthānāṃ pāramārthikānvayābhāvāditi । tīrthaṃ darśanaṃ tasya pratirūpakaḥ । adarśanamiva darśayatīti yāvat ।
sa khalu tādṛśaḥ pañcāvayavaprayogo lābhapūjākhyātikāmaiḥ paṇḍitavya।janairūpavarṇyamānaḥ pratyavāyāya, prāgava tvapavargāyetyarthaḥ । tadevaṃ samudāyato bhaṣyaṃ vyākhyāyavayavavibhāgāya paṭhati-yat punaranumānamiti । pratyakṣaviruddhodāharaṇamāhaanuṣṇo agiravayavī kṛtakatvād ghaṭavaditi । atra codayatikaḥ punariti ।
idamātrākūtamrūpatrayasaṃpannametat kṛtakatvaṃ na vā? na cet, tata eve tarhi tadanumānābhāsamiti kṛtaṃ pratyakṣavirodhena । rūpatrayasaṃpattyāṃ khalvetat svāsādhyenāvinābhūtaṃ bhavati । na ca bādhāvinābhāvayoḥ saha saṃbhavaḥ । bādhāyāmapakṣadharmo bhavet, anaikāntikaśca hetaḥ ।
vijñāsitadharmaṇo dharmiṇaḥ pacyamānatvena pakṣatvam, na punaḥ pratyakṣāvadhṛtasādhyaviruddhadharmasya । tasyājijñāsitatvenāpakṣatayā taddharmasyāpakṣadharmatvānna caikāntikaḥ । sādhyadharmiṇyeva pratyakṣopasthāpitasādhyadharmavati darśanena vyabhicārāt । na ca sapakṣāsapakṣāvevānvayavyatirekāgamyāvinābhāvadarśanaviṣayau na pakṣa iti sāmpratam ।
yadi hi pakṣaṃ vihāya bahireva sapakṣāsapakṣayoravinābhāvo gamyeta, tadā bahirvyāptimātrabalena pakṣadharmo api heturna pakṣe sādhyaṃ sādhayet । asiddhā hi tatrāsya svasādhyena vyāptiḥ । tadetat paṇḍakamudvāhya mugdhāyāḥ putraprārthanamiva । tasmādantarbahirvā sarvopasaṃhāreṇāvinābhāvo avagantavyaḥ ।
evaṃ ca siddhaḥ pakṣe api vyabhicāraḥ sādhanadharmasyetyanaikāntikatvam । tathā ca rūpatrayasampanno heturbādhitaviṣayaścetyasaṃbhavaḥ । tasmāt suṣṭhūkmkaḥ punarasyānumānasya rūpatrayasamnnasya virodhaḥ? na hyasti saṃbhavo rūpatrayasaṃpannaṃ viruddhaṃ cetyarthaḥ । atra samādhimāhaanumānāviṣaye prayogaḥ ।
vakṣyati hyanumānādhikāre yathānaupadhikaḥ saṃbandho hetusādhyayoranumānāṅgam, na tu kāryakāraṇabhāvādiravyāpakatvādatiprasaṅgacceti । sa caivaṃ pravartateyo yaḥ kṛtakaḥ sa sarvo anuṣṇo yathā ghaṭadiriti । na ca vahneriva dhūmasaṃbandhe ārdrendhanasaṃyogo gurvantavāsinoḥ sāhacarye iva svādhyāyādhyayanamupādhiḥ kṛtakatvānuṣṇatvayoḥ saṃbandhe upalabhyate । so ayaṃ śaṅkitaḥ samāropito vā prayatnena punaḥpunaranviṣyamāṇo anupalabhyamānastatra tatra ghaṭādāvupādhirnāstīti pratyakṣeṇa, yadyabhaviṣyad ghaṭādivadeva vyajñāsyatra, vijñānābhāvānnāstyeveti tarkasahāyena niśvīyate ।
so ayaṃ rūpeṇeva rasasya, śvastaneneva saviturūdayenādyanasya tadudayasya, samudravṛddhaceva candrodayasya samānakālasya, kṛtakatvasyānuṣṇatvena svābhāvika autsārgikaḥ saṃbandhaḥ sāmānyena yo yaḥ kṛkaḥ sa sarvo anuṣṇa ityavadhāritaḥ, na tu nirvibhajya tejo avayavini । na hi sarvopasaṃhāravatī vyāptirekadeśaviṣayā bhavitumarhati । ekadeśaviṣayatve yatraiva na darśitā tenaivānaikāntikatvamāśaṅkyeta । tathā ca tatra tatraikadeśe pratyekaṃ vyāptipradarśanamaśakyam, ānanyāt ।
tasmāt sarvopasaṃhāreṇaiva tadupadarśanam, tadiha kṛtakatvamautsargikasāmānyaviṣayavyāptismaraṇasadhrīcīnaṃ pakṣadharmatāvaśāt viśeṣe tejovayavini sādhayitumanuṣṇatonmukhaṃ yanna sādhayet tat kiṃ pratyakṣeṇāpahṛtaviṣayatvāt, āhosvidanaikāntikatvāt? na tāvadanaikānkitvam, prāgevasāmānyato anaupādhikasaṃbandhasyāvadhāraṇāt । uṣṇe tejovayavini kṛtakatvasya darśanād anaikāntikamapakṣadharmo vā kṛtakatvamiti cet-na, anumānena sāmānyato avadhṛtavyāptinā tasyānauṣṇyāsādhanāt । pratyakṣeṇa tejo avayavina auṣṇyagraheṇa tatra kṛtakatvasya hetorvṛttāvutpannamapi vyāptivijñānaṃ bādhyate । tataścānaikānkitvādapravṛttiranumānasyeti cet-na, anumānapravṛttiviṣaye sādhyadharmiṇi hetorvyabhicārānudbhāvanāt ।
anyathā tadgatasādhyadharmasandehe tatropalabhyamānaḥ sādhanadharmaḥ sandigdhabyatirekivādanaikāntikaḥ syāt । sandigdhasādhyadharme dṛṣṭānta iva sādhanadharmaḥ । tathā cānumānamātramucchidyeta, pratyakṣeṇa sādhyadharmaviparyadarśanāt । tejovayavino anuṣṇatvenāsādhayatvam, tathā cānaikāntikatvam ।
tadidamuktamyasmina viṣaye tejaso anuṣṇatve etat prayuktam, sa pratyakṣeṇāpahṛta iti । evaṃ cānumāne dūṣite kṛtamapakṣadharmatvavyabhicārābhyāṃ tadupajīvibhyāmiti bhāvaḥ ।। yat punaḥ dignāgena pratyakṣaviruddhamanumānamudāhṛtaṃ tadupanyasyati- apare punariti । aśrāvaṇaḥ śabdaḥ kṛtakatvād ghaṭādivaditi bruvāṇaḥ śabdasvarūpamevāpalapati ।
na hi śravaṇendriyādanyadasti śabdagrahaṇakāraṇam । na hi śravaṇendriyādanyadastita śabdagrahaṇakāraṇam । na cāgṛhyamāṇaḥ śabdaḥ sadvyavahāragocaraḥ । tasmādevaṃvādino abhiprāyavyāptamasattvaṃ śabdasya ।
tathā ca pratyakṣavirodha iti bhāvaḥ । dūṣayitaistviti । saviśeṣaṇe hi vidhiniṣedhau viśeṣaṇamupasaṃkrāmata ityutsargaḥ । kvacit punarviśiṣṭa vidhānamapi bhavatyananyagatitvāt ।
lohitoṣṇīṣā ṛtvijaḥ pracaranti । sati vibhave na jīrṇamalavadvāsāḥ stātakaḥ syāt । iti । tadvadihāpi aśrāvaṇaḥ śabda iti śrutivākyayoḥ sāmarthyāt śrāvaṇatvaviśeṣaṇopasaṃkānto niṣedho na viśeṣyeṇa śabdena saha saṃbadhyate ।
nāpi śrāvaṇatvaniṣadhādārthaḥ śabdaniṣedho vādyabhiprāyavyāptaḥ । vacanārthāvirodhino arthasyārthagamyatvānna tadvirodhinaḥ śrāvaṇatvaniṣedhasya cādhikāraṇa śabda iti na śabdābhāve tanniṣedho avakalpate । na cābhāvastuccha iti tṛtīya upapādayiṣyate । na ca śrāvaṇatvaṃ pratyakṣagocaraḥ ।
kṛttaddhitasamāseṣu saṃbandhābhidhānaṃ tvatalbhyām । iti kātyāyanīyavacanāt । na ca pratyakṣāpratyakṣavṛtti । saṃbandhaḥ pratyakṣaḥ ।
tasmāt śrāvaṇatvamapratyakṣamiti nātra pratyakṣavirodhaḥ । tadidamuktamindriyavṛttīnāmanīndriyatvāditi । vṛttiḥ svārthe saṃbandha ityarthaḥ ।। āgamaviruddhamudāharati-śucīti ।
manvādibhirnarāsthisparśapratiṣedhāt, sparśe ca prāyaśvittopadeśādaśucitvaṃ naraśiraḥkapālādīnāmiti । kāpālika ākṣipatikathamiti । nāsmākaṃ vedastanmūlā vā smṛtayaḥ pramāṇamityabhiprāyaḥ । uttaram- śuci naraśiraḥ- kapālamiti bruvatā śrutismṛtītihāsapurāṇānapekṣeṇānumānamātrasahāyenātra vastuni vayā śucirūpo artho vaktavyaḥ ।
kimuktaṃ bhavati śucīti? yadi ucyeta spraṣṭuḥ pratyavāyābhāvaḥ? siddhāntī pṛcchatisa kasyeti vācyam । yadyātmana iti brūyāt kāpālikaḥ, avigītā hi vyavahāraparamparāsmākaṃ kāpālikānāṃ naraśiraḥkapālakasparśatadavasthitānnapānopayogalakṣaṇā, dākṣiṇātyānāmivāhnenaivukādilakṣaṇā kriyā śreyaskarī । tasmādasmākamapratyavāyakarayā śuci naraśiraḥkapālamityarthaḥ । tatra sopahāsam uttaramāha-tadāgamānuṣṭhānatātparyāvasthānāt kāpālikasyaivametat ।
śrutismṛtītihāsapurāṇalakṣaṇāgamavihitamarthamācaratāṃ tannisiddhaṃ ca pariharatāṃ dākṣiṇātyānāmāhnenaivukādyanuṣṭhānamanādi adya yāvadanuvartamānamavigītamāmnāyamūlatāmanumāpayati ātmānaḥ śreyohetubhāvena, na khalvāgamānapekṣaḥ sahasreṇāpyanumānairimamarthamavagantumarhati । kāpalikānāṃ tvāgamavihitamakurvatāṃ kurvatāṃ ca tanniṣiddhamarthaṃ prayatnenānādirapi vyavahāraḥ śākyamallakādīnāmiva na vedānumānamūlamiti bhāvaḥ । atha trayīvidāṃ naraśiraḥkapālamapratyavāyaheturiti brūyāt, tadā trayyā vakṣyamāṇena nyāyena prāmāṇyopagamādāgamavirodhaḥ, tadīyasparśasya trayyāṃ niṣedhena pratyavāyahetuvaniścayāt । api cāgamānapekṣo anumānena śaucaṃ naraśiraḥkapālaṃvyavasthāpayan praṣṭavyo jāyate śuci naraśiraḥkapālamiti ko arthaḥ? nanu ca eva vākyāt pratīyate sa evārthaḥ, tat kiṃ pṛcchacata ityata āhaviśeṣavidhānaṃ ca śeṣapratiṣedhaparaṃ loke dṛṣṭam, yathā dakṣiṇena cakṣuṣā paśyatīti ukte na vāmeneti gamyate ।
tadiha yadi śuci naraśiraḥkapālam, kimanyadaśucīti vaktavyam । na hi naroccārādīnāmaśucitve pramāṇamanyadastyāgamāt । āgamapramāṇyaṃ ca na manyasa iti bhāvaḥ । atha trayīvidveṣād anumānapakṣāpātinā tvayā sarvameva naraviṭkapālādi śaucapakṣe nikṣipyata ityāhaatha sarvameva śuci ।
pariharatidṛṣṭānto nāsti । kṛtaḥ? sarvasya pakṣīkṛtatvāt । codayatiathānumānaviruddhra kasmādanumānaṃ na bhavatīti । na khalu pramāṇatvena pratyakṣāgamābhyāmanumānasya kaścid viśeṣo yena tau bādhakāvanumānasya nānumānamiti bhāvaḥ ।
pariharatiekasminnanumānadvayasamāveśābhāvāt । ayamabhisandhiḥyat tāvadanumānaṃ pūrvapravṛttaṃ tena bādhitaviṣayaṃ tabdalabhāvi paścattanamanumāna na svakāryāya paryāptam, yathoktamaśrāvaṇaḥ śabdaḥ kṛtakatvād ghaṭādivadiyasyānumānasyānumānavirodha iti । labdhasvarūpaṃ hi vastu kvacit kiścinniṣidhye, na tu jñānākārālīke bahiriti tṛtīye nivradayiṣyate । tadiha śrāvaṇatvaṃ śabdasya niṣedhatāpūrvaṃ śravaṇamindriyamatīndriya tadgrāhrātvaṃ ca vastunī anumātavye śabdopalambhalakṣaṇena kāryeṇa ।
tathā caitenaivānumānenāpahṛtaviṣayamaśrāvaṇatvānumānaṃ caramamanvayavyatirekasaṃpannamapi na svocitaṃ kāryā janayati । eve tanubhuvanādīnāṃ na karteśvaro aśarīritvānmuktasatmavat prayojanābhāvādityādyāpīśvaradharmigrāhimūlānamānenāpahṛtaviṣayatayā nyāyābhāsaṃ veditavyam । tasmāt parasparānapekṣasamānakālapravṛttisamarthānumānadvayasamāveśābhāvābhiprāyametaduktam । na hyanayoranyatarad bādhyaṃ bādhaka vā saṃbhavati, kiṃ tu mithaḥ satpratipakṣatayā na pramāṃ kurutaḥ ।
kasmāt punarna samāveśo anumānayoḥ? asamāveśe vā kutaḥ satpratipakṣatetyata āhana hyanvayavyatirekasampanne iti । ihānvayavyatirekagrahaṇena samānabalayoranvayavyatirekapakṣadharmatvāsatpratipakṣatvānyupalakṣitāni । etaiḥ sampannayoryadi samāveśa ekasmin viṣaye bhavet, tata ekatarasya bādhyatvaṃ bādhakatvaṃ vā gamyetāpi । na tvetadasti, asaprapipakṣatāsampatterabhāvāditi ।
upasaṃharati- -tasmānnānumānavirudvam anumānaṃ tulyabalam, api tu satpratipakṣamityarthaḥ । pratyakṣamapyanumeyaviruddhasādhanādanumānasya pratipakṣa iti satpratipakṣatayānvayavyatirekādisampannasyānumānasya na pratyakṣeṇa tadviruddhārthopasaṃhāriṇā samāveśa iti na bādhyabādhakabhāva iyabhiprāyeṇa codayatipratyakṣavirodhyapīti । pariharati na neti । tulyabalau hi mithaḥ pratipakṣau bhavataḥ na tu durbalottamabalau ।
na hi bhavati tarakṣuḥ prapikṣo hariṇaśāvakasya, kiṃ tu samarakaṇḍūnighnaviṣāṇakoṭisamullikhitagaṇḍaśailasya vipinamāhiṣasya । tasmāt । pūrvabhāvi pratyakṣamananyathāsiddhaṃ sadasatpratipakṣamanumānaṃ samānaviṣayasamāveśād bādhata iti yuktamityarthaḥ ।। codayatiathopamānaviruddhamanumānaṃ kasmānna bhavati? gosadṛśo gavaya ityāraṇyakasya vākyaṃ śrutvā yadā nāgarako vanaṃ gato gosadṛśaṃ piṇḍamupalabhe, tadāsya vākyārthānubhavāhitasaṃskāraprabodhajanitasmṛtyapekṣa gosādṛśyajñānamupamānaṃ puro avasthitasya piṇḍasya gavayaśabdavācyatvajñāne pramāṇam ।
tatra yadi kaścit । pramāṇayet naiṣa piṇḍo gavayaśabdavācyo gopiṇḍasādṛśyād gopiṇḍāntaravaditi, tadidamanamānamupamānena bādhitaviṣayamastvityarthaḥ । saṃpratipattiruttaramnopamānaviruddhaṃ na bhavatīti anuṣajyate । āhapūrvapramāṇavirodhānuvidhānānnoktamiti śeṣaḥ ।
tad darśayatiupamānavirodha iti । svaphaladvārā śabdaṃ pramāṇaṃ darśayatiupamānavirodha iti । svaphaladvārā śābdaṃ pramāṇaṃ darśayatiāgameti । svaphaladvāraiva pratyakṣaṃ pramāṇa darśayatisārūpyajñānamiti ।
upasaṃharatipratyakṣāgamayorvirodhāt virodhābhidhānād uktaṃ tad upamānaviruddhamanumānamiti ।। bhāṣyamanubhāṣyākṣipatitatra vādajalpāviti । prayojanasvarūpopayogābhidhānānantaraṃ dṛṣṭāntapade vyākhyātavye tadullaṅghanena vādajalpayoḥ ko avasara ityarthaḥ । avasaramāhatenāneneti ।
prayojanavyākhyānāṅgamevedaṃ na vādajalpavyākhyāṅgamityastyavasara iti bhāvaḥ । tatraśabdārthaṃ vyācaṣṭetasminnyāyābhāse iti । vādajalpakathayorhi na dvayorvādiprativādinoḥ sādhane samīcīne saṃbhavataḥ, vastuni viruddhadharmadvayasamāveśāmāvāt । tasmād dvayorekasya nyāyaḥ, ekasya tu nyāyābhāsa iti vādajalpābhyāṃ vivicyate ।
nyāyābhāsa iti tu sannidhānāduktam, sannihitārthatvāt sarvanāmna iti । vitaṇḍā tu parīkṣyataṃ, saprayojanā niṣprayojanā veti । tuśabdaḥ prasiddhaprayojanābhyāṃ vādajalpābhyāṃ vyavacchinatti । pratipakṣasthāpanāhīnā hi vitaṇḍocyate ।
tatra sthāpanāhīnatvāt pratipakṣahīneti pratīyate । na khalu sthāpanābhāve sthāpyasaṃbhavaḥ । tathā vitaṇḍacate vyāhanyate anayā pratipakṣasādhanamiti vyutpattyā parapakṣopaghātena pāriśeṣyāt svapakṣasiddhirasyāḥ prayojanaṃ pratīyate । tadevaṃ sandigdhaprayojanā satī vitaṇḍā parīkṣyate, prayojanavatī na veti ।
tatra yadi niṣprayojanā tato na sarvā vidyāḥ, sarvāṇi karmāṇi, tanmukhena ca sarve prāṇinaḥ prayojanena vyāptāḥ, vitaṇḍāyā eva karmarūpāyā vidyārūpāyā vā niṣprayojanātvāt । atha prayojanavatī, tata upapannā prayojanavyāptiḥ । kiṃ tāvat prāptam? tatra kecid bruvate niṣprayojanā vitaṇḍeti । sthāpanāhīnatayā tāvat sthāpayaḥ pakṣo nāsti ।
avayavavyutpattyāpi parasādhanāvidhātaḥ pratīyate । na ca tāvanmātreṇa svapakṣasiddhirasti । na hi parvatanitambavartiti dhūme asiddhatvādinā dūṣite vahnestatrābhāvo niścīyate । tadidamuktamdūṣaṇamātratvāditi ।
tamimaṃ niṣprayojanavitaṇḍāvādinaṃ pratyāhatacca naivamiti । parasādhanadūṣaṇenāsya pāriśeṣyāt svapakṣaḥ sidhyatu, mā vā saitsīt, sa tu svapakṣaseddhacaiva prayojanena pratipakṣasādhanamāhantīti bhāvaḥ । tadaneva yadi prayojanamanuyukta ityādi bhāṣyaṃ vyākhyātam । atha na pratipadyata ityādi bhāṣyaṃ vyācaṣṭaatha pakṣamapīti ।
athāpītyādi bhāṣyaṃ vyācaṣṭeatha parapakṣeti । nāstiko hi sadasadubhayānubhayarūpatayā na vicāraṃ sahanta iti prameyāṇi sarvathā dūṣayati । tadayaṃ parapakṣapratiṣedhamātraprayuktaḥ pravartate । na tvasyāsti pakṣo na ca sthāpanā ।
tayorapi prameyapakṣapātitayā dūṣyatvādityarthaḥ । etadapītyādi bhāṣyaṃ vyācaṣṭa tādṛgevaitat । edadvibhajateetasminnapi pakṣe caturvarga cet pratīpadyate so asya pakṣaḥ । pratipattirabhyupagamaḥ ।
yadyapi sthāpya eva pakṣaḥ, tathāpi tannāntarīyakatayā abhyupagamamātreṇa caturvargo api pakṣa uktaḥ । kaścaturvarga ityata āhacaturvarga iti । eṣa sādhanavādī jñāpayatiahaṃ vaitaṇḍiko jāne anena pañcāvayavena sādhānāvākyenedaṃ sādhyaṃ jñāpyata iti caturvargaḥ । tatpratītyā khalvasya vaitaṇḍikasya parapakṣaniṣedhaḥ prayojanaṃ sidhyati ।
tathā ca na viṣprayojano ayaṃ vaitaṇḍika ityarthaḥ । dvitīyaṃ kalpaṃ dūṣayatiatha na pratipadyata iti । caturvarganāntarīyakatvāt dūṣaṇamapi na pratipadyate ityunmattavadupakṣaṇīya ityarthaḥ । aparamapi nāstikavaitaṇḍikaṃ prati doṣamāhapratipakṣeti ।
asiddhaviruddhādidoṣo vākyasya vaitaṇḍikaprayuktasyārthaḥ । taṃ yadi pratipadyate so asya pakṣaḥ । athāsiddhaviruddhādīnāṃ sadbhāvābhyupagame prameyamadhyapātināṃ prameyamātravicārāsahatvābhyupagamo vighaṭata iti svavākyābhihitamevāddhiviruddhādi na pratipadyate, pūrvavaddoṣaḥ । nāyaṃ laukiko na parīkṣaka iti ।
tasmād vitaṇḍāpi prayojanavatīti nāvyāpakaṃ prayojanamiti siddham । so ayaṃ prasaktānuprasaktivādaḥ prayojanavyākhyānāṅgamityāhauktaṃ prayojanamiti ।। dṛṣṭāntapadavyākhyānaparaṃ bhāṣyamanubhāṣatepratyakṣaviṣaya iti । ākṣipatikimuktaṃ bhavatīti ।
na tāvad yo yaḥ pratyakṣaviṣayaḥ, sa sarvo dṛṣṭāntaḥ, adṛṣṭāntasyāpi pratyakṣaviṣayatvāt । nāpi yo dṛṣṭāntaḥ sa sarvaḥ pratyakṣa viṣayaḥ, āgamādiviṣayasyāpi dṛṣṭāntatvāt । tasmādayuktametadityākṣepa iti । tatsamādhānabhāṣyamyatreti ।
tadvacācaṣṭelaukikaparīkṣakāṇāṃ darśanavighātaheturiti । etacca kvacillaukikaparīkṣakāṇām, kvacit parīkṣakāṇāmiti mantavyam । anyathā yadaprasiddhaṃ laukikānāṃ kevalaṃ paṇḍitarūpavedanīyaṃ paramāṇvādi tasyādṛṣṭāntatā syāt । atra ca yo dṛṣṭāntaḥ sa evam, ta tu ya eve sa dṛṣṭānta iti draṣṭavyam ।
evaṃbhūtavyākhyānasya prayojanaṃ darśayatievaṃ ceti । tad vibhajatedarśanāvidhāteti । na kevalaṃ prameyavirodhaḥ sūtravirodhaścetyata āhatataścodāharaṇasūtraṃ vyāhanyate । ityevamādi, tad vyāhanyate ।
na tūdāharaṇalakṣaṇasūtram । taddhi pratyakṣaviṣayadṛṣṭāntatve apyupapadyata eva । tasmād bhāṣye pratyakṣavacanaṃ dṛṣṭāntaviṣayapramāṇadāḍhrayaṃ lakṣayati । pratyakṣamūlatvād vā pratyakṣo dṛṣṭāntaḥ, anyathānavasthāprasaṅgāditi ।
so ayaṃ dṛṣṭāntaḥ prameye antarbhavannevamarthaṃ pṛthagukta ityāhaso ayamiti । nyāyasya pañcāvayavātmakasya vacanasamūhasya dṛṣṭānto mūlam, atastasya pṛthagupadeśaḥ । ataścāsya pṛthagupadeśo yatsati tasminniti । anumānanimittatvamāha pūrva pratyakṣeti ।
dṛṣṭāntadharmiṇi dṛḍhatarapramāṇāvadhāritamityarthaḥ । śābdamūlatāṃ drṛṣṭāntasya darśayatipūrva jñātaṃ cārthamiti । saṃbandhagrahaṇaviṣayo artho dṛṣṭāntaḥ, saṃbandhagrahaṇaṃ ca śābdasyāpi jñānasya nimittaṃ prathamaśrāviṇaḥ śabdādarthajñānābhāvāt । tasmādasti śābde api dṛṣṭāntasyopayoga iti ।
aparamapi pṛthagupādānaprayojanamāhanāstikasyeti । aprapañcane hetumāhataduktaṃ bhāṣya iti ।। siddhānpadavivaraṇabhaṣyaṃ vyācaṣṭeabhyupagameti । tadvibhajate- -abhyupagama idimitthambhūtaṃ ceti ।
tadvibhajateidamitīti । idamiti hi dharmiviṣayaṃ siddhāntaṃ darśayati, dharmo sarvatantrasiddhāntaviṣayaḥ । itthamiti pratitantrādhikāraṇābhyupagamasiddhāntaviṣayaṃ darśayati । vyavasthāyāmupalakṣaṇatayā pratitantrasiddhāntamātramudāharatiidaṃ sāṃkhyeṣveveti ।
upalakṣaṇatāmudāharaṇasyājānānaścodayatisarvatantreti । pariharatiyo ayamiti । abhyupagamavyavasthitiranabhyupagamād vyavacchinatti । na tu puruṣaviśeṣe vyavasthāpayatīti bhāvaḥ ।
asyāpi prameyāntargratasyāpi sataḥ pṛthagupādānaprayojanamāhatasya prameya iti । tatra sarvatantrasiddhāntasiddhastāvad vipratipannānāmapi vādināṃ dharmo, tasya sarvatantrasiddhāntasiddhasya viśeṣeṣu pratitantrasiddhāntāḥ pravartanta । tathā hi yadi ghaṭo nāma na sarvatantrasiddhāntasiddhaḥ kimāśrayā avayavī vā paramāṇusamūho vā jñānākāro vā pradhānapariṇāmo vā brahmapariṇāmo vā tadvivarto veti pratitantrasiddhāntāḥ pravartante? kathaṃ ca pratitantrasiddhāntāśrayo vādajalpavitaṇḍāḥ pravartante? kimāśrayaśca nyāyaḥ syāt? tathā yadyadhikāraṇasiddhānto na bhavet, kathaṃ sādhyasāmānyavyāptaṃ sādhanasāmānyamiti sāṇanaviśeṣat sādhyaviśeṣo gamyeta? tasmādasti prameyasyāpi siddhāntasya pṛthagupādanaprayojanam । abhyupagamasiddhāntaṃ copariṣṭād vicārayiṣyati vāttikakṛt iti tatprayojanamihāsmābhinogktamiti ।।
kramaprāptānavayavānāhaathāvayavāḥ । nanu yathā tantavaḥ paṭasya samavācikāraṇaṃ kiṃ tathaivaite pratijñādayo vākyasya? no khalu rāganaguṇā varṇāḥ samavāyikāraṇatāṃ pratipadyanta ityāha vākyaikadeśā iti । avayavā ivāvayavāḥ, na punaḥ samavāyikāraṇam, yathā hyavayavāḥ samudāyina ekasminnavayavini kārye dhārayitavye ca, evamekasmin vivakṣitārthapratipādane pratijñādayo avayavā vākyasya samudāyasya samudāyina iti । nanu varṇānāmāśutaravināśināṃ kramavatāmekakālatvābhāve samudāyābhāvāt kutastatsamudāyo vākyam, kutaścaikadeśatetyāśayavānākṣipatikiṃ punarvākyam? uttarampūrvapadasmṛtyapekṣo antyapadapratyayaḥ smṛtyanugraheṇa pratisandhīyamāno viśeṣapratipattiheturvākyam ।
viśiṣyata iti viśeṣaḥ padārtha ekaḥ, kriyā vā kārakaṃ vā prātipadikārtho vā padārthāntaraviśiṣṭo vākyārthaḥ । yathā somena yajeta godohanena paśukāmasya yasya pitā pitāmaho vā somaṃ na pibet sa vrātya iti । tasya viśeṣasyaikasya pratipattihetuḥ । tadevaṃ samūhanibandhanaṃ padānāmekakāryatvaṃ sūcayati ।
ko viśeṣapratipattiheturityata uktamantyapadapratyayaḥ । antyaṃ viśeṣyaṃ viroṣaṇapūrvakatvāt । tasya padam । na ca tadaviditaṃ sattāmātreṇa cakṣurādivad viśeṣyaṃ pratipādayatītyata uktampratyaya iti ।
pratīyamānaṃ viśeṣyavāci padaṃ viśeṣyaṃ bodhayati । pratītiśca nānubhavaḥ, api tu smṛti । na hi kramavadvarṇasamudāyaḥ padaṃ śravaṇendriyānubhavagocaraḥ saṃbhavati, saṃbhavanti tu pratyekaṃ varṇāḥ । na caite pratyekaṃ padam ।
iti yuktam, smṛtīnāṃ svakāryasaṃskāravirodhinīnāmasahabhāvāt । vinaśyadavinaśyadavasthayostūpāntyāntyavarṇasmṛtyanubhavayoḥ syāt । na caitāvatārthapratyayaḥ pūrvavarṇasmṛtīnāṃ nirobhāvāt । na ca pūrvavarṇānubhavanitasaṃskārasahakāriṇaḥ śravaṇādeva labdhajanmanaḥ pratyayasyaikasyādhyastatatsmṛtyanubhavarūpavaicitryasya sadasadvarṇāvagāhino viṣayabhāvamāpannā varṇā arthadhiyamādadhatīti sāmpratam, saṃbandhasaṃvedanāhitasaṃskārobdodhasamayajanmanā svajanitena saṃskāreṇa saṃbandhasmṛtyutpattisamaye vināśāt padārthāvabodhakatvānupapatteḥ ।
tasmāt smṛtireva pratyayaḥ । ata evādhyayanasamaye gurumukhād gṛhīto vedarāśirvedāṅgopāṅgajñānasaṃskṛtena smaryamāṇa eva tasyārthaṃ bodhayati । evaṃ ca yadā padārthapratyāyana eva padānubhavo na kāraṇam, tadā vākyārthajñāne nānāpadārthasmaraṇākāṅkṣāyogyatāsannidhānāvadhāraṇādivyavahite kaiva katheti । yadi tarhi viśeṣyapadameva smaryamāṇaṃ viśiṣṭamarthamavagamayati kṛtaṃ padāntaraiḥ, tata eva vākyārthapratipatterityata uktampūrvapadasmṛtyapekṣaḥ ।
pūrvaṃ viśeṣaṇam, tatpūrvakatvād viśeṣyapratīteḥ । tasya padava smaryamāṇapūrvapadāpekṣaḥ । yadyapi smaraṇāni na saha saṃbhavanti tathāpyekasmṛtisamārūḍhāni vā padāni nirantarasmṛtisaṃtānasamārūsani vā parasparāpekṣāṇi । tathā ca smaryamāṇaṃ viśeṣyapadaṃ viśeṣaṇapadāpekṣaṃ viśiṣṭamarthamavagamayatīti ।।
syādetat । padamālā cet smaryamāṇā vākyārthavodhanī, kṛtaṃ tarhi padārthavodhanena, kṛtaṃ ca padatadarthasaṃbandhabodhanenetyata uktamsmṛtyanugraheṇeti । pratyekaṃ padebhyo yāḥ padārthasmṛtayastadanugraheṇa । etaduktaṃ bhavati, yadyapi vākyārthavodhanāya padamālā pravṛttā, tathāpi padārthasmṛtiravāntaravyāpārabhūtā apekṣate kāṣṭhānīva pākapravṛttāni jvalanamavāntaravyāpāram ।
na ca padānyagṛhītasaṅketāti padārthān smārayantīti upapannā padārthasmṛtisaṃbandhasaṃvedanayorapekṣeti । yadi hi padārthasmṛtyapekṣā padamālā vākyārthavodhanarī, hanta daśadāḍimāni ṣaḍapūpā bhavantītyevamādīnāmapi vākyārthabodhakatvaṃ syādityata āhapratisandhīyamānaḥ । pratipadaṃ sandhānaṃ ghaṭanaṃ pratisandhānam । tacca svārthadvāreṇākāṅkṣāyogyatāsattyadhīnam ।
na ca daśadāḍimādivākyādiṣu tadastīti na tato vākyārthāvabodha ityarthaḥ । tadevamekasmṛtisamāroheṇa emārthāvacchedena ca padānāṃ samūho vākyam । tasya bhāgā ekadeśā iti । yāvatītyādi bhāṣyamavatārayatite kiyantaḥ? bhāṣyavyākhyānenottaramyāvabhdiriti ।
pṛcchatiketi । na hi samāpterniṣpatteranyā siddhirastītyabhiprāyaḥ । uttarampadārthasyeti । dharmiṇaḥ siṣādhāyiṣitadharmaviśiṣṭatvaṃ vāstavamityarthaḥ ।
samāpti pṛcchatiketi । uttaramviśeṣeti । vāstavo dharmaḥ siddhiḥ, tadgocarastu viniścayaḥ puruṣadharmo niṣpattiriti viśeṣa ityarthaḥ । kiyadbhiḥ kimabhidhānaiśca vibhāgaiḥ siddhiḥ parisamāpyata ityāśaṅkya bhāṣyakṛtoktamtasya pañceti ।
tad vyācaṣṭesamākhyeti । bhāṣyam anubhāṣyākṣipatitatrāgama iti । na hyagamavat pratijñāvacanaṃ niścāyakam, hetuvacanādivaiyarthyāt । niṣpāditakriye karmaṇi sādhanasya sādhananyāyātipātāditi ।
samādhatteāgamādhigatasyeti । ātmādiprameyapratipādanoddeśena hi śāstrametat pravṛttam । tannāntarīyakatayā nyāyaṃ vyutpādayat tameva vyutpādayet, ya ātmādeḥ prameyasya sākṣāt niścāyakaḥ, tatpratipādakāgamapramāṇyaniścāyako vā । tasya ca nyāyaviśeṣasyādyo avayavaḥ pratijñā, āgamārthaviṣayā sākṣāt, tadviṣayāgamapramāṇyapratipādakasya ca paramparayā ।
tasmāt āgamaḥ pratijñā । āgamopacārasya ca prayojanamidaṃ yadarthasaṃvādenāgamenānugṛhyate nyāyaḥ saprayojanaśca bhavati, āgamārthajñānasya niḥśreyasahetubhāvena nirūḍhatvāt । tasmād yadyapi na nyāyamātravartinī pratijñā āgamaḥ, tathāpi prakṛtanyāyābhiprāyeṇaitad draṣṭavyam । tathā cāgamārthasaṃbandhena pratijñāyāḥ kalpitaviṣayatvamapi parākṛtaṃ veditavyam ।
yadāhuḥ ekesarvo ayamanumānānumeyavyavahāro buddhyārūḍhenaiva dharmadharmibhāvena, na bahiḥsadasattvamapekṣate iti ।। tathānumānasya nyāyānugrahākatvaṃ hetuvacanasyānumānatvopacāreṇa bhāṣyakāreṇoktamheturanumānamiti । tat khalvanumānapratipādakaṃ vacanaṃ viṣayatayānumānenānugrahītavyam । na ca liṅgadarśanamātramanumeyapratipattihetuḥ, api tu saṃbandhasmṛtisahakāri ।
na ca hetuvacanamātrāt sahakāritāvagamyate । tasmānna liṅgavacanamanumānapratipādakamiti kathamanumānatvopacāra ityata āhaevaṃ liṅgadarśanamātre dṛśyamāne liṅgarūpe saṃbandhasmaraṇarahite hetūpacārāt anumānatvopacārat heturanumānamityuktaṃ bhavaṣyakṛtā । tadeva vibhajateyattu dvitīyaṃ liṅgadaśanam । saṃbandhagrahaṇasamaye liṅgadarśanaṃ prathamam, tadapekṣayā sādhyadharmiṇi liṅgadarśanaṃ dvitīyam, tatsaṃbandhasmṛtivyaktihetubhāvāt smaryate anayeti smṛtiḥ saṃskāraḥ ।
tasya vyaktiḥ kāryābhimukhīkaraṇam, tatra hetubhāvāt । kvacit pāṭhaḥ saṃbandhasmṛtihetuvyaktihetubhāvāditi । sa tu sugama eva । ato heturityucyate ।
etaduktaṃ bhavati, yat tad dvitīyaṃ liṅgadarśanaṃ śuddhamapyāpātataḥ saṃbandhasmṛtihetubhāvāt saṃbandhasmṛti sahakāryeva । tathā cānumānam । evaṃ ca tatpratipādakasya vacasa upapanno anumānatvopacāra iti siddham । evaṃ ca vāstavena liṅgena saṃbandhāt tadvacanasya buddhivikālpitaliṅgaviṣayatvaṃ parāstaṃ veditavyam ।
evamanyeṣvapyavayaveṣu vakṣyamāṇeṣvetadeva prayojanaṃ yojanīyamiti । udāharaṇaṃ pratyakṣamiti bhāṣyam । tadvyācaṣṭasmṛtiviṣayasyeti । yatra pratyakṣaviṣaye pūrvaṃ vyāptirgṛhītā tasya smṛtiriti smṛtiviṣayasya pratyakṣataḥ punarūpadarśanāt avipratipattyā punaḥ smaraṇāt tatsmārakaṃ vacanamudāharaṇaṃ pratyakṣam, mūlabhūtapratyakṣapramāṇasamutthatvādita ।।
kaḥ punarūpamānārtha iti । pratyakṣamiva pratyakṣamityatrevakāre tatropamārthaḥ ka ityarthaḥ । etadeva vibhajateyasmāditi । upamānamupanaya iti bhāṣyam ।
tadvyācaṣṭeyathā tathetyupamānaikadeśa iti । upanayo hi tathā caitaditi pravartamāna udāharaṇasthaṃ yathāśabdārthamapekṣata iti yathā tatheti pravartata iti । kiṃ punarūpamānaṃ yasyāyamekadeśa ityata āhaupamānaṃ khalu tathā gaustathā gavaya ityupadeśopayoge । upayogastadarthaviṣayo anubhavaḥ ।
tasmin sati paśvād vanaṃ gato nāgarakaḥ pratyekṣeṇādṛṣṭapūrvaṃ piṇḍaṃ paśyati । smarati copadeśārtham । piṇḍasya ca purovartinaḥ smaryamāṇena gavā sādṛśyaṃ pratyakṣeṇaiva paśyati । tadevaṃbhūtaṃ sārūpyajñānaṃ gavayaśabdavācyo ayaṃ piṇḍa iti pratītiheturūpamānam ।
tadetasyopamānasyopadeśārthasmaraṇagavayapiṇḍagosārūpyāpratyakṣarūpasyaikadeśe sarūpye yo yathātathābhāvaḥ sa upanaye apyastītyetāvatopamānatvopacāra upanaya ityarthaḥ । so ayaṃ sarvapramāṇaviniveśena paramo nyāyaḥ stūyate । nigamanavyākhyānabhāṣyamanubhāṣyākṣipatikaḥ punariti । na khalvavayavānāṃ pramāṇānāṃ vā vākye samavāyaḥ saṃbandhaḥ saṃbhavatīti bhāvaḥ ।
uttaramekavākyeti । adhyāropo buddhacā pratisandhānam । sāmarthyaṃ pṛcchatikiṃ punatiti । uttaramitaretareti ।
sāmarthyaṃ hi padānāṃ dharmaḥ । iha tu vibhajyamānānāmavayavānāṃ nanmūlānāṃ ca pramāṇānāṃ sākāṅkṣatvameva dharmaḥ samārthyam । tadatra samastarūpasampannaliṅgapratipādanamekaṃ prayojanaṃ vibhajyamānasākāṅkṣatvaṃ cāstīti siddhamekavākyatvamavayavānāmiti । nigamanapadaṃ vyutpādayatinigamyanta iti ।
so ayamiti bhāṣyamanubhāṣya pṛcchatikaḥ punaḥ paramaśabdasyārtha iti । uttaramvipratipapannapuruṣapratipādakatvaṃ paścāvayavavākyasya paramatvamiti । etadeva vyatirekamukhena pratipādayatiekaikaśa iti । yadyapi loke pratyakṣādīnāmekaikaśo api vipratipannapuruṣapratipādakatvaṃ tatra tatropalabhyate, tathāpi yadetad vedaprāmāṇyamātmādipratipādanaṃ ca niḥśreyasopayoti, na tat pañcāvayavākyodatacchāstropadiṣṭopakaraṇād vinā sidhyatītyanenābhiprāyeṇa draṣṭavyam ।
avayavānāṃ pṛthagabhidhānamākṣeptuṃ vikalpayatikiṃ punaravayavā iti । vikalpaprayojanaṃ pṛcchatikiṃ cātaḥ? uttaramyadi pramāṇāntaramiti । samādhattenapramāṇāntaramiti । prayojanāntaramāhata eta iti ।
yata eva vādādipravṛttihetavo ata eva tattvavyavasthāyāścāśrayā bhavantīti । pṛcchatika iti । na hi kuṇḍamiva vadarāṇi tattvavyavasthāvayavānāśrayatītyarthaḥ । uttaramviśeṣapratipādakatvam ।
dhamaviśiṣṭodharmo viśeṣaḥ । viśiṣyata iti vyutpattyā, tatpratipādakatvamavayavānāṃ tattvavyavasthāśrayatvamityarthaḥ ।। kramaprāptatarkapadavyākhyānārthaṃ bhāṣyamanubhāṣatetarko na pramāṇasaṃgṛhītaḥ । pramāṇapadena hi catvāri pramāṇāni saṃgṛhītātina ।
na caiteṣvanyatamastarka ityarthaḥ । astu tarhi pramāṇapadasaṃgṛhītebhyaḥ pramāṇebhyaḥ pramāṇāntaramasaṃgṛhītaṃ pramāṇapadena prameyapadenevāsaṃgṛhītāḥ saṃśayādayaḥ prameyā ityata āhana pramāṇāntaram । bhāṣyamanubhāṣya hetumāhaaparicchedakatvāt aniścāyakatvāt । tadeva vyatirekamukhena darśayatipramāṇamiti ।
syādetat । aparicchedakatvamasiddhaṃ tarkajñānasya saṃśayādivad guṇatvenātmaliṅgatvāt । anyathā tvakiñcitkaravādupādānavaiyarthyamityata āhapramāṇaviṣayavibhāgāt tviti । na hi vayaṃ guṇatvenotpattimattvena vā rūpeṇāniścāyakatvaṃ tarkasyācakṣmahe, kiṃ tu pramāṇaviṣayavibhāgahetutayā ।
na caivamasyākiñcitkaratvamityarthaḥ । pṛcchatikaḥ punariti । uttaramyuktāyukteti । idaṃ yuktamidamayuktamiti ।
itikāreṇa yuktāyuktaviṣayaṃ tarkajñānaṃ parāmṛśati । tadanena tarkasya svarūpaṃ darśitam । tasya vyāpāramāhayat tatra yuktaṃ bhavati, saṃbhavati tadanujānāti na tvavadhārayati tarkaḥ । etaduktaṃ bhavati pramāṇaṃ tattvāvadhāraṇāya pravṛttaṃ karaṇatayā itikartavyatāmapekṣate ।
tarkaśca pramāṇaviṣayayuktāyuktavicārātmā pramāṇaṃ yukte tattve pravartamānamanujānan pramāṇamanugṛhṇarati । tadanugṛhītaṃ pramāṇaṃ tattvanirṇayāya paryāptam । na ca pramāṇaviṣaye cet tarkaḥ pravartate kṛtamasya pramāṇānujñayā, nanvayameva niścāyakaḥ kasmānna bhavatīti sāmpratam, tasya prasaṅgatayā pāratantryeṇa svayamasādhanatvāt । asti hi prasaṅgo na prasaṅgo hetuḥ ।
tathā hi pratyakṣameva tāvad bhūtale pravartamānaṃ tadviśeṣaṇatayā ghaṭābhāve api pravartamānaṃ yadyatrābhaviṣyad ghaṭo bhūtalamivādrakṣyata, tena saha tulyadarśanayogyatvāt । na ca dṛśyate । tasmānnāstīti tarkeṇānujñāyamānaṃ ghaṭābhāviśiṣṭe bhūtale pravartate kevalamevedaṃ bhūtalaṃ neha ghaṭa iti । evaṃ svargakāmo yajeta iti śabdo api pravartamānaḥ paramāptasya bhagavatar iśvarasya niyogo nāsvargaphalāyāṃ yāgabhāvanāyāmavakalpata iti samānapadenopatto api duḥkhatayā dhātvarthaḥ sādhya iti na yuktam ।
bhinnapadopatto api puruṣaviśeṣaṇamapi svarga eva bhāvanāphalaṃ yukta iti tarkeṇānujñāyamānaḥ pravartate । na ca yadyabhaviṣyad ghaṭa iti vā yadyabhaviṣyad dhātvarthaḥ sāghya iti vā kriyātipattirasti, yadāśrayāniṣṭaprasaṅgenāyuktatvamitarathā tu yuktatvam, tat tarkeṇa niśvīyate । tasmānna pramāṇam । niśvayāya tu pravṛttaṃ pramāṇaṃ tadviṣayavivecanenānugṛhṇan itikartavyātvenopayujyate ।
mīmāṃsāsaṃjñakastarkaḥ sarvavedasamudbhāvaḥ । so ato vedo rūmāprāptakāṣṭhādilavaṇātmavat ।। pūjitavicāravacano hi mīmāṃsāśabdaḥ । ayuktapratiṣedhena yuktābhyanujñānaṃ tarkaḥ ।
pramāṇetikartavyatātvena ca pramāṇād vedādbheda uktaḥ । so ato veda iti aṅgāḍiganoḥ abhedavivakṣayā । itikartavyatātvaṃ cāsya sākṣad darśitam । dharme pramīyamāṇe hi vedena karaṇātmanā ।
itikartavyatābhāgaṃ mīmāṃsā pūrayiṣyati ।। iti sarvamavadātam । tasyodāharaṇaṃ bhāṣye karmeti । karmakāraṇakamapūrvaṃ dharmādharmāviti yāvat, kārye kāraṇatvopacārāt ।
etadupapādanāya pṛcchatikathaṃ punatiti । nikāyaviśiṣṭābhirapūrvābhiḥ śarīrendriyabuddhivedanābhirabhisaṃbandho janma, tasya kathaṃ karmanimittatetyarthaḥ । atra pramāṇamanumānamāhabhadavattvāt, vicitratvādityarthaḥ । pṛcchatikaḥ punariti ।
bhedamāhasugatiriti । pramāṇamuktvā tasyetikartavyatābhūtaṃ tarkamavatārayatiso ayaṃ bheda iti । yadyekaṃ nimittaṃ syād vaicitryaṃ na bhavet । na hyabhinnāt kāryavaicitryamupapadyate, tasyākasmikatvaprasaṅgāt ।
ata uktamanekamiti । nanvanekaṃ yāgādibrahmahatyādikriyārūpaṃ kāraṇamastaṃ kṛtamapūrvairityata uktamavasthitam । yāgādikā tu kriyā āśutaravināśinī na cirabhāvine svargāya kalpata ityarthaḥ । avasthitaṃ ced yāgādyāhitamapūrvaṃ dharmo astīti sadaiva sukhinā bhavitavyam ।
evamadharmo astīti sadaiva duḥkhī syāditi sukhaduḥkhayoḥ kādācitkatvaṃ vyāhanyeta । na hyavasthitāt kāraṇādanavasthitaṃ kāryamityata uktamanityam । atha naśyatīti । nanu bhinnāni santvapūrvāṇi, tathāpi sarvāṇi sarvātmasamavetāti, yathāvayavī svāvayaveṣu ।
tathā ca sarvasādhāraṇyānnoktavaicitryotpāda ityata uktamekadravyam । ekadravyaṃ cedastu tarhi sarvasādhāraṇe pṛthivyādau yatra kvacit । tathāpi vaivitryānupapattirityata uktampratyātmaniyatam । atha pṛthivyādyeva kāraṇa janmavaicitrye kasmānna bhavatītyāśayavān pṛcchatikiṃ kāraṇamiti kasmāt kāraṇādityarthaḥ ।
uttarampṛthivyāpadīnāmiti । mā bhūt pṛthivyādi, pṛthivyādigataṃ kiñcid bhaviṣyatītyata āha pṛthivyādigatasyeti । bhāṣyoktaprameyatve tarkasya hetumāhaupalabdhiviṣayatvāditi ।। tarkānantaraṃ nirṇaya uddiṣṭastarkahetukatvāt ।
tasya svarūpamāhanirṇayastattvajñānamiti । yadyevamindriyāpātajanmapratyakṣajñānamapi tattvajñānamiti nirṇayaḥ syādityata āhapramāṇanāmiti । anena pañcāvayavavākyamupalakṣayati । tatra satarkāṇāṃ pramāṇānāṃ samāvāyāt ।
paramārthatastu tarkapūrvakastattvaviniścayo nirṇaya iti pratyakṣādīnāmapi tarkasahāyānāṃ nirṇayaphalatvamiti । syādetat । dhūmādigocareṇa nirṇayena vahnyādāvanumīyamāne pramāṇabheva nirṇayo na phalamityāśayavān pṛcchatikadā punatiti । viditābhiprāyasyottaramyadeti ।
saṃkalayya tarkanirṇayavyutpādanasya prayojanamāhatāvetāviti । parīkṣako atra loko lokaśabdenocyate, taditarasya tarkāsaṃbhavāt । buddhveti parīkṣya nirṇayaṃ kṛtvetyarthaḥ । śeṣaṃ nigadavyākhyātam ।।
nirṇayānantaraṃ vādavyākhyānārthaṃ bhāṣyamvādaḥ khalviti । tadanubhāṣyopapattimāhavāda iti । nānā pravaktāro yasmin sa tathā । ekasyāpi śāstrakartuḥ pūrvapakṣottarapakṣasādhanadūṣaṇapratipādako vacanasamūho vādaḥ syāditi nānāpravaktṛka ityuktam ।
siddhāntabhedānavidhānena hi dvāvapi svasiddhāntānurūpaṃ sādhanaṃ dūṣaṇaṃ cāhaturityarthaḥ । pratyadhikaraṇetyādi bhāṣyamanubhāṣyācaṣṭepratyadhikaraṇamasya sādhanam । adhikriyata ityadhikaraṇaṃ sādhyam, tadadhikṛtya sādhanapravṛtteḥ । pratyadhikāraṇa sādhanaṃ yasmin vāde sa tathoktaḥ ।
asyaivārthaṃ niṣkarṣṭuṃ pṛcchatikimuktaṃ bhavati? niṣkarṣatiubhābhyāṃ vādiprativādibhyāṃ svasvasādhye sādhanaṃ vaktavyam । tathā ca nānāpravaktṛkatvena tulyatve api vādasya vitaṇḍāyāḥ pratyadhikaraṇasādhanatvena bhadeḥ siddho bhavati । vitaṇḍāyāḥ pratipakṣasthāpanāhīnatayā pratyadhikāraṇasādhanatvābhāvāt । tathāpi jalpādabhedo vādasya, asti hi jalpasya pratyadhikaraṇasādhanavatvaṃ ca nānāpravaktṛkatvaṃ ceti ।
ata āhaanyatarasminnadhikaraṇe nirṇaya iti । vāde hi tāvad brūte, na yāvadanyatarasmin pakṣe nirṇayo jātaḥ, tattvabubhutsorvādinorvāde adhikārāt । jalpe tu puruṣaśaktiparīkṣālakṣaṇe apratibhādināpi parājyopapatternāvaśyaṃ tattvanirṇayaḥ । tasmādanyataranirṇayāvasānatvena jalpād bhedo vādasyeti siddham ।
yathā caitat, tathopariṣṭād upapādayiṣyate ityāhatacceti । tasya svarūpaṃ pṛcchati। uttaramvākyeti । codayatinanu ceti ।
vākyasamūhaśca jñānaṃ ceti vipratiṣiddhametadityarthaḥ । pariharatineti । sādhanopālambhagrahaṇasya śabdaviṣayatvādavidodha ityarthaḥ ।। yugapadeva jalpavitaṇḍe vyācaṣṭetadviśeṣāviti ।
viśiṣyete bhidyate iti viśeṣau । tasmād vādād viśeṣau bhinnau । bhāṣyamanubhāṣya pṛcchatikaḥ punarviśeṣaḥ? yadyogād viśiṣṭe vādāt jalpavitaṇḍe ityarthaḥ । uttaramaṅgādhikyamaṅgahāniśca yathāsaṃkhyam ।
tadeva darśayatichaleti । tat kimidānī saṃśayādibhirivātyantavairūpyaṃ vādena jalpavitaṇḍayoḥ? netyāhaetāvatā viśeṣeṇa kathāmārgabheda iti etāvāneva viśeṣo na sarvathā, kathātvena saṃśayādivyāvṛttenasāmānyaviśeṣeṇa trayāṇāmapyabhedādityarthaḥ । aparamapi bhedahetumāhaviṣayabhedācceti । tad vibhajateśiṣyādīti ।
śiṣyamāṇo atyantaviparyastaḥ durjñānāvalepadurvidagdha iti yāvat । na tvevaṃbhūtaḥ śiṣyādirviparyasto apyanavaliptatvāditi bhāvaḥ ।। kramaprāptānāṃ hetvābhāsānāṃ svarūpamāhaanyatameti । pañcasu caturṣu vā liṅgarūpeṣvanyatamaṃ liṅgaṃ dharmamekaṃ dvayaṃ trayaṃ vānuvidadhānā ahetavo hetuvadābhāsānta iti hetvābhāsā uktāḥ ।
nigrahasthānebhya iti bhāṣyamavatārayitumāhate ca nigrahasthānamiti । avatārayatinigrahasthāneti । avatārya dūṣayitumekadeśimatena vyācaṣṭeyasmāt kilaita iti । kilaśabdo ayamarucau ।
tadetadekadeśivyākhyānaṃ dūṣayatina, ubhayathāpyasaṃbandhāt । kiṃ ye ye nigrahasthānebhyaḥ pṛthagupadiśyante, te sarve vāde codyante? atha ye ye vāde codyante te sarve pṛthugupadiśyante iti? ubhayathāpyanaikāntikatvāt nāvinābhāvalakṣaṇaḥ saṃbandha ityarthaḥ । tadetad vibhajatena vāde codanīyatvamiti । kasmād ubhayathāpyavinābhāvābhāva ityata āhayadi tāvaditi ।
tasmāt nāyamavinābhūto heturvāde codanīyatvaṃ vā pṛthagupadeśo vā bhāṣyakāreṇokta ityupasaṃharatitasmāditi । vāde codanīyatvādityupalakṣaṇam, pṛthagupadeśāditi ca draṣṭavyam । tadevamekadeśimataṃ dūṣayitvā svamatena bhāṣyaṃ vyācaṣṭeetadeva tu nyāyyāmiti । nigrahasthānebhyo hetvābhāsānāṃ pṛthagupadeśe prayojanaṃ yad bhāṣyākṣarebhyaḥ sākṣāt pratīyate ।
sāmānyopadeśena viśeṣa upadiṣṭe viśeṣopadeśaḥ prayojanādhikyaṃ sūcayati । yathā brāhmaṇān bhojaya kaṭha ceti kaṭhabhojane viśeṣo gamyate, tadvadihāpi nigrahasthānopadeśenaiva hetvābhāseṣu labdheṣu teṣāṃ viśeṣeṇābhidhānaṃ prayojanādhikyaṃ sūcayati । etāvāneva sūtrakṛto vyāpāro yat sūtraṇaṃ nāma । tatra nigrahasthānaviśeṣāṇāṃ hetvābhāsānāṃ svarūpaṃ vādasya ca tattvanirṇayāvasānatvamālocya vāde codanīyā bhaviṣyanti nigrahasthānatvena hetvābhāsā nāpratibhādaya iti prayojanaṃ varṇayāñcakāra bhāṣyakāraḥ ।
syādetat । bhavantu vāde codanīyā hetvābhāsāḥ, mā ca bhuvannapratibhādayaḥ । kimevamapītyāhavidyāprasthānapramedajñāpanārthatvāt । vādajalpavitaṇḍā vidyāḥ paramparayā niḥśreyasopayogāt ।
tāsāṃ prasthānaṃ vyāpāraḥ, tasya bhedaḥ, tajjñāpanārthatvāt । ata eva jalpavitaṇḍayostu ityāha । codayatiatha kasmāditi । yadi vāde hetvābhāsāḥ prayujyeran tato nigrahasthānatvena codyeran, na tu teṣāmasti prayogo apramāṇatvāt pramāṇatarkasādhanopālambhatvācca vādasya ।
tasmāt nigrahasthānamātratvaṃ hetvābhāsānām । tathā ca na pṛthagupadeśaḥ, nigrahasthānopadeśenaiva labdhatvādityarthaḥ । pariharatipramāṇasāmānyāditi । na khaluhetvābhāsan tabduddhyā prayu।jāte vādiprativādinau, api tu hetubuddhyā ।
nāpratibhādīnītyarthavān pṛthagupadeśaḥ । tadetad vikalpyākṣipativāde kāniciditi । samādhattena, lakṣaṇaparatantratvādarthatathābhāvasyeti brūmaḥ । lakṣyata iti lakṣaṇam, samānāsamānajātīyavyāvṛttaṃ rūpaṃ vādasya ca nigrahasthānānāṃ ca ।
tadadhīno hi teṣāṃ tathābhāvo vyavasthā । kānicideva nigrahasthānāni vāde na tu sarvāṇīti sāmānyato abhidhāya tadeva lakṣaṇaparatantratvamabhimate viśeṣe yojayativādasyeti । uktamākṣipatipramāṇapratirūpakatvāditi । niścitau hi vādaṃ kurūtaḥ ।
niścayaśca pramāṇaphalamiti kuto apramāṇasyāvakāśa ityarthaḥ । uttarambhrānteriti । na niścayaḥ sarvaḥ pramāṇamūlo apramāṇamūlasyāpi tasya darśanāt, anyathā viparyāsādapravṛttiprasaṅgāt । vādinoścābhrāntatve vastuno viruddhadharmadvayasamāliṅgitatvamekadā syāditi bhāvaḥ ।
pṛcchatikaḥ punaḥ śiṣyeti । upāsyopāsakayoḥ parasparaṃ na dhvaṃsanaṃ saṃbhavatīti bhāvaḥ । uttaramvivakṣitārthāpratipādakatvam eva na khalīkāra iti । hetvābhāsānāṃ ca pṛthakkaraṇaṃ na vāde tanmātrāvadhāraṇārtham, api tu yasminnanuddhāvite api nigrahasthāne tattvapratipattivyāghāto bhavati, tasya sarvasya saṃgrahārtham ।
evaṃ ca nyūnādhikāpasiddhāntā api saṃgṛjītā bhavanti । tatra pṛcchatinyūnādhiketi । uttarampramāṇeti । jalpavitaṇḍayostviti bhāṣyamanubhāṣyopapādayatijalpavitaṇḍayostviti ।
sāhaṅkāro vijigīṣurapratibhādibhirapi nigrahasthānaistiraskṛto galitāhaṅkārastattvabubhutsutāṃ nītaḥ paścād vādena vyutpādyata ityarthaḥ ।। chalajātinigrahasthānānāṃ pṛthagupadeśaprayojanaparaṃ bhāṣyamanubhāṣatechaleti । upalakṣaṇārthamiti bhāṣyāvayavaṃ vyācaṣṭe । parijñānārthameva kevalam, pirajñānasya phalamuktamsvavākye parivarjanam aprayogaḥ, paravākye codbhāvanamiti ।
codayatichalajātinigrahasthānānīti । atra hi jāteḥ svavākye parivarjanamuktvā punaḥ svayaṃ prayogo na yuktaḥ । kasmāt? vyāghātāt । etad vibhajatesvākya iti ।
pariharatina vyāghātaḥ । kutaḥ? praśnāpākaraṇārthatvāt । tad vibhajatesvayaṃ ca sukaraḥ prayoga iti anena bhāṣyeṇa kimuktaṃ bhavati? pareṇa prativādinā jātau prayuktāyāṃ vādī prāśnikān sabhyān bravīti jātiranena prativādinā prayukteti । te prāśnikā enaṃ paryanuyu।jīran he vādin kathaṃ kena prakāreṇa jātiḥ catuviṃśatyāṃ jātiṣu katamā jātiriti? so ayaṃ prāśnikānāṃ praśnaḥ ।
tadapākaraṇārthaṃ svayaṃ sukaraḥ prayoga ityarthaḥ । prakṛtamupasaṃharatitasmādeta iti ।। sūtrakāreṇa śāstrasyātyantikaduḥkhoparamarūpaniḥśreyasādhigamaḥ prayojanamuktam । bhāṣyakārastu nāstyeva tat prekṣāvatāṃ prayojanam, catrānvīkṣikī na nimittaṃ bhavatītyāhaseyamānvīkṣikīti ।
tadetad bhāṣyaṃ vyācaṣṭeseyamānvīkṣikī nyāyavidyati । yadyapītarā vidyāḥ pramāṇikamevārthamabhiniviśante tathāpyetadvidyāpratipādyameva pramāṇādyupajīvya sve sve vyutpādye tattve pravartantra, na tu pramāṇādyapi vyutpādayanti । yathā pratyakṣādyupajīvya pravartamānamanumānaṃ na pratyakṣādiviṣayamapi tadānīmeva gocarayati । tadanena vidyopakaraṇagrahaṇena vyāpāra ānvīkṣikyā darśitaḥ ।
saṃprati vidyānāṃ yāni karmāṇi pratipādyāni sāmāgrihotrakṛṣyādīni tatrāpyānvīkṣikyupāya ityāhaupāyaḥ sarvakarmaṇāṃ vidyāvyutpādyānām, na tu hālikamṛgayvādikarmaṇāmapi । na hi vidyāpadebhyo yāvanmātrāgatiḥ, tāvanmātreṇa prekṣavatāṃ paritoṣaḥ । ityādibhya ādityādīnā yūpāditā । tasmāt saṃśayaparīkṣāpramāṇaviniveśa dvāreṇa tadarthatattvamavadhāryā tatra trayī viniveśanīyā ।
evaṃ daṇḍanītivārtayoranugantavyam । tasmādānvīkṣikīpariśodhitapramāṇapramāśitaṃ sāmādi itarā vidyāḥ kurvanti viṣayamiti śeṣaḥ । api ca dravyaguṇakarmaṇāmabhimatānabhimatopāyatāprajñāpanena yathāyatha sarvā vidyāḥ prekṣāvataḥ pravartayanti nirvayanti vā । tatra kimaviśeṣeṇa sādhyasādhanetikartavyatāsu pravartayantu, āhosvit sādhanetikartavyatāmātre? tatra yadi sādhyāṃśo api pravartanāgocaraḥ, tadā śyenādisādhyāyā hiṃsāyā vihitatvena nānarthavatvam ।
atha sādhyāṃśaṃ rāgataḥ prāptamanūdya sādhanetikartavyate eva vidharayete, tataḥ śyenādisādhyāyā hiṃsāyā avihitatvena na hiṃsyāt sarvā bhūtāni iti pratiṣadhādanarthatvam । tadiha sādhyāṃśe apravartanamānvīkṣikīgamyam । evamanuṣṭhānagatāḥ prayojakatvāprayojakatvādaya ānvīkṣikīgamyāḥ । evaṃ vārtādiṣvapīti ।
tadevamānvīkṣikīmāśrayante sarvavidyā ityāhaāśrayaḥ sarvadharmāṇām sarvāsāṃ vidyānāṃ puruṣapravartanā dharmāḥ, teṣāmāśrayaḥ । vārtikakārastu dharmadvāreṇa vidyānāmevaśraya iti vyācaṣṭesarvavidyopakārakatvādāśrayaḥ, sarvāsāṃ vidyānāmiyamupakaroti । vidyayā pravartanāyāṃ kartavyāyāmiyaṃ sahakāritayopakarotītyarthaḥ ।। syādetat ।
vyutpādyāścet pramāṇādayaḥ sarvavidyopayoginaḥ, tarhrātyantikī dukhaḥ- nivṛttirānvīkṣikyāḥ phalaṃ niḥśreyasapadādavagamyate । vyutpādyasvabhāvālocanayā hi tad gamyate, sa ca vidyāntarasādhāraṇa iti vidyāntarādhigamyena niḥśreyasena saṅkaraprasaṅga ityata āhatadidaṃ tattvajñānaṃ niḥśreyasādhigamaśca yathāvidyaṃ veditavyam । vidyāntarāṇi tāvad yat tattvajñānaṃ kurvanti tatsvabhāvālocanayā hi tadvidyāsādhye eva niḥśreyasabhade upayujyante nānyatra । iha tu pramāṇādi yadyapi sādhāraṇam, tathāpyasādhāraṇātmādirūpapramayasamabhivyāhṛtaṃ sadabhimata eva niḥśreyaseḥvatiṣṭhata iti ।
viśuddhenārjanena homasādhanasya dravyasya prāptiḥ svāgatam । ādigrahaṇena kramaparyantāṅgagrāmasākalyaṃ gṛhyate । śvamārjārādibhiranupaghātaḥ anupahatatvam । ādigrahaṇād viśuddhābhisandhiriti ।
śeṣamatirohitam । vādādīnāṃ nigrahasthānāntānāmupadeśaḥ parābhibhavopāyatayā madamānādihetutvena niḥśreyasaparipanthīti manvānaścodayatimadamānādīti । pariharatina, sūtrārthāparijñānāt । nāyaṃ sūtrārthaḥ, sarveṣāṃ tattvajñānaṃ sākṣānniḥśreyasopayogīti, kiṃ tvātmāditattvajñānam ।
taditarat tu pāramparyeṇa । tatra jalpādīnā parāhaṅkārapraśamanamavāntaravyāpāra iti na niḥśreyasaparipanthitā, kiṃ tvānukūlyamityarthaḥ । madamānādinimittatvaṃ ca heturasiddha ityāhayaccedamiti । upasaṃhārati tasmānna nimittaṃ vādādiparijñānaṃ rāgādīnāmiti ।
iti । sūtrasamāptau ।। duḥkhajanmapravṛttidoṣamithyājñānānāmuttarottarāpāye tadanantarābhāvādapavargaḥ ।। tadevaṃ prathamasūtreṇa śāstrasyābhidheyaprayojanasaṃbandhān darśayatā padārthāḥ pramāṇādaya uddhiṣṭāḥ ।
teṣāṃ ca lakṣaṇamuktvā tatparīkṣā vartayiṣyate, aparīkṣya tattvajñānanirṇayāyogāt । na cānirṇotaprayojanasaṃbandhānāṃ pramāṇādīnāṃ lakṣaṇaparīkṣayoravasaraḥ । na ca prayojanasaṃbandhanirṇayaḥ parīkṣāṃ vineti tatparīkṣārthaṃ dvitīyaṃ sūtram । tatra prayojanābhidhānasya dvaividhyāt saṃśayaḥ ।
dvividhaṃ hi prayojanābhidhānaṃ granthakṛtāṃ dṛṣṭaṃ samīcīnamasamīcīnaṃ ca, yathā vātikādiprayojanābhidhānam āyurvedādiprayojanābhidhānaṃ ca । tasmādabhidhānasāmānyād ubhayathādarśanācca saṃśayaḥ । tatrotsūtreṇa prayojanābhisaṃbandhapratipādanaparaṃ pūrvapakṣabhāṣyamtat khalu vai niḥśreyasamityādi । tad vibhajatena tattvaparijñānādapavargaḥ ।
kutaḥ? ubhayathādoṣāt । tadatyantavimokṣalakṣaṇo apavargo niḥśreyasam । taccet tattvajñānānantaram, sampradāyocchedo vātaputrīyatā ca śāstrasya syātām । tasmānna tattvajñānānantaraṃ niḥśreyasam ।
tathā sati pramāṇāditattvajñānānniḥśreyasamiti । mithyā । na cānyanniḥśreyasam ityabhimānaḥ pūrvapakṣavādina iti ।। atredaṃ siddhāntasūtramupatiṣṭhateduḥkhajanmeti ।
tasya tātparyamabhidhāyāvatārayatina prayojanānabhisaṃbandhaḥ । kutaḥ? niḥśreyasasya parāparabhedāt । catastro hi pratipattayaḥ prameye ātmādau । prathamā tāvadāgamāt yāmācakṣate śravaṇamiti ।
dvitīyā tu śrutasya parīkṣya nyāyana vyavasthāpanam, yāmāhurmananamiti । sā cānvīkṣikyāmāyatate । ānvīkṣikī ca saṃśayāditattvajñāpanaṃ pramāṇatattvajñāpanāyopādatte । pramāṇatattvajñāpanaṃ ca heyopādeyabhedavyavasthitaprameyatattvaparijñāpanāya ।
tatrāpyādyantavarjitadaśavargajñāpanamādyantayoḥ evātmāpavargayorūpādeyayostattvajñānasyopakaroti । na cāyamānvīkṣikīvidyāvaghṛtaprameyatattvo api parituṣyati, pūrvavadevātmādigataviparyayavāsanānuvṛtteḥ । no khalu diṅmūḍhaḥ sahasreṇāpyanumāṇairviparyayasaṃskāramapanayati । tattvāsākṣātkārastu viparyayasaṃskārā nivartayati ।
tajjanitā ca vāsanā viparyayavāsanāmiti lokasiddham । tasmādātmādisākṣātkāravatīṃ caturthau pratītimaśeṣatadgocaravāsanāviparyāsaśamanīmarthayamānenādaranairantararyābhyāṃ dhyānacintādiśabdavācyā tṛtīyā pratītiḥ sākṣātkāraphalā dīrghakālamupāsanīyā । atha pariniṣpannadhyānopāyaḥ sākṣātkāravatīṃ pratipadya caturthau pratītiṃ nirmuktasakalakleśajālaḥ apravartamāno dharmādharmasādhaneṣu nirūddhānāgatadharmādharmaprabandhotpādo bhūtendriyavijayī prajñājyotirjovanneva mukta ityucyate । na caivamavastho vītarāgo api sahasaiva dehādibhiḥ viyujyate, prāgupāttasya dharmādhamapracayasyābhuktasya bhujyamānasya cāprakṣīṇatvāt ।
nābhuktaṃ kṣīyate karma । iti smṛteḥ । atyantasukhaduḥkhasaṃvijñānavirodhasya karmaṇāmavadhāraṇāt । autsargikasya kvacit prayaśvittādau viśeṣavacanenāpavādāt ।
kṣīyante cāsya karmāṇi । muṇḍaka iti śruteḥ । yogarddhivaśād yugapadutpāditānekavidhadehopabhogenāpyupapatteḥ ।। tāvadevāsya ciraṃ yāvanna vimākṣye atha supatsye ।
chāndogya iti cābhuktopabhajyamānaphalakarmaprakṣayāvaghitvadarśanam । yogārddhivaśāccāniyatavipākakālānyapi dīrghakālaphalānyapi karmāṇi piṇḍīkṛtya bhūtendriyadavijayitayā yugapadeva bhuṅkte । acintyo hi samādhiprabhāva ityuktam । na cācintyatvād vinaivopabhogena karmāśayān prakṣayiṣyatīti yuktam, dṛṣṭānusāreṇa kathañcidupapattau atyantādṛṣṭakalpanāyā ayogāt ।
tasmādutpannatattvasākṣātkārasya doṣābhāvāt pravṛttyuparame yo anāgatāpūrvānutpādastadaparaṃ niḥśreyasam । tacca tattvasākṣātkārānantaraṃ bhavati । tādṛśaśca munistattvajñānavān śāstrasya praṇeteti na vātaputrīyaṃ śāstramiti । paraṃ tu riḥśreyasaṃ yogarddhiprabhavasampadā yugapadupabhogenopāttakarmāśayasya kṣayāt sarvaduḥkhoparama ityupapannaṃ niḥśreyasadvaividhyamiti bhāvaḥ ।।
tadetad darśayatiyattāvaditi । tattvasākṣātkāraḥ tattvajñānam । saṃharṣaḥ sukham । āyāso duḥkham ।
tatrānāgatābhyāṃ tāvat pravṛttyabhāvādanutpādādevamucyate । vidyamānakāraṇe api sukhaduḥkhe aśakto adviṣaśca bhu।jano na sukhaduḥkhatayā manute । na hyasti saṃbhavo na tatra tṛpyati tacca tasya sukham, na ca tad dveṣṭi tacca tasya duḥkhamiti । syādetat bhavatvetadaparaṃ niḥśreyasam ।
prakṛte tu kimāyātamityata āhaayaṃ śāstrārthaḥ । arthaśabdo nimitte । aparaṃ niḥśreyasaṃ śāstrasya nimittam । atha aparaniḥśreyasotpādasamaya eva paraniḥśreyasotpādo api kasmānna bhavatītyāhaparaṃ tu niḥśreyasaṃ tattvajñānāt krameṇa bhavati ।
no khalūtpannatattvasākṣātkāraḥ samucchinnavāsanāviparyāsajñānastatkāryadoṣatatkāryapravṛttīnaṃ nivṛttyai prayatate, kāraṇanivṛttyaivāyatnalabhyatvāt kāryanivṛtteḥ । na hi kaphodbhāvajvarapraśamanāya kaphanivṛttau satyāṃ yatnāntaramātiṣṭhate, tata eva tatsiddheḥ । paraṃ tu niḥśreyasaṃ na tāvad bhavati, yāvadupabhogādupāttakarmāśayapracayo na kṣīyate । tasmāt tattvasākṣātkārādhānaprayatnātparastadupabhogaprayatna āstheyaḥ ।
tathā ca na tulyakāla utpādaḥ parāparayorniḥśreyasayoḥ । tadidamuktamkrameṇeti ।। tadevamarthagati pariśodhya sūtramavatārayatikrimeti । yadyapyaparasminnapi niḥśreyase mithyājñānadoṣapravṛttīnāmapi samucchedakramo asti, tathāpi janmaduḥkhocchedakramo nāsti, pūrvopāttasya karmāśayapracayasya tādavasthyāt ।
tasmāt janmaduḥkhocchedakramasamabhivyāhṛto mithyājñānādyucchedakramaḥ parasyaiva niḥśreyasasya śāstraprayojanasya । tatpratipādanamarthaḥ prayojanaṃ yasya tat tathoktam । idaṃ cāvāntaraprayojanam । pradhānaprayojanamagre vakṣyati ।।
atra kecit yogavibhāgamicchanti । kāraṇocchedāt kāryocchedo abhimataḥ । na cāsau duḥkhādīnāṃ mithyājñānāntānāmapradarśite kāryakāraṇabhāve sidhyati । tasmād duḥkhajanmapravṛttidoṣamithyājñānānāmityako yogaḥ ।
atra kila samāsādeteṣāmitaretarayogaḥ avagamyate । sa ca yogyatayā kāryakāraṇabhāvaḥ । kāryeṇa kāraṇaṃ yuktam, kāraṇena ca kāryamiti । ataḥ siddhe kāryakāraṇabhāve uttarottarāpāye tadanantarābhāvādapavarga ityanena yogena kāraṇocchedakrameṇa kāryocchedakramapratipādanenāpavargaḥ pratipādyate ।
atra cottaratvaṃ pāṭhāpekṣayā kāraṇasya । tadanantaratvaṃ ca kāryasyāvyavahitādipāṭhāpekṣayā । mithyājñāne kāraṇe tatkāryāḥ doṣāḥ । eve śeṣeṣvapi yojyam ।
tamimaṃ sūtravibhāgamamṛṣyamāṇo vārttikakṛd āhaidaṃ sūtram । ekavacanena bhedaṃ vyāvartayati । na hi samucchedakramapratipādanenāpavargaparatayaikavākyatve saṃbhavati vākyabhedo nyāyyaḥ । evanivṛttyā anyanivṛttyaiva kāryakāraṇabhāva ākṣipta iti nāsau sūtre darśanīyaḥ ।
na hyarthākṣiptaṃ sūtrakārā darśayanti । tadidaṃ sūtragrahaṇaprayojanam । svalpākṣaramasandigdhaṃ sāravad viśvatomukham । astobhamanavadyaṃ ca sūtraṃ sūtravido viduḥ ।।
viṣṇudharmottare iti । astobhamanadhikam, arthalabhyapradarśane tvadhikaṃ bhavediti । tat sūcanāt sūtraṃ syāt । laghūni sūcitārthāni svalpākṣarapadāni ca ।
sarvataḥ sārabhūtāni sūtrāṇyāhurmanīṣiṇaḥ ।। iti । itaretarayogenāpi kāryakāraṇabhāvaḥ sūcanīya eva । sa varamekanivṛttyānyanivṛttyaiva sūcyatāmekavākyatānurodhāyeti ।
paramatātparyamasyāhaetatsaṃbandhenaiva । śāstrasya niḥśreyasādhigamalakṣaṇena prayojanena yaḥ saṃbandhaḥ pūrvamākṣiptaḥ, tatsamādhānenārthena arthavadetat sūtram । saṃbandhapadena viṣayavācinā viṣacisamādhānaṃ lakṣayati । tadevaṃ sūtratātparyaṃ vyākhyāyāvayavavyākhyānamavatārayatipadārthasviti ।
yadyapi sāmabhedādau halaśakaṭadau ca mithyājñānamanekaprakāraṃ saṃbhavati, tathāpi na tat saṃsāraheturapi tvātmādidvādaśavidhaprameyaviśeṣaviṣayamiti sūtrasthaṃ mithyājñānaṃ viśeṣṭumāhatatreti । tadetena ātmādyapavargaparyanta ityādi bhāṣyamavatāritam । iti । na khalu yathā kuṇḍe vadaraṃ paṭe vā śauklyam, evaṃ prameye mithyājñānaṃ pravartate, tasya jñātṛsamavetatvādityarthaḥ ।
uttaramviṣayārthaḥ । yāvaduktaṃ bhavati pramayaviṣayaṃ mithyājñānamiti, tāvaduktaṃ bhavati prameye vartata iti । viṣayatvaṃ cāgre nivedayiṣyate । anekaprakāram ityuktam ।
tadāhatatrāyaṃ bhedaḥ tatrātmani tāvat pradhāne prameye nāstīti । kathaṃ punaretanmithyājñānamityata āhaātmā tāvaditi । atra śaṅgatetasyānupapattiḥ । kutaḥ? sadasatoḥ sārūpyābhāvāditi cet? sarvatra hi rajatodakādivibhrameṣu śuktirajatayorvā marūmarīcisalilayorvā sārūpyameva nimittaṃ pratīmaḥ na hi jātu rūpaṃ rasādiṣu hastinaṃ vā maśakādiṣu āropayanti ।
asadṛśe api śvete pītabhramaḥ, madhure ca tiktabhramaḥ, pītaḥ śaṅkhastikto guḍa iti ca dṛśyata iti cetna, tatrāpi sārūpyasaṃbhavāt । tathā hi bahinirgacchadatyacchanayanaraśmisaṃpṛktapittagataṃ pītimānamāśrayarahitam, śaṅkhaṃ ca doṣācchāditasitimānamanubhavan pītagaṇasya ca tadasaṃbandhamananubhavaṃstadasaṃbandhāgraheṇa pītacīravilvādisāmānādhikaraṇyena sārūpyāt śaṅkha pīta iti viparyasyati । evaṃ tvagindriyopanītaṃ guḍadravyamananubhūyamānamādhuryamanubhavan rasanāgravartinaśca pittasyāsvabhāvajātatiktasya tiktatvamanubhavan tadāśrayaṃ ca pittamananubhavannasaṃbandhāgrahasārūpyāt tiktanimbasāmānādhikaraṇyena tikto guḍa iti vapiryasyati । atiśīghratayā caiṣa kramo na lakṣyate ।
na ca brūmo yatra sārūpyaṃ tatra bhrama iti, yenātiprasaktiścodyeta, api tu yatra bhramastatrāvaśyaṃ kathañcit sārūpyamiti । evaṃ dvicandradiṅmohālātacakrādiṣvapi kiñcit kathañcit sārūpyamūhanīyam । na ca sa dasatoratyantavilakṣaṇayoḥ sārūpyamasti । tat kathamātmani nāstitāropa ityākṣepaḥ ।।
samādhattena, pramāṇagamyatopapatte । ākṣepaṃ vibhajatena hi sadasatī iti । samādhānaṃ vibhajatatacca naivamiti । yadi sadasatoḥ samānatvaṃ nāsti, tarhi bhedaḥ ।
tathā ca kasya kutrāropa ityata āhakriyāguṇeti । so ayamasaddharmān kriyāguṇarahitatvādīn satyātmani samāropya asattayā viparyasyatināstyātmeti, natvātmānaṃ sarvato abhyarhitatamaṃ paśyan tatrāsau snihyati, snehācca tadupakārāya ghaṭate । evaṃ tatparipanthinaṃ dveṣṭi । dveṣācca tadapakārāya dyaṭate ।
tataśca karmāśayam ācinoti । tato janma । tataśca duḥkhamiti । evamātmanastādṛśasya mā bhūt tattvājñānam ।
astu nāstitāsamāropa eva tāvad yato na pravartate । sukhī bhaveyaṃ duḥkhī vā mā bhūvamiti tṛṣyataḥ । yaivāhamitidhīḥ saiva sahajaṃ sattvadarśanam ।। atrocyate ।
yadyapi rāgādinivṛttiheturnairātmyadarśanam, tathāpi nāsti karma, nāsti karmaphalamiti dṛṣṭeḥ paramaṃ nidānam । evaṃ pretyabhāvābhāvajñānasya ca । tathā ca duḥkhahetorheyavargasyābhāvānna taddhānāyānena ghaṭitavyam । na cāvaṅghaṭamāno heyaṃ hātumarhati ।
so ayaṃ vṛścikabhiyā palāyamānaḥ āśīviṣamukhenipatitaḥ । secamāstikatvāyātmāstitopāsanīyā । abhyarhitatā cātmano atyantaduḥkhanivṛttāvupapadyate । ayameva cāsyopakāro yadātyantikaduḥkhaśamanam, sūkhādhāne tvasya tadanuṣaṅgiduḥkhādhānādapakāraprasaṅgāt ।
na hi jātu kaściccetanaḥ sukhamāpsyāmīti madhuviṣasampṛktamannamupabhuṅkte । tasmānnairātmyadṛṣṭiḥ prayatnenocchettavyā prekṣāvateti siddham ।। aparamapi saṃsārahetu mithyādarśanamāhaevamanātmanīti । pṛcchatiki punariti ।
uttaramahaṅkāreti । viśeṣamāhaicchādīti । punaḥ pṛcchatikathaṃ punariti । uttaramśarīreti ।
upasaṃharatievamiti । sāmānyadharmo ahaṅkārāspadatvam । viśeṣadharma icchādyādhāratā । tāṃ khalvayaṃ śarīrādiṣvāropya eta evāhamiti śarīrādiṣvātmabhāvamāropayati ।।
evaṃ siddhaṃ kṛtvā viparyayaṃ sarvamuktam । saṃprati sandihāno viparyayasvarūpaṃ pṛcchatikaḥ punarayaṃ viparyayaḥ? parīkṣakāṇāṃ vipratipatteḥ saṃśayaḥ । kecit svākārabāhyatvaviṣayaṃ jñānaṃ viparyaya ityācakṣate । anye asādviṣayaṃ jñānam ।
anye tvanirvacanīyameva jñānam । apare tvagrahaṇamevava । anyathākhyāti tu vṛddhāḥ । uttaramatasmistaditi pratyayaḥ ।।
idamatrākūtamna tāvat svākāraṃ rajatādi bāhyatayā ālambante vibhramāḥ । tathā hi jñānākāratvaṃ rajatāderanubhavād vyavasthāpyet, anumānād vā? anubhavo api rajatapratyayo vā svād, bādhakapatyayo vā? na tāvad rajatapratyayaḥ । sa hīdamanahaṅkārākārāspadaṃ rajatamādarśayati, na cāntaram । ahamiti hi tadā syāt, pratipattuḥ pratyayādavyatirekāt ।
bhrāntaṃ hi jñānaṃ svākārameva bāhyatā ālambate । tathā cānahaṅkārāspadamasya viṣayo jñānākāro api, jñānākāratā punarasya bādhakajñānapravedanīyeti cet? hanta cakṣuṣī nimīlya vaitālikapakṣapātaṃ parityajyālocayatvāyuṣmān ki purovartidravyākāratāmātraṃ pratiṣedhati rajatasya, āhosvit jñānākāratāmapyasyādarśayati bādhakapratyayaḥ? tatra jñānākāratopadarśanavyāpāraṃ bādhakapratyayasya brūvāṇaḥ ślāghanīyaprajño devānāṃpriyaḥ । purovartitvaniṣedhādarthāt jñānākāratāsiddhiriti cet? tanniṣedho vaṇigvīthyādāvupalabdhasya rajatasya vyāvasthāpane hetuḥ । āntaratvaṃ tvasyānupalabdhacaraṃ kutastyam? na cānumānamatra prabhavatīti caturthenivedayiṣyate ।।
santu tarhi bādhakapratyayānurodhād asatprakāśanaśīlā eva mithyāpratyayāḥ । tathā hi bādhakaṃ vijñānaṃ nedaṃ rajatamiti rajatajñānagocarasyāsattvaṃ gṛhṇāti । na cāsato viṣayabhāvo nopapadyate । na hi viṣayatvaṃ nāma kāraṇatvaṃ yenāsati na syāt, kiṃ tu svakāraṇadhīnaḥ sāmarthyātiśayaḥ ।
sa tādṛśo jñānasya, yena santamivāsantamapi gocarayati।na ca viṣayasāmarthyamatropayujyate, jñānasya sāmarthyādeva tadbhāvasiddheḥ । ata evāsatprakāśanasāmarthyameva mithyājñānānāmavidyātvamanirvacanīyaṃ kecidāsthiṣata । atredamālocanīyamkimetat mithyājñānamasat sadātmanā gṛhṇātītyasadviṣayamupeyate? āhosvit sadeva sadantarātmanā gahṇāti sataśca sadantarātmatvena asattvādasadviṣayamucyate? na tāvat pūrvaḥ kalpaḥ, rajatātmanā cet asadālambeta na satī śuktikām, kathaṃ punarasau rajātartho śuktau pravartate na punā rajatābhāve । kaskāccedamiti purovarti dravyamaṅgulyā nirdiśya tasya rajatatvaṃ niṣedhati nedaṃ rajatamiti, yadi tatra na prasañjitaṃ rajatatvaṃ pūrvavijñānena? atha śuktireva rajatātmanā asatīti tadākāratayā tāmālambamānaṃ mithyājñānamasadālambanamucyate? tatrānujñayā vartāmahe ।
na khalvanyathākhyātivādino api sadantaraṃ sadantarātmanā sadabhyupagacchanti । tathā satyanyathetyeva na syāt । tasmād yadanyathā santamanyathā pratipadyate । tannirālambanaṃ jñānamabhāvālambana ca tat ।।
nirālambanavāde iti । na ca rajatātmanā purovartino dravyasyānirvacanīyatā, mithyājñānasamaye sattvena bādhakasamaye cāsattvena nirvacanīyatvāt । na caivaṃbhūtasyāsataḥ prathā nopapadyate, tasya sadasadbhyāmupākhyeyatvāt । yaḥpunaḥ advaitavādinā prapajco vaināśikānāṃ vā sāmānyādirno bahiḥ ki tvalīkam ।
tadviṣayaṃ ca jñānaṃ mithyājñānamityapi na saṃbhavati, tasya sarvopākhyārahitasya kenacit sārūpyābhāvāt, tatkāraṇakatvācca bhrānteḥ, kāraṇābhāve kāryābhāvasya sulabhatvāt । tasmāt prapañcaśca sāmānyādi ca vastusatī nāmamīcīnavijñānagocarau । tabdādhakaṃ copariṣṭādapākariṣyate । tasmānnānivacanīyakhyātirapi ।।
syādetata । anyadanyathā prakāśata iti saṃvidviruddham।na tāvat sadbhāvamātreṇālambanatvam । tanmātrasya sarvapratyayasādhāraṇyena sarve arthāḥ savarpratyayaviṣayā iti savarsarvajñatāpattiḥ । na ca kāraṇatvenālambanatvam, rūpādivijñānānāṃ rūpādivaccakṣurādyapi kāraṇamiti cakṣurādyālambanatvaprasaṅgāt ।
atītānāgataviṣayatvaṃ ca vijñānasya na syāt, atītānāgatayorasattvenākāraṇatvāt । tasmāt pratibhāsamānamālambanam । tathā ca rajatapratibhāsaḥ śuktikālambanamiti durghaṭam । api ca cakṣurādīnāṃ samīcīnajñānopajananasāmarthyamiti kathamebhyo mithyājñānaṃ bhavitumarhati? na hi śyāmākabījaṃ parikarmasahasreṇāpi kalamāṅkurāya kalpate ।
doṣasahāyā locanādayo mithyāpratyayamādadhata iti cetna doṣā hi kāraṇānāṃ sāmarthya nighnanti, na punaḥ kāryāntaropajananasāmarthyamādadhati, na khalu bhṛṣṭaṃ kuṭajabījaṃ nyagrodhadhānāyai kalpate, kiṃ tu na karoti kuṭajadhānām । api ca svagocare vyabhicāre vijñānānāṃ sarvatrānāśvāsaprasaṅgaḥ । tasmāt sarvameva vijñānaṃ samīcīnamāstheyam । tathā hi rajatamidamiti dve jñāne smṛtyanubhavarūpe ।
tatredamiti purovartidravyamātragrahaṇam, doṣavaśāt tadgatasya śuktikātvasāmānyaviśeṣasyāgrahaṇāt । tāvanmātraṃ ca gṛhītaṃ sadṛśatayā saṃskārodbodhakrameṇa rajate smṛti janayati । sā ca gṛhītagrahaṇasvabhāvāpi doṣavaśāt gṛhītatāṃśapramoṣeṇa grahaṇamātramavatiṣṭhate । tathā ca rajatasmṛteḥ purovartimātragrahaṇasya va mithaḥ svarūpataśca viṣayataśca bhedāgrahaṇāt sannihitarajataviṣayavijñānasārūpyeṇedaṃ rajatamiti bhinne api grahaṇasmaraṇe abhedavyavahāraṃ sāmānādhikaraṇyavyapadeśaṃ ca pravartayataḥ ।
kvacit punargrahaṇe eva mitho agṛhītaprabhede, yathā pītaḥ śaṅkha iti । atra hi viniryannayanaraśmivartinaḥ pittadravyasya kāyasyevātisvacchasya pītattvaṃ ca gṛhyate । pittaṃ tu gṛhyate । śaṅkho api doṣavaśāt guṇarahitaḥ svarūpamātreṇa gṛhyate ।
tadanayorguṇaguṇinorasaṃsargāgrahāt sārūpyāt pītacirabilvaphalapratyayāviśeṣeṇābhedavyavahāraḥ sāmānādhikaraṇyavyapadeśaśca, bhedāgrahaprasañjitābhedavyavahārabādhānācca nedaṃ rajatamiti vivekapratyayasya bādhakattvamapyupapadyate । tadupapattau ca bhrāntatvamapi lokaprasiddhaṃ siddhra bhavati । tasmād yathārthāḥ sarve api bhramāḥ pratyayatvāt paṭapratyayatvayavaditi prāptam ।। evaṃ prāpte abhidhīyateasti tāvad rajatārthino rajatamiti jñāne sati purovartidravyapravṛttiḥ sāmānādhikaraṇyavyapadeśaśceti sarvajanīnam ।
tat kiṃ grahaṇasmaraṇayostadgocarayośca bhedāgrahād bhavatu, āhosvidabhedagrahāt? na tāvaccetano ajñānāt pravartate, api tu jñānāt । purovartivastugrahaṇarajatajñānādagṛhītabhedaṃ svarūpato viṣayato vā rajatārthinaṃ purovartidravye pravartayatīti cet? hanta bhoḥ kimetāvatā purovartivastugocaraṃ jñānaṃ rajatagocaraṃ bhavati, āhosvit tanmātragocarameva? yadi rajatagocaraṃ purovartirajatatayāgṛhṇāt, kathaṃ nānyathākhyātiḥ? atha tanmātragocaram, ko bhedāgrahasyopayogaḥ? na hi vṛkṣamātradarśanaṃ niścayena śiṃśapārthinaṃ pravartayati, na hi tatra śiṃśapājñānamasti । asti tviha rajatavijñānam, agṛhītabhedamidamiti jñāneneti cet? nanu rajatavijñānaṃ purovartini dravye na vartate, purovartijñānaṃ ca na rajata iti tatra purovartidravyamātrārtho purovartini pravarteta na rajatārtho । evaṃ rajatārtho yatra kvacana pravarteta na niyamena purovartina dravye ।
na hi tatra tena rajatatvamavagatamīti । athedaṃ rajatamiti dve jñāne, bhedāgrahādidaṃ rajatamityekajñānasadṛśe, tena taducitaṃ vyavahāraṃ pravartayataḥ? yadyevaṃ tadrajatam, iyaṃ śuktiriti bhedāvabhāsivijñānavyavahāramapi kasmānna pravartayataḥ? yathaiva hi bhedāgrahādabhinnavijñānasādṛśyam, evamabhedāgrahād bhinnavijñānasādṛśyamapi । so ayamubhayato bhedābhedagrahasārūpyāt pravṛttinivṛttibhyāṃ yugapadākṛṣyamāṇaḥ pratipattā kaṣṭāṃ daśāmāveśitaḥ prajñāśālibhirativyākhyayā ।। syādetat ।
viparyayajñānotpāde api śuktirajatayorbhedāgrahe asya vyāpāra āstheyaḥ, anyathā gṛhītabhedānāmapi viparyayotpādaprasaṅgāt । tathā ca śakyaṃ tatrāpi vaktumyathā bhedagrahād viparyayajñānotpāda evamabhedāgrahāt kasmānna samīcīnajñānotpāda iti । tatra yastava parihāraḥ so asmākaṃ vyavahāravyapadeśayorbhaviṣyatīti । yeṣāmapi viparītakhyātisteṣāmapyajñānavāsananibandhano bhrama iti ।
maivam, jñānahetūnām ajñātarūpakāryasaṃbandhānā cukṣurādīnāṃ darśanāt, cetanavyavahārāṇāṃ tvabuddhipūrvakāṇāmapratīteḥ buddhipūrvakatve tu vivekāgraha upayujyate, na vyavahāravyapadeśayoriti yuktamutpaśyāmaḥ । yadyavivekagraho api tatparipanthī vidyata iti kuto anyataranibandhano vyavahāraḥ? tasmāt samāropa eva bhedāgraha iti । tat siddham etadvivādādhyāsitaṃ rajatādivajñānaṃ purovartivastuviṣayam, rajatārthinastatra niyamena pravartakatvāt । yad yadarthina niyamena yatra pravarpayati tadvijñānaṃ tadviṣayam, yathobhayasiddhaṃ samīcīnarajatavijñānam ।
tathā caitat, tasmāt yathā, yaccoktamanavabhāsamāmā śuktiranālambanamiti, tatra kiṃ śuktikātvasya rajatamiti jñānaṃ pratyanālambanatvaṃ sādhyate, āhosvid dravyamātrasya sitabhāsvarasya purovartinaḥ? tatra pūrvasmin kalpe siddhasādhanam । uttarasminnanavabhāsanamasiddham, idamiti purovartino dravyasyāṅgulyā nirdeśāt । dṛṣṭaṃ ca duṣṭānāmapi kāraṇānāmautsargikakāryapratibandhena kāryāntarotpādakatvam । tad yathā, vetrabījānāṃ dāvāgnidagdhānāṃ kadalīprakāṇḍajanakatvam, bhasmakaduṣṭasya caudaryasya tejaso bahutarānnapānapācakatvam ।
nedaṃ rajatamiti ca pratyakṣabādhakapratyayādapahṛtaviṣayam, pratyayatvena vibhramāṇāṃ yathārthatvānumānaṃ nodetumarhati । yathā ca pramāṇābhāsavyabhicāre api pramāṇe āśvāsaḥ, tathā pramāṇato arthapratipattau ityatropapāditam । diṅmātramatra darśitam । prapañcastu tattvasamīkṣāyām asmābhiḥ kṛta ityuparamyate ।।
tadevamātmani mithyājñānaṃ vyākhyāya śarīrādiṣvekādaśasu mithyājñānaṃ bhāṣya eva darśitam । tattu spaṣṭatvāt asmābhirna vyutpāditamityāśayavānāhaśeṣamiti । tatra śarīrādiṣu manaḥparyanteṣu yathāyogaṃ mithyājñānaṃ duḥkhe sukham ityādinā apratihātavyam ityantena bhāṣyeṇoktam । pravṛttyādiṣu śṛṅgagrāhikayoktaṃ pravṛttau ityādinā rocayet ityantena bhāṣyeṇa ।
evaṃ mithyājñānasya svarūpaṃ darśayitvā mithyājñānadoṣapravṛttitajanmaduḥkhānāṃ kāryakāraṇabhāvo doṣādīnāṃ svarūpaṃ coktam etasmāt ityādinā tāpa ityantena bhāṣyeṇa । saṃprati mithyājñānādyucchedādapavarga iti vakṣyati । taccāyuktam, satyapi taducchede saṃsāratādavasthyāt । na hyānyocchede anyasyocchedaḥ ।
tathā ca nāpavarga iti vakṣyamāṇamarthamupapādayitumaktaṃ bhāṣyakṛtā, ta hame mithyājñānādaya ityādi । tad vārttikakāro vyācaṣṭata hame duḥkhādaya iti bhāṣyakāroktakramād viparītakramābhidhānaṃ vārttikakṛtaḥ evaṃ sūtrakāroktakramād viparītakramābhidhānaṃ bhāṣyakṛtaḥ । tad duḥkhādīnāṃ mithyājñānapūrvakatvena mithyājñānasya duḥkhādipūrvakatvenānāditvaṃ darśayitum । pṛcchatikaḥ punariti ।
yadyeta eva saṃsārastarhi sūtrakāraḥ prameyasūtre kasmād duḥkhādibhyaḥ pṛthak pretyabhāvaṃ saṃsārāparanāmānamupādatte? tasmādebhyo anya eva saṃsāra iti bhāvaḥ । uttaramduḥkhādīnāmiti । naiṣāṃ svarūpamapi tu kāryakāraṇabhāva ityarthaḥ । kramavyatikramatātparyamāhasa cānādiriti ।
atra hetumāhapūrvāpareti । duḥkhajanmapravṛttidoṣāḥ viṣayatvena tāvanmithyājñānasya kāraṇam । evamasati janmani mithyājñānasyānutpattaraviṣayo api janma mithyājñānasya kāraṇam । evaṃ vinā pravṛttiṃ janmābhāvāt janmadvādeṇa pravṛtterapi mithyājñānakāraṇatvam ।
pravṛttidvāreṇa ca doṣāṇām, tathā mithyājñānād deṣāḥ, doṣebhyaḥ pravṛttiḥ, pravṛtterjanma, janmano duḥkham । yadyapi pravṛttireva sākṣāduḥkhahetuḥ, tathāpyanāyatanasya tasyānutpatterantarā janma karoti । atha saiva duḥkhamiti? anāditvācca nānyonyāśrayaṃ cakrakaṃ vā bījāṅkurasantānayoriveti । saṃpratibījāpāya iva tajjānyāṅkurapravāhanivṛttiḥ mithyājñānāpāye tajjanyadoṣapravṛttijanmaduḥkhamithyājñānādipravāhanivṛttiḥ, kāraṇanivṛttau kāryanivṛtteriti kathanaparaṃ bhāṣyam anubhāṣyākṣipatiyadā tu tattvajñānāditi ।
apāyo api tattvajñānānmithyājñānasya svarūpato vā, viṣayato, vā phalato vā syāt, na tāvat svarūpataḥ, tasyāśutaravināśinaḥ saṃskārād vā jñānāntarād vā apāyasya tattvajñānasādhāraṇyena tasyāpi bādhyatvaprasaṅgāt । nāpi viṣayataḥ, na hi śuktikājñānaṃ rajatajñānasya rajataviṣayatāmapahartumutsahate jātaṃ hi tad rajataṃ viṣayīkṛtya । gṛhītvārthaṃ gatāścaurāḥ kastānācchettumarhati । iti ।
nāpi phalamapaharati, upadarśito hi tenārthaḥ, pravartitaśca tatra puyaṣaḥ । tadidamuktamkathamapāya iti । uttaramsamānaviṣaya iti । yasminneva hi purovartini dravye pūrveṇa rajatatvamāsañjitaṃ tatraivottaraṃ tadviruddhaṃ śuktikātvaṃ dharmamupanayati ।
tathā ca pūrvasya vijñānasya mithyātvamādarśayattajjanitāṃ pravṛttiṃ vighaṭayat phalamasyāpaharatīti bhāvaḥ । na tu samānaviṣayatāmātreṇa virodhaḥ, mā bhūdekasminnātmani nityatvavibhutvajñānayorvirodha ityata āhayasmāditi । tatvamithyātvakathanena mitho viruddhadharmaprasa। nityatvavibhutvajñānayostu samānaviṣayayorapyaviruddhadharmopasthāpakatayā tattvajñānatvādityarthaḥ ।
kasmād virodha ityata āhavastuna iti । parasparābhāvadharmiṇorekatra samavāye nedaṃ svābhāvikaṃ nānātvaṃ kvacidapītyadvaitaprasaṅga iti bhāvaḥ । upasaṃharatitasmāditi ।। atra deśayatikathaṃ punariti ।
prathamamutpannaṃ mithyājñānamanupajātavirodhi, tenāpahṛtaviṣayaṃ paśrvāttanaṃ tattvajñānamudetumeva notsahate, prāgeva tu mithyājñānaṃ bādhitumiti bhāvaḥ । uttarammithyājñānasyeti । tatra hi prathamamupajātenānupajātavirodhinā jñānenottaraṃ bādhyate, yatra pūrvāpekṣamuttaramupajāyate । tat khalu pūrvavirodhe na jāyeta ।
ajātaṃ sat kathaṃ pūrvaṃ bādheta, yathā pratyakṣādiviruddhamanumānam? iha tu dve api jñānedoṣopahatānupahatendriyārthasannikarṣajanmanī parasparānapekṣe । tatra pūrvamanupajātavirodhitvāt ki bādhatām, anāgatasyāprāptatvena bādhitumaśakyatvāt, svakāraṇabalādāsādyamānajanmanaścotpattivirodhasya cāśakyātvāt? tadevamutpannamuttaramupajātavirodhitayā pūrvabādhātmakaṃ sannānupakṛdya pūrvamutpattumarhatīti bādhate । tattu na pūrveṇa nāpyanyena kenaciditi bhāvatyarthasahāyam । arthāsahāyaṃ ca mithyājñānam ।
tadanena bādhyatvābādhyatve mithyājñānatattvajñānayorūpalakṣyete । pūrvāt parabalīyastvaṃ tatra nāma pratīyatām । anyonyanirapekṣāṇāṃ yatra janma dhiyāṃ bhavet ।। iti ।
tathā cānupajātavirodhitvamatra bādhyatve hetuḥ, upajātavirodhitvaṃ ca bādhakatva iti । yadupalakṣaṇārthaṃ sasahāyatvābhidhānaṃ tajjijñāsuḥ pṛcchatikasmāt? uttaramtayātveneti । anenābādhyatvaṃ tattvajñānasyoktamiti । na kevalamabādhyatvam, dṛḍhamūlatvamapi tattvajñānasyetyāhapramāṇāntarānugrahācca ।
antaraśabdo viśeṣavacanaḥ । ātmāditattvajñānaṃ hi phalaṃ pramāṇaviśeṣairāgamānumānapratyakṣairanugṛhyate । tasmād dṛḍhamūlatvāt tadapi tattvajñānaṃ mithyājñānaṃ nivartayatītyarthaḥ । etadeva vibhajateāgameti ।
etadeva sphorayatiyadā hīti । āgamamayena hi jñānena prameyaṃ gṛhītvā śāstrīyeṇa ca nyāyavijñānenānumānāparanāmnā vyavasthāpya bhāvayato yadātmamanaḥsannikarṣād yogajadharmasahāyādutpadyate tattvaviṣayaḥ sākṣātkāraḥ pratyakṣaphalam, tatra trayāṇāmapi pramāṇānāṃ pratisandhānam astīti dṛḍhamūlatvāt tena mithyājñānaṃ bādhyate ।। viṣayaṃ bhāvayatīti vyācaṣṭasamāhita iti । samāhitatvena cetaso dhāraṇāṃ darśayatiananyamanā iti pratyāhāram, cetasaḥ tattvaviṣayabuddhidhārāvipacyamānatvaṃ dhyānasya, tattvajñānasya sphuṭābhatvārambhāvasthā ।
dhyānajanitabhāvanā saṃskāro dhyānabhāvanā, tasyā viveko mithyajñānavāsanāyāḥ । pūrvaṃ hi mithyājñānavāsanā tattvajñānavāsanāyā balavatyāsīt, athābhyāsavaśāt tulyabalābhavat, atheyameva balīyasī tattvajñānavāsanāsaṃbhinnā mithyājñānavāsanayā sahānuvartate । saṃprati tu tattvajñānavāsanayā atyantabalīyasya samūlakāṣaṃ kaṣitatvāt mithyājñānavāsanāyā bhavati viviktā tattvajñānavāsanā tasyāmityarthaḥ ।। nanvanena krameṇa nivartatāṃ mithyājñānam, nivṛttaṃ taṃ tattvasākṣātkārasamaye api kasmāt punaḥ svavāsanāvaśānna jāyate? na khalu mithyājñānavāsanā anādikālapravṛttā ādimatā tattvajñānena tatsaṃskāreṇa vā śakyā nivartayitumityata āhanivṛtte ceti ।
tāvadeva puṃsāṃ buddhayo asthirā bhrāmyanti svocitaṃ ca saṃskārajātamātanvate, na yāvad bhūtamarthaṃ sākṣātkurvanti । atha sākṣātkṛtya tatra sthirapadā bhavanti, kṣiṇvanti ca savāsanān mithyāpratyayān । bhūtārthaṃpakṣapāto hi buddheḥ svabhāvaḥ । nirūpaplavabhūtārthasvabhāvasya viparyayaiḥ ।
na bādho yatnavattve api buddhestatpakṣapātataḥ ।। iti । tasmāt mithyājñānasya na punarūtpāda iti ।। uktamevārthaṃ smṛtidāḍhrayāya pṛcchatikaḥ punariti ।
uktaṃ smārayitumuttaramsaheti । bhavatu mithyājñānasya nivṛttiḥ savāsanasya, tato api kimityata āhamithyājñāneti । atra pṛcchatiye tāvaditi । uttaramteṣāmapīti ।
vairāgyasvarūpaṃ pṛcchatiki punariti । rāgābhāvo hi vairāgyam । na ca tasmādeva rāgādīnāmabhāva iti bhāvaḥ । uttarambhogānabhiṣvaṅgalakṣaṇamityuktam ।
viṣayadoṣaparibhāvanāparipākāt khalu viṣayaparityāgecchā bhavati । tayā virodhiguṇena viṣayatṛṣṇā ca tatparipanthini vidveṣaśca tadadhikaraṇāśrverṣyādayo nivartante । asaktirviṣayaparityāgecchā, vaśitayā ca svayamupanateṣu viṣayeṣu mādhyasthyadarśanam । doṣābhāve kiṃ bhavatītyata āhadoṣābhāva iti ।
pṛcchatikā punariyamiti । yadi hi janmanaḥ pravṛttiḥ kāraṇaṃ syāt, tato janmanivṛttyai tannivṛttirarthyeta । na punarasau kṣaṇikā sato āmuṣmikāya janmane kalpate । ataḥ kimarthaṃ nivartyata iti bhāvaḥ ।
viditābhiprāya uttaramāhadharmādharmo । kasmāt punarūpacāra ityata āhajanmasādhanatvāt । etadvibhajatenāsminniti । upacāre prayojanaṃ darśayitvā nimittamāhadharmādharmayostviti ।
vartamānānāgatayoraviśeṣeṇa doṣāpāyāt nivṛttirūkteti bhrāntyā deśayatiyau tāvadanāgatāviti । pariharatina, anāgatayoriti । anāgatābhiprāyametadityarthaḥ । ityata āhavartamānayoriti ।
astu pravṛtterabhāvaḥ,tataḥ kimityata āhapravṛttyabhāva iti । uktaṃ vivekamihāpi yojayatiatrāpīti । vartamānanivṛttihetu pṛcchatiatheti । uttaramsaṃskāreti ।
tāvadevāsya ciraṃ yāvanna vimokṣye atha saṃpatsye । chāndogya iti । kiṃ janmābhāve sidhyatītyata āhajanmābhāva iti । atraiva vṛddhasaṃmatimāhaetacca tadāhuriti ।
tadetacceti yojanā । prāṇanasya kālabhedāvaccheda āyuḥ ।। syādetat, mahāpralaye api mithyājñānādinā duḥkhāntenāsti viyoga iti atrāpi muktiprasaṅga ityata āhaso ayaṃ mithyājñānādineti । sarvata iti tṛtīyārthe tasiḥ sarveṇeti ।
na ca pralayāvasthāyāṃ sarveṇa viyogaḥ, karmāvidyāvāsanayoranavināśāt । muktau tu tayorapi vināśaḥ । karmavāsanā ca sarvakāryāṇāmutpādikā avasthāpikā ca । tannivṛttau śarīrādivat tattvajñānasaṃskārasyāpi pralaya ityaśeṣaviśeṣaguṇavimukto mukta ityucyata iti saddhim ।।
stādetat । tattvajñānāt mithyājñānāpāya ityuktam । kiṃ punastattvajñānamityata uktaṃ bhāṣyakṛtātattvajñānu tviti । tadanubhāṣya sarveṣāṃ jñānānāṃ bhāṣyoktānāmanugatamekaṃ svarūpatastviti ।
codayatikasmāditi । no khlvayaṃ prekṣāvatāṃ samācāro yad duḥkhabhiyā sukhaparityāga iti, api tu sukhaṃ duḥkhād vivicya upādadate duḥkhaṃ ca varjayanti । na hi mṛgāḥ santīti śālayo nopyante, bhikṣukāḥ santīti sthālyo nādhiśrīyanta iti । uttaramvivekahānasyeti ।
yadyapi sukhaduḥkhe bhinne, tathāpyanityatvakṛtakatvavat parasparānuṣakte iti na khalu sukhasya kevalasyopādānaṃ duḥkhasya vā kevalasya parivarjanaṃ śakyamityarthaḥ । kaḥ punarayamanuṣaṅgo yato vivekahānamaśakyamityata āhaanuṣaṅgo adhinābhāvaḥ । tatsvarūpamāhayatraikaṃ sukhaṃ vā duḥkhaṃ vā, tatretarat duḥkhaṃ vā sukhaṃ vā । tadanenānityatvakṛtakatvayoriva sukhaduḥkhayoravinābhāvo darśitaḥ ।
na cāvinābhāvo vinā saṃbandhāditi tatsiddhaye saṃbandhavikalpānāhasamānanimittatā vā anuṣaṅgo avinābhāvaḥ, vāśabdaśca vakṣyamāṇasaṃbandhāntarāpekṣayā, na tu pūrvāpekṣayā । atra ca śarīrādyapekṣayā samānanimittatā, na tu dharmādharmāpekṣayā, na tu pūrvāpekṣayā । atra ca śarīrādyapekṣayā samānanimittatā, na tu dharmādharmāpekṣayā tayorasādhāraṇyāditi । mantavyam ।
tayoravinābhāvasiddhyarthaṃ saṃbandhāntaram āhasamānādhāratā vā । aparaṃ saṃbandhāntaramāhasamānādhāratā vā । aparaṃ saṃbandhāntaramāhasamānopalabhyatā vā । manogocaratvamubhayoḥ ।
tataśca siddho anavinābhāvāparanāmā anuṣaṅga iti । yatraikaṃ tatretaraditi vā yatra yasminnimitte satīti vā yatrādhāra iti vā yatropalabdhisādhane satīti vyākhyeyam । itiḥ sūtrasamāptiṃ sūcayati।। pratyakṣānumānopamānaśabdāḥ pramāṇāni ।।
tadevaṃ pramāṇādipadārthatattvajñānasya niḥśreyasasaṃbandha uktaḥ parīkṣitaśca । tatraitat syāt । svapadebhyaḥ pramāṇādayaḥ padārthāstattvato jñātā yathāyathaṃ mithyājñānādinivṛttikrameṇa apavarge upayokṣyante, kṛtamuparitanena prabandhena iti । ata uktaṃ bhāṣyakṛtātrivadhā cāsyeti ।
na nāmadheyamātrāt pramāṇādīnāṃ tattvajñānaṃ bhavati, api tu lakṣaṇaparīkṣaṇābhyām ityasti prabandhasyottarasyopayoga iti bhāṣyārthaḥ । tadetadbhāṣyamanubhāṣya pṛcchatipravṛtteriti । yadi puruṣakalpanā mātrāt traividhyam, athānantyameva kasmānna bhavati? sarvatra tasya sulabhatvāditi bhāvaḥ । uttaramarthasya tathābhāvāt ।
arthasya prayojanasya sākṣāt, śāstrakāryasya tattvajñānalakṣaṇasya tathaiva trividhayaiva śāstrapravṛttyā bhāvāt । tathā hi, lakṣaṇaṃ nāma vyatirekihetuvacanam । taddhi samānāsamānajātīyebhyo vyavacchidya lakṣyaṃ vyavasthāpayati । na cāsya dharmidarśanamantareṇa pakṣadharmatā sidhyatīti tadupadarśanāya nāmadheyamātreṇa dharmiṇāmuddeśaḥ ।
yadyapi ca pratilakṣaṇamuddiṣṭā eva dharmiṇaḥ, tathāpi śāstrābhisaṃbandhaparādapi vākyāt samadhigamyanta ityuddeśo apyuktaḥ । na cāparīkṣito heturvyatirekī catūrūpo bhavatīti parīkṣāpyavaśyaṃ kartavyā । tasmāt tattvajñānasyārthasya tathābhāvāt traividhyamiti । tadetad vibhajatenāmī padārthā iti ।
kiṃ tviti । arthaḥ tattvajñānaṃ tathābhūtam, yenārthena hetunā śāstrasya pravṛttistredhā bhavati ।। uddeśasvarūpapratipādanaparaṃ bhāṣyamanubhāṣyākṣipatināmadheyeneti । pariharatimātragrahaṇasāmarthyāditi ।
yadyapi pramāṇaṇādiśabdā api kārakaśabdā eva, tathāpyuddeśasamaye tadarthānāṃ sadapi kārakatvamavivakṣitam, api tu prātipadikārthamātram । ghrāṇādisūtre tu lakṣaṇapare kārakatvaṃ vivakṣitam anyathā lakṣaṇatvāyogāditi adoṣaḥ । atra ca yadyapi sūtrakāreṇa saṃśayapramāṇaprameyeṣu parīkṣā sākṣāt kṛtā na prayojanādiṣu, tathāpi tatkaraṇādeva prayojanādiparīkṣāpi sūcitā sūtrakāreṇa iti trividhetyuktam । ata eva bhāṣyakāraḥ sarvatra parīkṣāmanvavartayaditi ।।
syādetat । vibhāgaparametat sūtramiti vakṣyati । na ca vibhāgo nyūnādhikasaṃkhyāvyavacchedārthamekaṃ kiñcidupasaṃgrāhakamantareṇa । na ca pramāṇatvādanyadatropasaṃgrāhakam ।
na cedamalakṣitamupasaṃgṛhṇāti । na caitat sūtramasya lakṣaṇam, vibhāgaparatvāditi śaṅkānirākaraṇaparaṃ bhāṣyamtatroddiṣṭasyeti । tasyārthaḥyadyapi vibhāgaparametat sūtram, tathāpi pramāṇapadasamabhivyāhṛtaṃ sat sāmarthyāt pramāṇatvamapi lakṣayatīti । tathā hi, pramīyate anenetyasya vākyasyārthe pramāṇapadaprayogaḥ ।
pramā ca smṛteranyaḥ arthāvyabhicārī svatantraḥ paricchedaḥ tasmād vibhāgaparādapi sūtrāt pratīyamānaṃ pramāṇasāmānyalakṣaṇamapekṣitaṃ saṃgṛhītamiti pramāṇatvopagṛhītānāṃ pratyakṣādīnāṃ pramāṇānāṃ yukto vibhāgaḥ । tathā ca vibhāgaparatvena sākṣāt sāmānyalakṣaṇānabhidhānād vibhaktasya lakṣaṇamucyata ityuktam tacceha । viśeṣalakṣaṇam indriyārthasannikarṣetyādi । tadetad bhāṣyaṃ vyācaṣṭeuddiṣṭasyeti ।
lakṣaṇālakṣaṇamātravivakṣayā lakṣitasyālakṣitasya ityuktam । tacca chale sāmānyataḥ, pramāṇeṣu prameyeṣu ca viśeṣata iti gamayitavyam ।। atra bhāṣyamathoddiṣṭasya vibhāgavacanamiti । tasyārtha ucyate aneneti vacanaṃ sūtraṃ vibhāgasya ।
atheti trividhapravṛttivyutpādanānantaraṃ viviktānāṃ pratipādanaṃ vibhāgavacanam । na ca vivekaḥ svarūpa upayujyata ityata āhaathoddiṣṭavibhāgadvāreṇeti । nātra vibhāgamātraṃ vivakṣitam, api tu taddvāreṇa nyunādhikasaṃkhyāvyavacchedastattvajñānāṅgamityarthaḥ ।। avyākhyāne hetumāhasūtreti ।
codayatiuddiṣṭasya vibhāgānarthakyam vyāghātāt । trividhā cāsya śāstrasya pravṛttirityasyānarthakyam । anarthamarthaviparyayaṃ kāyati kīrtayatītyanarthakaḥ । tasya bhāvastattvam ।
kasmāt? vyāghātāt । vyāghātam eva sphorayatitrividhā cāsya śāstryasyeti । pariharatinoddiṣṭeti । parasparaṃ vibhaktā nāmadheyamātreṇoddiśyanta ityuddeśentarbhāvaḥ ।
tenāyamartho bhavati, sāmānyenoddiṣṭasya vibhāgavacanaṃ viśeṣeṇoddeśa iti । vibhāgaprayojanaṃ pṛcchatikiṃ punariti । uttaramniyamaḥ । tadvibhajateyadīti ।
punaścodayatilakṣaṇata iti । pramāṇalakṣaṇakaraṇapravṛtto yat catvāryeva lakṣayati tadavagamyate na nyūnānyadhikāni vā pramāṇanītyarthaḥ । pariharatilakṣaṇasyeti । ākṣepaṃ vibhajtesyādeṣeti ।
parihāraṃ vibhajatena, lakṣaṇasyeti । anyaparamapi vākyaṃ tadevārthalabhyaṃ svīkaroti । na ca pratyakṣādīnāṃ samānāsamānajātīyasya vyavacchede pañcamyādyabhāva upayujyate । lakṣaṇakaraṇapravṛttasya kvacidakaraṇaṃ na tadabhāve pramāṇam, sato apyanupayogenākaraṇāpatteḥ ।
tadetadāhaanyāsaṃbhavasyeti । vibhāgoddeśasya punarananyaparatvādanyābhāviniścayo bhavatīti । upasaṃharatitasmāditi ।। akṣasyākṣasyeti bhāṣyamanubhāṣya tātparyamāhaayaṃ ca sūtravivakṣāyāmiti ।
akṣamakṣaṃ prati vartata iti vigṛhyāvyayībhāve kṛte sarvendriyāvarodho bhavati । nanu yadir idṛśo vigrahaḥ, kasmāt punarbhāṣyakāreṇa akṣasyākṣasyeti vigṛhyata ityata āhaanyathā tu vastunirdeśa iti । arthamātramanena pratipādyate, na punaḥ samāsa ityarthaḥ । atha kasmāt samāsa eva tena vigraheṇa na pratipādyata ityata āhasamāse hi akṣasyeti ṣaṣṭhī na śrūyeteti ।
yadi sūtragatasya pratyakṣapadasyāvyayībhāvaḥ samāsaḥ, anyatra punarasya kaḥ samāsa iti pṛcchatikaḥ punariti । uttaramprādisamāsa iti । tathā hi, prāptāpannālaṃpūrvagatisamāseṣu paravalliṅgatāpratiṣedhādabhidhayaliṅgopādānāt pratyakṣo arthaḥ pratyakṣābuddhiḥ pratyakṣaṃ jñānamityabhidheyaliṅgatā siddhā bhavati । kvacit pāṭhaḥ samāse hi pratyakṣasyeti ṣaṣṭhī na śrūyeteti ।
sūtravivakṣayāvyayībhāva ityuktam । tatra śaṅkate, kasmāt punaḥ sūtravivakṣayetyucyate, yāvatā sarvatraiva kasmādavyayībhāvo na bhavatīti? tatredamupatiṣṭhatesamāse hi avyayībhāvasamāse hi, sarvatra pratyakṣasyeti ṣaṣṭhī na śrūyeteti । vyutpattinimittamātraṃ cedaṃ pratyakṣaśabdasya, na tu pravṛttinimittam । pravṛttihetustvarthasākṣātkārijñānajanakatvam ।
tannimittaḥ khalvayaṃ pratyakṣaśabdastatra tatra laukikaparīkṣakaiḥ prayujyate । yathā mayūraśabdo mayūratvasāmānyanibandhanaḥ kāsucideva patatrivyaktiṣu vartamānaḥ, mahyāṃ rautītyanvākhyāyate । tadidaṃ pratyakṣamuddhiṣṭamapi sat pramāṇatadābhāsasaṃkīrṇamiti tadvivekāya lakṣaṇamupayujyate । yadi tūddeśapadaṃ tadvivecayet, kṛtaṃ tarhi lakṣaṇapraṇayanena ।।
vigrahavākyagatā ca vṛttirbhāṣyakṛtā vyākhyātā । vṛttistu sannikarṣo jñānaṃ vā । vṛttiriti hi vyāpāraḥ । sa tu vyāpāra ucyate, yaḥ kārakaiḥ phale janayitavye cāramabhāvī dharmabhedaḥ phalotpādānukūlo apekṣyate ।
yathā paṭe janayitavye tantubhiścaramabhāvinaḥ saṃyogabhedāḥ, svarge vā janayitavye yāgenāpūrvamātmadharmaḥ, tathehāpi indriyādinā pramāṇena pramāyāṃ phale pravṛttena tadutpādanānukūlaḥ sannikarṣo jñānaṃ vā caramabhāvī dharmabhedo apekṣyata iti bhavati vyāpāraḥ । sa eva vṛttirityākhyāyate । vyavasthāṃ darśayatiyadā sannikarṣo vyāpāra indriyādeḥ pramāṇasya tadā jñānam ālocanaṃ vā savikalpakaṃ vā sākṣātkāravadvijñānaṃ pramitiḥ phalam, ubhayasyāpīndriyavyāpārāt sannikarṣāparabhidhānānutpatteḥ । na cāntarālikena nirvikalpakenendriyavyāpāraviccheda iti pratyakṣavyākhyānāvasare nivedayiṣyate ।
yadā jñānam ālocanaṃ vā vikalpo vā vyāpāra indriyādīnāṃ tadā hānopādānopekṣābuddhayaḥ phalam । tatropādeyamidaṃ salilamiti buddhiranāgatopādānaviśiṣṭaṃ salilamālambamānā na sākṣātkāravatī, salilamātrasākṣātkārastu syāt । na ca tanmātramasya phalam, api tūpādeyatā । sā ca parokṣā, anāgatatvāt ।
tasmādupādīyate anenetyupādānam upādānaṃ cāsau buddhiścetyupādānabuddhiḥ । tatra toyālocanamatha toyavikaltaḥ, atha tajjātīyasya dṛṣṭacarapipāsopaśamanahetubhāvasya smṛtibījasaṃskārodbodhaḥ, atha tasya smaraṇam, atha liṅgaparāmarśaḥ tajjātīyaṃ cedamiti । tadidaṃ liṅgaparāmarśavijñānaṃ sākṣātkāravat । liṅge vinaśyadavasthavyāptismaraṇasahakāridṛśyamānasya salilasya pipāsopaśamanahetutayā anumānamukhenopādānabuddhirūcyate ।
anumāya khalvayaṃ tathābhāvaṃ tadupāditsarn ihamānastadupādatte । na ca vyāptismṛtivicchinnamālocanaṃ vā vikalpo vā na liṅgaparāmarśajñānaheturiti vācyam, tadudbodhitasaṃskāradvāreṇa vyāpsmiraṇe ca parāmarśe ca tasya tadānīmasato api kāraṇatvāt । na khalu kṛṣikarma śasyādhigatisamaye samasti, na ca yāgādikaṃ svargādyutpādasamaye, na ca trivṛtkaṣāyapānaṃ virekasamaye । āntarālikakāryaparamparayā tu tatsādhānatvaṃ sarvatra samānam ।।
syādetat । kā punariyaṃ pipāsopaśamanaśaktistoyasya, yā anumānagocaraḥ? na tāvat mīmāṃsakavadatīndriyā śaktiryusmābhirabhyupeyate, kiṃ tu kāraṇānāṃ svarūpaṃ vā sahakārisākalyaṃ vā । tatra svarūpaṃ hetūnāṃ pratyakṣameva । sahakāriṇā pratyakṣāpratyakṣāṇāṃ sākalyaṃ kāryasamutpādaikavya।janīyam, na tu tat toyarūpadarśanamātrāt śakyānumānam ।
tat kimaparamavaśiṣyate yadanumānasya gocara iti? atrocyate । na vayamatīndriyaṃ sāmarthyam ātiṣṭhāmahe, nāpi sahakārisākalyānumānamācakṣmahe, kiṃ tu svarūpasya kāryasaṃbadhitām । na ceyaṃ svarūpameva, ihasthasyeva nārikeladvīpādāgatasyāpi vahnidarśanamātrād grāhakatvāvagamaprasaṅgāt । tasmāt kāryopahitaṃ svarūpamanumeyam ।
idameva cāsya kāryopadhānaṃ yat kāryotpādāt pūrvamavaśyaṃbhāva ānantaryaniyamaḥ । na ca tajjātīyasya dṛṣṭacarasya tathābhāvadarśane api dṛśyamānasya toyasya tad dṛṣṭaṃ bhavati yena tatra smaryeta । na khalūjjayinyāmupalabdhasya saudhasya pāṭaliputre smarantyabhrāntāḥ । upādānena hānaṃ vyākhyātam ।
na copekṣānupādānatayā hānapakṣe nikṣiptā, ahānatayopādānapakṣaniḥśrepaprasaṅgāt । upādānaprayatnāprasavahetutayā nopādānamiti cet? kimiyaṃ hānaprayatnamapi prasūte yato hānaṃ syāt? tasmād yā nobhayaprayatnaprasavahetuḥ sopekṣābuddhistṛtīyā lokaprasiddheti siddham ।। pratyakṣapadavyutpattiṃ darśayitvā anumānādipadeṣvavi vyutpattigati diśatievamanumānādiṣvapīti । tatredamanumānadavyutpattibhāṣyam ।
mitena liṅgena liṅgino arthasya paścānmānamanumānamiti । mitirmānam । tathā ca liṅgadarśanodbodhitasaṃskārajā smṛtirvyavacchinnā, tasyā miteranyatvena lokasiddhatvāt । mitenetyajñānasandehaviparyāsā liṅgaviṣayā vyudastā bhavanti ।
tathāpi mitenārthasya jñānaṃ śābde apyastītyata uktamliṅgeneti । apakṣadharmato nivartayatiliṅgina iti । tathāpi dharmiṇaḥ pratyakṣagocaratvāt kṛtamanumānenetyata uktamarthasyeti । arthyate sādhyata ityarthaḥ ।
na ca dharmo svarūpeṇārthyate, kiṃ tu jijñāsitadharmaviśiṣṭa ityarthaḥ । paścāditi anuśabdasya vyākhyā । tadetadbhāṣyamanubhāṣyākṣipatimiteneti । kasmādayuktamityata āhaphalābhāvāditi ।
etad vibhajateetasminniti । anumānajñānasya phalāvasthāyāmevārtho mita iti meyaṃ nāvaśiṣyate, yatraitat siddhaṃ sat pramāṇaṃ bhavedityarthaḥ । tatra phalaviśeṣaṇapakṣamāsthāya yata ityadhyāhṛtya sāmadhattenaiṣa doṣa iti । anadhyāhāreṇāpyadoṣa iti samādhānāntaramāhabhavatu veti ।
pūrvoktaṃ doṣaṃ smārayattinanu ceti । pariharatina doṣa iti । atha kasmāt hānādiviṣayaṃ pramāṇamucyate, na svagocaraṃ pratītyata āhasarva ca pramāṇamiti । yadyapi vahnijñānasyānumānasya sato heyatvādikaṃ viṣayaḥ, tatraiva vyāpārāt ।
anyathā pramāṇaphalayorvibhinnaviṣayatvena vipratipattyā pramāṇaphalabhāvāyogāt । na hi panasaviṣayeṇa paraśunā khadire dvaidhībhāvo bhavati । tathāpi phalāntarānapekṣamutpattāveva vijñāne yat prakāśate sa tasya viṣayaḥ । tatra tu na tat pramāṇam, phalāntarājanakatvādapi tu phalamevetyarthaḥ ।
viṣayāntaraṃ prati tu pramāṇamityāhaviṣayāntaramiti । codayatiyadīti । bhāvasādhanaścet pramāṇaśabdaḥ phalamasyārtho na tu phalaṃ svaviṣaye karaṇam, tadvyāpārasya tajjanakenaiva kṛtatvāt । na ca svaviṣayādanyad viṣayāntaramasya saṃbhavati, atiprasaṅgāditi bhāvaḥ ।
pariharatiuktaṃ phalamiti । yadyapi yatra phalaṃ so asyautpattiko viṣayaḥ, tathāpi yatrānena pramāṇena satā hānādibuddhayo janayitavyāḥ, so api vyāpāreṇa viṣaya iti bhāvaḥ । phalatva eva hetumāhajñāta iti । parokṣārthāvagāhitayā heyādibuddhayaḥ pratyakṣaphalaṃ na bhavanti, bhavanti tvanumānasyeti ।
niyamavādināṃ matamapanyasya dūṣayatikecit tviti । aniyamaṃ rocyamāna āhaubhayaṃ tviti ।। anumānaśabdavat phalena nirvacanīyatvamupamānaśabdasyeti manvāna ākṣipatisāmīpyeti । samādhattenāsti vyāghāta iti ।
neyamupamānaśabdasya phalena nirūktiḥ, api tu pramāṇena nirūktiriti na vayāghāta ityarthaḥ ।। śabdaviṣayā pratipattiḥ śābdaṃ pramāṇam । yat khalu caitra, gāṃ badhāneti vākyamidamityanusandhānātmakaṃ smārtaṃ vijñānamupajāyate, tat padārthasmaraṇasahakāri viśiṣṭārthaviṣayaṃ vijñānaṃ prasūte, tacchābdra pramāṇam । pramāṇamuktvā phalamasyāhaphalaṃ tadeva ।
yadā hyetat pramāṇaṃ tadā vākyārthavijñānaṃ phalam । yadānumānavad vākyārthavijñānaṃ pramāṇaṃ tadā hānopādānādibuddhayaḥ phalamityarthaḥ ।। atra pratyakṣādīnāṃ kramoddeśaprayojanaṃ prati ekadeśimatamupanyasyatikecit tviti । pratyakṣaparā hi pramāṇāntarajanyāḥ pramitaya iti pratyakṣasya prādhānyam ।
yadyapi kiñcidanumānamanumānādipūrvakamapi, tathāpi prāyeṇa pratyakṣapūrvakam, upamānaṃ tu pratyakṣapūrvakamapi śabdapūrvakamevetyasyānumānādapakarṣaḥ । smaraṇasahakāritā cānumānasādṛśyamupamānasyāstītyanumānānantaramuddeśaḥ । alpajñānādhīnaṃ ca bahujñānamityalpaviṣayapratyakṣādyuddeśebhyaḥ paro bahuviṣayaśabdoddeśa iti । tadetat ekadeśimatam ekadeśyantaramatena dūṣayatitaccāyuktamityapara iti ।
ākliṣṭo hi prathamaṃ mahāviṣayameva duravadhāraṇatvānnirūpayati, alpaviṣayaṃ tu kliṣṭo api śaknoti nirūpayitum । ato mahāviṣayatvaṃ prāthamya eva heturna caramatva ityarthaḥ । anantaramataṃ dūṣayatietacceti । etāvatā kramamātraṃ bhavet, na tu tadviśeṣaniyama ityarthaḥ ।
।। saṃprati vimarśapūrvakaṃ svābhibhatakramaniyamahetumavadhārayanneva pūrvaikadeśimatamapākarotitasmādanya iti । vimarśanimittaṃ vipratipattimāhapratyakṣaṃ pūrvaṃ prādhānyāt ityekaḥ । mahāviṣayatvāccādau śabdopadeśa ityaparaḥ ।
tatra mahāviṣayatvamanaikāntikaṃ sannāgamasyaiva pūrvopadeśaṃ gamayatītyāhaubhayamiti । pṛcchatikathamiti । uttarampratyakṣaiṇāpīti । mahāviṣayatvalakṣaṇasādhāraṇadharmadarśananimittaṃ saṃdehamāhatatreti ।
svābhimatena hetunāṃ kramaviśeṣaniyamamavadhārayatipratyakṣasyetīti । yadyapi pramiteḥ pratyakṣaparatvena pratyakṣasya prādhānyam, tathāpi śāstre vyutpādyatvenānumānasyāpi tadastīti sādhāraṇatayā na heturiti bhāvaḥ ।। syādetat । vyavasthitaviṣayaṃ pratyakṣaṃ nānumānaviṣaye pravartate ।
na cānumānam agṛhītasaṃbandhamudeti । na ca saṃbandhagrahaḥ saṃbandhigrahamantareṇa । na cānumānaviṣaye sāmānyarūpe saṃbandhini pratyarkṣa pravartate । anumānāntareṇa tu grahaṇe anavasthā ।
tasmāt kāraṇabhāvānnānumānamasti । etena śabdopamāne api parāste, tayorapi saṃbandhasaṃvedanādhīnajanmatvāt । tasmāt nāpratyakṣaṃ pramāṇamiti vibhāgavacanamanupapannamiti śaṅkāmapanetuṃ vimarśapūrvakaṃ vicārayati sma bhārūyakāraḥkiṃ punaḥ pramāṇānīti । tadetadbhāṣyam anubhāṣyāvyākhyāne kāraṇamāhakiṃ punaretānīti ।।
sā ceyaṃ pramitiḥ pratyakṣapareti bhāṣyam । tadanubhāṣya hetumāhaseyamiti । ākāṅkṣābhāvapratipādanāya pratītisvarūpaṃ kramaṃ cāhayathāyamiti । āhita utpāditaḥ pratyayo niścayo yasya, saṃsargopadhānaṃ varhi prati sa tathā ।
sandigdhena hi niścayāya pravartitavyameva । niścitastu viniścayāya pramāṇāntare pravartamānastadabhyarhitataraṃ manyate । dhūmāṅgatveneti । aṅgatvaṃ vyāpakatvam ।
vyāpyaṃ punarvyāptikriyāyāṃ karmatvena pradhānam । tadanena dhūmavyāpakatvopadhānena dhūmād gamyamāno bahniḥ parokṣa iti darśitam । anupahitaprakāśasatu pratyakṣeṇāvyavahitavahnisvarūpaprakāśaḥ । sa hi sākṣātkāra iti ।
tāvadayaṃ pramātā sākāṅkṣo yāvadupadhānavyavahitaṃ svarūpamupalabhate । upadhānānapekṣastu pratyakṣeṇāvyavahitaṃ sākṣād varhina viṣayīkṛtya nirākāṅkṣo bhavati । dhūmāṅgatvena dhūmaviśeṣaṇatveneti kecit । tattu prakṛtānupayogitayā ayuktamiti ।
upasaṃharatiataḥ pradhānamiti । so ayaṃ guṇapradhānabhāvo bhedāśrayo vyavasthāyāṃ nāsti, vyavasthitānāṃ pratyekamekatvāt । tasmād vyavasthāyāṃ guṇapradhānabhāvo na cintya iti । itiḥ sūtrasamāptau।।
।। iti nyāyatrisūtrītātparyaṭīkā ।। indriyāryasannikarṣotpannu jñānamavyapadeśyamavyabhicāri vyavasāyātmakaṃ pratyakṣam ।। pratyakṣādipramāṇaviśeṣalakṣaṇānām arthākṣiptasāmānyalakṣaṇavibhāgoddeśahetutvena tadanantarābhidhānamityāhaatha vibhaktānāmiti । tatra teṣu madhye prāthamyāt pratyakṣalakṣaṇam indriyārthasannikarṣotpannam ityādi sūtram ।
asya tātparyamāhasūtrārthaḥ sūtraprayojanam । samānāsamānajātīyaviśeṣakatvam । samānajātīyamanumānādi, asamānajātīyaṃ pratyakṣābhāsaprameyādi । tebhyo viśeṣakatvaṃ viśeṣaḥ ।
tadasya sūtrasya prayojanam । yaḥ khalu kutaścid vyāmohāt samānāsamānajātīyavyāvṛttaṃ tadrūpaṃ na śakroti grahītum, so anena lakṣaṇena bodhyate । evaṃlakṣaṇakaṃ pratyakṣamiti । tasmāt sāmānnayataḥ siddhaviviktapratyakṣamātrānuvādena lakṣaṇavidhānaparamidaṃ sūtram ।
itastvavagatalakṣaṇaḥ tenaiva vivicya pratyakṣatattvaṃ gṛhṇātīti samānāsamānajātīyavyavacchedaḥ sūtrārtha ukta iti । atra ca yaha ityadhyāhṛtya yattadonityābhisaṃbandhāt tat pratyakṣamiti pramāṇavāci pratyakṣapadra yojanīyam । evaṃ ca jñānapramāṇyapakṣe api yat tadviśeṣyajñānaṃ pratyakṣaphalaṃ liṅgaparāmarśo vā tadapīndriyārthasannikarṣotvannatvādyupetatvena bhavati pramāṇaviśeṣaṇamiti nāvyāpakatvaṃ lakṣaṇasyeti ।। sūtrapadārthaṃ pṛcchatiatheti ।
uttaramindriyeti । sannikarṣagrahaṇalabhyaṃ prakārabhedaṃ parisaṃcaṣṭesannikarṣaḥ punariti । punaḥśabdena saṃyogasamavāyapadopādānāt vyavacchinatti । saṃyogapadopādāne hi na samavāyo labhyate, samavāyapadopādāne vā na saṃyogaḥ ।
sannikarṣapadopādāne tvabhimatalābhaḥ । arthagrahaṇenārthyamāṇatayā jñeyasvarūpyogyatā darśitā । na cāsāvaṇvākāśādīnāmastīti satyapi saṃyogādau nāsāvarthasannikarṣa iti tadvyudāsaḥ । utpannagrahaṇena ca sannikarṣasyotpādakatvaṃ sūcitam ।
tataḥ satyapyarthasvarūpayogyatve saṃyuktasaṃyogāderanutpādakasya sannikarṣasya vyudāsaḥ । anyathā kuḍyādisaṃyuktenendriyeṇa kuḍyādivyavahitasya tatsaṃyuktasya ghaṭādeḥ tatsamavetasya ca rūpāderapi grahaṇaprasaṅgaḥ । na caitāvatā trividha eva sannikarṣaḥ saṃyogaḥ saṃyuktasamavāyaḥ samavāyaśceti sāṃpratam । svatantravyāghātādanubhavavyāghātācca ।
ye hi dravyaguṇakarmāśrayaṃ sāmānyātiriktaṃ sādṛśsayamarthānataraṃ rocayante, teṣāṃ kathaṃ rūpādibhedānāmanyonyasya sādṛśyaṃ pratyakṣaṃ bhavet ? na hi tadindriyeṇa saṃyuktam । nāpīndriyasaṃyuktasamavetam । tasmāt caturthaḥsaṃyuktasamavetasamavāyo abhyupagantavyaḥ । itarathā svatantravyāghātaḥ, anubhavavyāghātaśca ।
anubhūyante hi rūpagandhatvādayaḥ sāmānyaviśeṣā anugatāḥ, tāsu tāsu vyaktiṣu parasparavyāvṛttimatīṣu ete nānubhūyeran asati sannikarṣāntare । yadi tu vaiyātyādāhuḥ nānubhūyanta eveti, tadā prativaktavyaṃ kutastyo ayamanantāsu rūpagandhādivyaktiṣu rūpamiti vā gandha iti vā vyapadeśabhedaḥ? cākṣuṣatvādyupādhinibandhana iti cetna, ananusaṃhitopādherūpahitapratyayāyogāt । na khalvananusaṃhitadaṇḍaśrcaitraṃ daṇḍīti vyapadiśati । na cendriyāṇyatīndriyāṇīndriyadarśanaviṣayabhāvamanubhavanti ।
tasmādastīndriyeṇa rūpatvādisāmānyānubhavo yannibandhanāḥ kāsucideva kecideva vyaktiṣu vyapadeśebhedā iti siddhaṃ sannikarṣāntaram । viśeṣaṇabhāvena ca saṃyuktaviśeṣaṇaṃ samavetaviśeṣaṇa ca saṃgṛhītam ।। yasyendriyeṇa yādṛśaḥ sannikarṣaḥ tādṛśaṃ tatra darśayatitatra cakṣuriti । śabdassya ākāśaguṇatvam ।
karṇaśaṣkulyavacchinnasya nabhobhāgasya śrotratvam । ādyasyaiva śabdasya saṃyogavibhāgayonijatvam । santānena śrotre samutpādaḥ samavāya ityādi dvitīye nipuṇataramupapādayiṣyate । avayavāvayavinau guṇaguṇinau kriyākriyāvantau jātijātimantau ca mithaḥ saṃbaddhāvanubhūtete ।
nānyathā tantuṣu paṭa iti ca, śuklaḥ paṭa iti ca, paṭaḥ spandate iti ca, paṭo dravyamiti ca buddhivyapadeśau syātām । śuklaḥ paṭa ityādi sāmānādhikaraṇyajñānaṃ na tu saṃbandhijñānamiti cet? kiṃ punaridaṃ sāmānādhikaraṇyam? tādātmyamiti cetna, dvitīyabuddhivyapadeśayoḥ paunaruktyāt । apaunarūktyaṃ cābhimanyante pratipattāraḥ, yadanyataradupalabhyānyad bubhutsante । na caikaṃ vastu dvyātmakamiti yuktam ।
bhedādhiṣṭhānasya tannāntarīyakasya dvitvasyaikātmani virodhenāsaṃbhavāt । tasmād bhinne eva vastunī saṃbaddhe sāmānādhikaraṇyena bhāsete, asaṃbandhe gauraśva itivat tadanupapatteḥ । saṃbandhe api kuṇḍe dadhītivadvaiyadhikaraṇyaprasaṅga iti cetna, śabdavṛttibhedena saṃbandhābhede api sāmānādhikaraṇyavaiyadhikaraṇyavyavasthāpanāt । na hi jātu dadhiśabdaḥ kuṇḍe vartate kuṇḍaśabdo vā dadhni ।
vartante tu surabhimadharaśuklādiśabdāḥ svābhidheyaṃ nimittīkṛtya paṭādiṣu, evaṃ paṭādiśabdā api jātyādi nimittīkṛtya dravye pravartante iti sāmānādhikaraṇyam । tena sāmānādhikaraṇye api pravṛttinimittānāṃ naikātmyaṃ parasparam । nāpi dravyeṇa, kiṃ tu taistainvitamekaṃ dravyaṃ pratīyate । śabdānāṃ tu tatraikasmin dravye pravṛtteḥ tadvācyānāmaikātmyabhramaḥ ।
ayutasiddhyā tu kuṇḍe dadhītivat na sphuṭataro vivekaprakāśaḥ । tadevamasti saṃbaddhānubhavaḥ, na cāsau saṃbaddhānubhavaṃ vineti saṃbandho anubhūyate, sa cāyutasiddhyādisaṃpattyā samavāyaḥ, na cāsyānyaḥ samavāyaḥ, avasthānāt । na cendriyeṇāsya saṃyogaḥ adravyatvāt । na cāsaṃbaddhasya grahaṇam, indriyāṇāṃ prāpyakāritvasamarthanāt ।
tasmāt viśeṣaṇaviśeṣyabhāvaḥ pariśiṣyate । nanvayaṃ viśeṣaṇaviśeṣyabhāvo anyatra saṃbandhāntarapūvrako dṛṣṭaḥ । tat kimatra saṃbandhāntaraṃ kalpyatām? tathā cānavasthā ityuktam । na cendriyāsaṃvabaddhasya grahaṇam ।
tasmād vinā saṃbandhāntaraṃ viśeṣaṇaviśeṣyabhāva eṣitavya iti siddham ।। evamabhāve api yadindriyasaṃyuktaṃ vā yadvendriyasamavetu yathā bhūtale ghaṭo nāstīti vā nāstyakāre anudāttasvara iti vā tasya saṃyuktasya vā viśeṣaṇabhāvena, samavetasya viśeṣaṇabhāvena cendriyapratyāsattyā grahaṇam । na ca bhūtalādirūpameva ghaṭābhāvo nārthāntaramiti sāṃpratam, satyapi ghaṭādau bhūtalasya bhāvāt । na ca kaivalyaṃ tasya dharmo ghaṭabhāvavirodhī ghaṭābhāvādanyaḥ ।
na ca dṛśye ghaṭādau bhūtalopalambhaḥ kaivalyamabhāvavyavahāraheturiti yuktam । evaṃ hi ghaṭasaṃsṛṣṭabhūtalagraho api kaivalyamiti ghaṭābhāvavyavahāraṃ pravartayet । na hyadṛśyo ghaṭastadānīṃ dṛśyamānaḥ । dṛśye anupalabhyamāna iti tu viśeṣaṇe kimaparāddhamupalabhyābhāvena yena tadapākaraṇāyopalambhābhāvo abhyupeyate? tasmāt sadivāsadapi tattvamabhyupeyam ।
tacca pratyakṣamakṣavyāpāre sati tatpratyayāt । na ca pratiyogismaraṇavyavahita indriyārthasannikarṣo nālamabhāvadhiyamupajanayitumiti sāṃpratamityagra darśayiṣyāmaḥ । savikalpakassa pratyakṣatvasiddhau yathā śabdasmaraṇapūrvagṛhītapiṇḍānusandhānādayo nendriyavyāpāraṃ vyavadadhatīti, na ca śabdasmaraṇādīnāmanuyogitā, bhūtalavikalpaṃ pratyaṅgatvāt, svāṅgamavyavadhāyakamiti nyāyāt, ghaṭasya tu pratiyogiteti sāṃpratam । kasya punaḥ pratiyogī ghaṭaḥ? tadabhāvasyeti ced bhavatu ।
ghaṭābhāvānubhavasya tu ghaṭasmaraṇaṃ heturiti na pratiyogi, kiṃ tvanuyogyeva । nanu svarūpamātraṃ dṛṣṭaṃ veśmādyarthaṃ smaranneva bahirnitaśrcaitro yadā pṛcchyate kenacitvayasya, tava gṛhe tadā kimāsīt maitra iti ? sa caitraḥ pratiyogismaraṇavirahāt pūrvamapratipannamaitrābhāvo api tatpraśnajanitamaitrasmṛtiḥ kṣaṇaṃ dhyātva tadabhāvamavagamyāha, mitra, tatra nāsīt maitra iti । tadīyamasatīndriyārthasannikarṣe abhāvabuddhirbhavantī pratyakṣādyatiriktamabhāvākhyaṃ pramāṇa vyavasthāpayatīti । naitat, saṃyuktaviśeṣaṇalakṣaṇena manaḥsannikarṣeṇa smartavyasya smaraṇābhāvaṃ maitrasya gṛhītvā tena liṅgena tadabhāvasya tadānīmanumānāt ।
jñānārhasya maitrasyājñāne gehasya jñāyamānatvāt । yad yasya jñānārhasyājñāne jñāyate tat tadabhā vavat । yathā ghaṭabhāvavad bhūtalam । tathā ca geham ।
tasmāt tathā । na ca yat kadācidānumānikaṃ tenenidrayagamyena na bhavitavyam, pramāṇasaṃplavavyavasthāpanāt । tat saddhiṃ viśeṣaṇabhāvādabhāvasyendriyaprameyateti । saṃyogasamavāyapadaparihāreṇa sannikarṣapadopādānasya prayojanamāhaso ayaṃ sannikarṣaśabda iti ।।
tadanena prabandhena indriyasyārthena sannikarṣād yadutpadyate jñānaṃ tat pratyakṣamiti bhāṣyaṃ vyākhyātam । saṃprati na tarhīti codyabhāṣyaṃ vyācaṣṭeyadīndriyārtheti । pratyakṣajñānakāraṇābhidhānapravṛttestadekadeśaṃ vadannakuśalaḥ sūtrakāraḥ syādityarthaḥ । kāraṇāntarāṇi darśayatitadyatheti ।
viṣayasaṃyoti cakṣurālokaśca । tatsthaṃ rūpam । ātmīyena hi rūpeṇālokacakṣuṣī dravyaṃ darśayata iti sthitiḥ । mahattvaṃ vā anekadravyavattvaṃ vā, anekadravyā avayavāḥ, tadvattvamavayavino mahata eva na dvyaṇukasya, tasmādanyonyanirapekṣatvaṃ mahattvānekadravyavattvayoriti vikalpa eva nyāyya iti ।
satyapyevaṃlakṣaṇakatve cukṣuravayavinastaijasasya na cākṣuṣatvamityata uktamupalabdhikalaḥ saṃskāra iti । dharmādharmanimitta ubhdavasamākhyātaḥ saṃskāraḥ upalabdhiphalaḥ । na cāsau cakṣuṣi, tasyādṛṣṭavaśenānudbhūtarūpasparśatvādityarthaḥ । pariharatina vaktavyāni iti ।
pratyakṣalakṣaṇakaraṇapravṛtto hi sūtrakāraḥ tadeva brūyāt yadasyāsādhāraṇaṃ kāraṇam । na tu sadapi sādhāraṇamasya kāraṇam । na hi tat tasya lakṣaṇamativyāpterityarthaḥ । tadanena nedam ityādi bhāṣyaṃ vyākhyātam ।
asādhāraṇaṃ kāraṇaṃ cet pratyakṣalakṣaṇāyopādeyaṃ hanta, anyadapyasyāsādhāraṇamasti kāraṇamiti tadapyupādeyamiti codayatiindriyamanaḥ- saṃyogastarhīti । tadanena manasastarhītyasya bhāṣyasyārtha ukto veditavyaḥ । pariharati-na, anenaiva indriyārthasannikarṣeṇaiva । tasyaindriyamanaḥsannikarṣasya uktatvāt ।
taduktisādhyaṃ yat tat tenaiva kṛtam । tatsādhyaṃ tvindriyamanaḥsannikarṣo na śaknoti sādhayitum । na ca sukhādijñāne mānase astīndriyamanaḥsannikarṣaḥ । indriyārthasannikarṣastu sarvavyāpakaḥ ।
vakṣyati hi manasa indriyatvam । sukhādeścārthatvaṃ siddhameveti । saṃprati vyāpakatvamabhyupetya parīhārāntaramāhaindriyārtheti । yadyapīndriyamanaḥsannikarṣe apīndriyam asti pratyakṣajñānasya viśeṣakam indriyeṇa vyapadeśādindriyajñānamiti, tathāpi manasā vyapadeśāmāvāt manasastatrāviśeṣakatvam indriyārthasannikarṣe tūbhayamapi viśeṣakam, ubhābhyāṃ pratyakṣajñānasya vyapadeśādityayamasyendriyamanaḥsannikarṣādviśeṣa iti ।।
codayatiyadā tviti । tuśabdaḥ pūrvapakṣaṃ vyāvartayati । yu।jānasya hi yogino yadātmamanaḥsayogādātmani buddhayo bhavanti tāḥ khalvātmanā vyapadiśyante ātmabuddhaya iti । manasā ca vyapadiśyante manobuddhaya iti ।
tasmādubhābhyāṃ vyapadeśād ubhayorviśeṣakatvamitīndriyārthasannikarṣavadātmamanaḥsannikarṣo vaktavya ityarthaḥ । pariharatiyacceti । co avadhāraṇe । yadevāsādhāraṇaṃ tad vyapadeśabhāgbhavati, kāraṇatvena jñānaṃ vyapadiśyate ityarthaḥ ।
etaduktaṃ bhavatiyathā cukṣuṣā indriyatvena jñānaṃ vyapadiśyate cākṣuṣamiti, tathā manasāpīndriyatvena vyapadiśyate jñānaṃ mānasamiti । evaṃ yathā rūpeṇārthena vyapadiśyate jñānaṃ rūpajñānamiti, tathā ātmanāpyarthena vyapadiśyate ātmajñānamiti, tatra cāsādhāraṇatvameva tayoḥ । yatra tvindriyāntaramevāsādhāraṇam, liṅgādi vā tatra cātmā nārtho api tu pramātaiva । yathā rūpādijñāne anumānādijñāne vā na tatra jñānaṃ mānasamiti vā ātmajñānamiti vā vyapadeśaḥ sa kasya hetāḥ, tayoḥ sādhāraṇyāt? ātmamanaḥsannikarṣastvindriyārthasannikarṣeṇa saṃgṛhīto na tvindriyārthasannikarṣasyaiṣa saṃgrāhako avyāpakatvāditi ।।
ekadeśinaḥ parīhāramupanyasyatiindriyamanaḥsaṃyogasya vā agrahaṇaṃ bhede abhedāt । yadā hi nāgarayoṣitaḥ kutūhalāt praṇihitamanaso vikasitaniḥspandanayanotpalāḥ saudhamālāgavākṣakairavanipatiṃ sabalavāhanamaticiraparāvṛttaṃ gopureṇa niviśamānamālokayanti, tadā khlvāsāmekenaivendriyamanaḥsaṃyogena kramavadanekendriyārthasannikarṣasahakāriṇā bhinnāni kramavanti hāstikāśvīyādipratyakṣajñānāni jāyante । tadidamāhayasmād iti । codayatiyadīti ।
yadā hi mandaṃ gacchati gavi dūrataḥ saṃyuktasamavāyenendriyārthasannikarṣeṇa śuklo gaurityajñāsīt, atha pratyāsīdan gacchatītyapi vijānāti tenaiva saṃyuktasamavāyena sannikarṣeṇa, tena pratyakṣajñānasya śukla iti ca gacchatīti ca bhede api indriyārthasannikarṣo na bhidyate । tasmādindriyārthasannikarṣe tulyatvādindriyamanaḥsaṃyogo api tatra vaktavya ityarthaḥ । pariharatina vaktavyaḥ । kutaḥuktottaratvāditi ।
tadvibhajateukteti । nanu bhavatūktamuttaraṃ bhede abhedādityasyākṣepaḥ samādhātavyaḥ ityata āhaanabhyupagamācca । ekadeśimatametadasmābhirnābhyupeyate । tasmānna samādheyam ityarthaḥ ।
tat kimidānīṃ bhidyamānasya pratyakṣajñānasya nāyaṃ bhidyata iti samānatvānnokta iti bhāṣyam anupapannameva? netyāhaindriyamanaḥsaṃyogasya cāgrahaṇaṃ samānatvāt । pṛcchatikeneti । uttaram"ātmamana iti । punaḥ pṛcchatikiṃ punaḥ samānatvam, uttaramvyapadeśābhāva ityuktam ।
tena bhāṣyasyāyamarthaḥ । pratyakṣajñānasya rūpajñānasya rūpajñānamiti vā cakṣurvijñānamiti vā vyapadeśena bhidyamānasya ātmamanaḥsaṃyoga iva ayam indriyamanaḥsaṃyogo na bhidyate । evaṃ hi sa bhidyate, yadi svasaṃbandhivācakena vyapadeśena svamanyato vyāvartyate, na viśeṣaṇena viśiṣṭaṃ jñānamapyanyato vyāvartayet । na tvasti indriyamanaḥsannikarṣādhārābhyāmindriyamanobhyāṃ pratyekamasya vyapadeśo yathendriyārthasannikarṣādhārābhyāṃ indriyārthābhyāṃ vyapadeśo rūpajñānamiti cakṣurjñānamiti vā ।
tasmād vyapadeśābhāva ātmamanaḥsannikarṣeṇa sāmyam indriyamanaḥsannikarṣasya । tasmāt samānatvāt nokta iti ।। prākarāntaraṃ samānatve darśayatiatīndriyādhāratā veti । lakṣaṇaṃ hi prasiddhaṃ bhavati yathā dhūmo vahneḥ na cātīndriyadvayādhārasannikarṣastathā prasiddho yathendriyārthasannikarṣo arthasya saṃbandhina ekasnaya prasiddhatvāt, indriyamanasostu dvayoratīndriyatvāt ।
ātmā tu yadyapi yu।jānasya śarīrādyatiriktaḥ pratyakṣaḥ, tathāpyasmadādīnāṃ na tathetyatīndriya uktaḥ । tadanenātīndriyādhāratvaṃ svarūpeṇoktvā tadevaṃ viṣayāvṛttitvamanovṛttitvābhyām atīndriyādhāratvaṃ sāmānyamāhaviṣayāvṛttitvaṃ veti । upasaṃharatitasmāditi samānatvāditi bhāṣyokto hetuḥ, caritārthatvāditi svoktaḥ ।। ākṣipatiindriyārthasannikarṣotpannamityayuktamiti ।
sāntaragrahaṇāditi hetuṃ vibhajateviprakṛṣṭeti । nanu nārtho viprakṛṣṭaḥ, cakṣuṣastatra prāpterityata āhana tu cakṣuṣa iti । kasmādityata āhabhūtaviśeṣasyeti । bāhyo bhūtaviśeṣa ālokaḥ ।
tasya prasāda indriyāvyavadhāyakatvam kuḍyādibhyo viśeṣaḥ yaḥ khalu kācābhrapaṭalādiṣu svaccheṣu samasti । syādetat । asti kṛṣṇasāralakṣaṇo bhūviśeṣaḥ prasannāndhasyāpi, atastasyāpi rūpopalabdhiḥ syāditpata āhatattṛṣṇāpūrvaketi । rūpopabhogatṛṣṇā hi tatsādhanaṃ kṛṣṇasāramapi viṣayīkaroti ।
etaduktaṃ bhavatibhūtaviśeṣaḥ karmāpekṣo rūpaṃ caṣṭa iti cakṣurityucyate । karmakṣāyāt tu prasannāndhasya na rūpaṃ caṣṭa iti na cakṣuḥ । astu golakameva cakṣuḥ kimetāvatāpītyāhana ceti । vicchinnaṃ hi golakamarthādanubhūyata ityarthaḥ ।
tadevaṃ vastunaḥ sāntarasya grahaṇamaprāpyakāritve heturuktam ।। kecit tu sāntaramiti grahaṇaviśeṣaṇaṃ hentu bruvate, tanmatamupanyasyatiapare tviti । sādhyaviparyayādasya vyatirekaṃ darśayatina hi prāpyakāriṣviti pakṣadharmatāmāhadṛṣṭaṃ tviti । yaccoktamaprāpyakāritve sādhanaṃ pṛthutaragrahaṇāditi, tadvibhajatepṛthutareti ।
dvyāśrayo hi saṃyogo alpameva saṃyoginamanurudhyate, na mahāntam । na jātu rathādisaṃyogā nabho vyaśnuvate, mā bhūt sarvatra rathādīnāṃ tatsaṃyogādīnāṃ copalabdhiḥ । tena yāvanmātra rāṣṭravanādergolakena vyāptaṃ tāvanmātrasya grahaṇaprasaṅgaḥ । hetvantaramāhadigiti ।
asyāpi vyatirekamukhena gamakatvaṃ darśayatiyadi prāpyakārīti । aparamapi hetumāhasannikṛṣṭeti । yadyapi gatikṣaṇānāṃ pratyekaṃ spāśrayasya deśāntaravibhāgasaṃyogopajananaṃ prati kṣipratayā na viśeṣaḥ । svāśrayapratyāsattau cāviśeṣaḥ tathāpyā cāpādānavibhāgāt ā ca prāpanīyadeśaprāpterantarālavartī yāvān gatikṣaṇapracayaḥ pūrvāparībhūto gatiriha vivakṣitaḥ ।
tasya sāntaratvaṃ mandatvaṃ vilambaḥ nairantaryaṃ tu pāṭavaṃ kṣipratā । tāmimāṃ gatimabhindad nairantaryeṇa kurvadapi sannikṛṣṭamāśu prāpnoti । na viprakṛṣṭena tulyakālam, kiṃ tu viprakṛṣṭaṃ cireṇeti । sāntaragrahaṇaṃ na syāt prāptau jñāne adhikasya ca ।
adhiṣṭhānād bahirnākṣaṃ kiṃ tvadhiṣṭhānadeśa evendriyam । taccikitsādiyogataḥ ।। satyapi ca bahirbhāve na śaktirviṣayekṣaṇe । yadi ca syāt tadā paśyedapyunmīlya nimīlanāt ।।
yadi ca syāt unmīlya nimīlitanayano api rūpaṃ paśyet, unmīlanādasti bahirindriyamiti ।। tatra vārttikakāraḥ sāntaragrahaṇāditi hetuṃ vikalpya dūṣayatiyat tāvaditi । sāntaratā khalvaprāptisāhacaryāt । aprāptiṃ lakṣayatihetvarthasya pratijñārthenākṣipratvāt amedena ।
taduktamna pratijñārthād bhidyata iti । hetupratijñāpadavācyatvena bhedamupacaryākṣepyākṣepakabhāvo draṣṭavyaḥ । tasya vyavadhāyakatvāditi rūpavato aprasādasvabhāvasya kuḍyāderityarthaḥ । yat tu prasādasvabhāvaṃ tejaḥ tanna gṛhyate, kiṃ tu tasya rūpamātraṃ visphāritākṣaṇa dṛśyate ।
tadāśrayaṃ ca dravyaṃ sādhayiṣyate । na ca guṇo dravyasyāntaram । mā bhūd gandhādibhirantaraṃ dravyasya, mā na bhūtāṃ ca nirantare dravye, svaguṇābhyāmantaritatvāt । na cāpātajanmālocanaṃ vā vikalpo vā dravyānumānaṃ pratīkṣate yena rūpajñānānumitaṃ dravyam indriyarthayordravyayorantaraṃ syāt ।
api ca rūpamātramagṛhyamāṇe dravye svatantraṃ gandhādivad gṛhyamāṇaṃ kathamantarā svāśrayamanumāpayet, ākāśādīnāmāśrayāṇamagrahaṇāt? tasmād viṣaktāvayavatejodravyāpratyakṣatvasamāropamātreṇa dūṣaṇaṃ vakṣyamāṇaṃ tvanyathāsiddhatvadūṣaṇaṃ pāramārthikaṃ draṣṭavyam । athābhāvo antaraśabdavācya iti, nāsmākaṃ mūrtadravyābhāvādanyat ākāśamastīti bhāvaḥ । dūṣayatisa svatantraśrcakṣurviṣayo na bhavati indriyaṃ cārthaṃ cāntarā abhāvo grāhyaḥ, tena sahārthasya grahaṇaṃ sāntaragrahaṇam । na cendriyārthayormadhyate kasyacit saṃyuktasya vā samavetasya vā grahaṇamasti, yattantro ayamabhāvo gṛhyeta iti bhāvaḥ ।।
syādetat । mā bhūdāntarālikaṃ saṃyuktaṃ vā samavetaṃ vā viśeṣyaṃ gṛhyamāṇameva tu rūpādiviśeṣyamiti । tattantro ayamabhāvaḥ tadviśeṣaṇatvena rirūpayiṣyate । tataśrca sāntaragrahaṇamupapatsyata ityata āhatena sahopalabdhāviti ।
pratīyate hi tvagādibhiḥ apīndriyaiḥ prāpyakāribhirauṣṇyābhavaviśeṣaṇa śiṣirataraṃ pāthaḥ । tasmādanaikāntikam । anvayābhyupagamenaitaduktam । anvayābhāve tu viruddhamiti bhāvaḥ ।
na ca taijasaṃ rūpamantaram, yena sāntaragrahaṇaṃ syādityāhana cānyā gatirati । yathā caitat tathopapāditamadhastāt । ye tu sāntara iti grahaṇamiti hetumāhuḥ, tān prati dūṣaṇamāhayairapīti । anyathāsiddhatve hetumāhaśarīreti ।
śarīrāvacchinnāḥ khalvātmānaḥ śarīrāyatanāḥ śarīramevātmānamabhimanyānā arthānanubhavanti । tatra ya eva śarīrāsaṃbaddha ityanubhūyate tameva sāntara iti manyate । indriyasaṃbandho bhavatu, mā vā bhūt, śarīrasaṃbandhena tasya sparśādau na sāntaratvābhimāna ityarthaḥ । hetvantaraṃ dūṣayatiyadapīti ।
saṃbandhamātreṇeti । mātragrahaṇaṃ saṃbandhacatuṣṭayavyāptyartham । tad yathā indriyeṇārthasya saṃbandhaḥ, indriyāvayavairarthasya, arthāvayavairindrayasya, indriyāvayavairarthāvayavānām । na caitat niryatā vinā pṛthvagratāṃ bhavatīti pṛthvagratā sūcitā ।
yathā vartideśe piṇḍitamapi tejaḥ prasarpat prāsādodaraṃ vyāpnoti । tat kasya hetoḥ? pṛthvagratvāditi । svabhāvataḥ prasaradapi na svaparimāṇānuvidhāyinaṃ pratyayamādhatte, kiṃ tu viṣayabhedānuvidhāyinam । viṣayanirūpaṇādhīnanirūpaṇā hi pratyayā nendriyanirūpaṇādhīnanirūpaṇāḥ ।
tadidamuktamviṣayabhedānuvidhāyī pratyaya iti ।। aparamapi hetuṃ dūṣayatiyat punariti । dehamarthaṃ cāntarāvasthitasya pṛthivyādeḥ saṃyuktasaṃyogālpīyastvaṃ bhūyastvaṃ cāpekṣamāṇasyeti । khagānāṃ coparyupari saṃcaratāṃ dūrāntikabhāvo bahulatamālokāvayavabhāgānāṃ saṃyuktasaṃyogālpatvabhūyastvābhyāmavagantavyaḥ ।
sa ca tādṛgālokāvayavī pratyakṣo anyathā na rūpamātreṇa tadanumānaṃ śakyamityuktam । na ca khagānāmuparyupari saṃcaratāṃ dūrantikapratyayaḥ syāt । na ca patati patatriṇīha prāpto neheti bhavet । tasmādanyathāsiddhireva sahāntareṇa grahaṇāditivadatrāpi dūṣaṇamiti draṣṭavyam ।।
aparamapi hetuṃ dūṣayatiyat punariti । yugapadgrahaṇamasiddham, tadabhimānastu anyathāsiddhaḥ । acintyo hi tejaso lādhavātiśayena vegātiśayo yadudayagiriśikharam ārohatyeva mārtaṇḍamaṇḍale bhavanodareṣvāloka ityabhimāno laukikānām । tādṛśaṃ cākṣuṣamapi teja iti krameṇāpi gacchad yugapattatra tatra lakṣyate ।
na caikasmādeva karmaṇo yugapad durāntikasaṃyogā bhavantīti yuktam । taddhi svakārye janayitavye svāśrayapratyāsattim apekṣate । anyathā madhurāsthasya devadattasya karma pāṭaliputreṇa devadattaṃ yojayet । vegākhyasaṃskārajamapi karmana sahasā śaramantarāladeśena ca lakṣyeṇa ca yojayati ।
tasmāt mithyaiva yaugapadyābhimāna iti । codayatikathaṃ punariti । asti hi śākhācandramasoḥ grahaṇe yaugapadyābhimānaḥ । na cāyamasati bādhake mithyeti vaktuṃ śakyaḥ ।
so ayamabādhito bodho avabodhayatyaprāpyakāritāṃ cakṣuṣa ityarthaḥ । pariharatiidamiti । indriyaṃ yadyagatvānāgatamarthaṃ gṛhṇīyāt, kimasya kuḍyakaṭādyāvaraṇamapakuryāt yena tadāvṛtaṃ na gṛhṇīyāt । gatau tu sparśavatā prasādarahitena saivāsya pratibaddheti na prāpnoti viṣayam, aprāptaṃ ca na gṛhṇāti ।
prāyogastu, cakṣuḥśrotre prāpya svaviṣaye kāryaṃ kurutaḥ, janakatve sati tadaprāptāvajanakatvāt । yajjanakaṃ sad yadaprāptau yanna janayati tat tatprāptāveva tajjanayati, yathā kumbhajanakaḥ kumbhakāro mṛdo aprāptāvakurvan kumbhaṃ tatprāptāveva karoti । tathā caitat । tasmāt tatheti ।।
yuktyantaramāhadūrāntikānuvidhānamiti । dūre nopalabhyate, antike ca upalabhyate । aprāpteraviśeṣeṇa dūre apyupalambhaḥ syāt । anupalambhe vā antike api na syāt ।
prāptau tu dūraṃ gacchat prakṣīṇaṃ sat prāptamarthaṃ na gṛhṇāti ataijasam, taijasam apyabhibhūtaṃ na gṛhṇāti, yatholkāprakāśaṃ madhyandine । anabhibhūtaṃ tu mārtaṇḍamaṇḍalaṃ gṛhṇātyeveti । codayativiṣayībhāvāditi । yogyo hi tādṛśa indriyakṣaṇaḥ svakāraṇādupajātaḥ pariṇato vārthakṣaṇaśrca, yayoraprāptayoreva grahaṇagrāhyabhāvaḥ ।
vyavahitaviprakṛṣṭau ca na tau tādṛśau । tat kimapratīyamānaprāptikalpanayetyarthaḥ । pariharatitacca naivamiti । niṣatsyete hi kṣaṇabhaṅgapariṇāmau bhāvānām ।
tena sthemabhājāṃ bhāvānāṃ svarūpayogyatā vā mahattvādirviṣayībhāvaḥ sahakārisākalyaṃ vā jñānopajananaṃ prati pariśiṣyate । tatra svarūpayogyatāmātraṃ cedāsthīyeta, tadā yadevāvyavahitaṃ sannihitaṃ sad ajanayad vijñānaṃ viprakṛṣṭamapi vyavahitamapi tadeveti tathaiva tena jñānaṃ janayitavyam । asti hi tasya tadāpi svarūpayogyateti, sahakārisākalyaṃ tu prāptireva । tasmāt na saṃbandhamantareṇa viṣayībhāva iti sūktam ।
sandigdhaḥ pṛcchatiatha prāpyakāritva iti । ayamabhisandhiḥ । kulālādau prāpyakāriṇi dṛṣṭaṃ yathā viprakṛṣṭo vyavahitaśrca na karotīti, tasmāt aprāpyakāriṇi cācaskāntādau dṛṣṭaṃ yathā viprakṛṣṭo vyavahitaśrca lauhaṃ maṇirākarṣati, tasmāt tatra pramāṇaṃ vaktavyamiti uttaramindriyatvameva pramāṇam । tadeva pañcāvayavopapannamāhaprāpyakārīti ।
yadi tu kaśrcit dṛṣṭāntasya sādhyavikalatvam ubhdāvayet tvagādīnāmaprāpyakāritvāditi, tu pratyāhaatha punarna kiñciditi । pṛcchatiatheti । yogyatayaiva hi kāraṇāni svakāryaṃ kurvanti, prāptistu svarūpyogyatāprayuktāṃ vyāptimupajīvati, na tvasyāḥ svābhāvikaṃ vyāpakatvamiti bhāvaḥ । uttaramso apīti ।
sahakārisākalyaṃ tāvat na prāpteratiricyata ityuktam । kevalaṃ svarūpayogyatā vaktavyā । sa ca vyastānāmapyastīti yatra tatra vyavasthitebhyo api kāryotpādaprasaṅkaḥ । anyathā vyavadhānaviprakarṣayorapi lauhākarṣaṇaprasaṅgāt ।
na ca vyavadhānaviprakarṣābhāvasahito lauhamākarṣati, vyavadhānaviprakarṣayostu tadabhāvābhāvo nākarṣati saṃpratam । prāptereva tatra tatra kāryotpādaṃ prati upayogasya viditasvāt । yogyatāmātrasya copādherapākṛtatvāt । yathā ca dravyātiriktastaddharmaḥ prāptistathāgrenivedayiṣyate ।
tasmāt sarvamavadātam । upasaṃharatitasmāditi । yadapi kṛṣṇasārānugrahopaghātābhyāṃ darśanādarśanāditi tatrocyate, tadadhiṣṭhānamindriyamityadhiṣṭhānānugrahopaghātābhyāṃ tasyānugrahopadhātau, yathā kūṣmāṇḍalatāsecanacchedanābhyāṃ tatphalasya anugrahopaghātau । ata eva bahirnisṛtāpyacchinnamūlā dṛṣṭiḥ kāryāya samarthā na chinnamūleti siddham ।।
pṛcchatiatha jñāneti, pratyakṣasamākhyātalakṣaṇānuvādena lakṣaṇe vidhīyamāne jñāyata evaitajjñānameveti loke sākṣātkārijñānahetoḥ pratyakṣatvāditi bhāvaḥ । uttaramsukhādivyudāsārtham । tadeva hi lakṣaṇavāyamucyate, yasya lakṣyānapekṣo ativyāptyavyāptivyudāso lakṣaṇapadebhya eva pratīyate । lakṣyānurodhena tu lakṣaṇavyavasthāpane anyonyāśrayatvamagatirveti bhāvaḥ ।
sukhādīnāṃ vijñānābhinnahetujatvena vijñānatvādaśakyaṃ vyāvartanamiti cetna, abhinnahetujatvāsiddhaḥ । na khalu yaiva candanasparśajñānasyotpattau sāmagrī saiva sukhasyāpīti । asti hi śītārtasyāpi candanendriyasaṃyogāt śītasparśajñānam iti tadvadevāsya sukhamapi bhavet । avāntarasāmagrībhede apīndriyārthamanaskārajatvāt jñānajātīyatvamiti cetna, kiñcitkāraṇābhede api kāryabhedasyānākasmikatvopapatteḥ ।
tadarthatvācca kāraṇabhedānusaraṇaprayāsasya । na copādānābhedādabheda iti yuktam । bhinnānāmapi jñānānāmekasamanantarapratyayopādānatvasya bhavabhdirabhyupagatatvāt । api copādānābhedaśrca kutaśrcit kāraṇabhedāt kāryabhedaśceti ko virodhaḥ? ata evāsmākamabhede apyupādānasya piṭharasyauṣṇyāparākhyasya ca vahinasaṃyogasya pūrvarūpādipradhvaṃsānāṃ kāraṇānāṃ bhedād bhinnajātīyā jāyante gandharūparasasparśā iti siddhāntaḥ ।
tasmādarthapravaṇebhyo jñānebhyastadapravaṇatayā bhinnajātīyāḥ sukhādayo yathāsvamunakūlavedanīyatvādibhirlakṣaṇairanyonyamapi bhedavantastīvrasaṃvegatayā pramitsānapekṣamānasapratyakṣapravedanīyā iti ramaṇīyam ।। syādetat । yatrāpīndriyārthasannikarṣastatrāpi jñānamastīti tadeva sukhaduḥkhayoḥ kāraṇaṃ kluptasāmarthyāt । indriyārthasannikarṣasya tu jñānamātropayogādanyathāsiddhau bhāvābhāvāviti ।
tadayuktam, svapnāntike sukhaduḥkhotpādasyāsiddhestajjñānasyārthajñānasyeva mithyātvāt । yathā hi tatra kāminīsmṛtiviṣaryāsa eva mupalabdhacaratajjanmasukhasmaraṇaviparyāsaḥ । sukhaduḥkhabuddhyutpāda eva cātra dharmādharmopayogo na tu susaduḥkhotpāde । na cāsatīndriyārthasannikarṣe jñānamanyanmanorathādi vā tādṛśaṃ sukhabhedaṃ vidhatte yādṛśo viṣayopabhogajanmā ।
satīndriyārthasannikarṣe jñānamātrameva tasya hetuḥ । jñānahetustu sukhabhedasyānutpādādityapyuktameva । viṣayasākṣātkārastadutpādaheturna viṣayajñānamātramiti cet? hantar, iśvarasyāpyasti tatrabhavato yogarddhisaṃpannānāṃ ca mahādhiyāṃ samastavastusākṣātmāra iti teṣāmapi sukhaduḥkhotpādapracayaḥ prasajyet, asatyāṃ pratipakṣadhāraṇāyām । tasmādindriyārthasannikarṣo api sukhaduḥkhotpādahetureṣitavyaḥ ।
sa ca satyapyarthasākṣātkāre nāsti siddhānāmiti na teṣāṃ sukhaduḥkhotpādaḥ । api ca caramabhāvi kāraṇaṃ gṛhītvā pūrvabhāvināmakaraṇatvāpādane tantvādīnāmapi paṭādīn pratyakāraṇatvaprasaṅgaḥ । saṃyogabhedādeva tādṛśapaṭātpatteḥ tantvādīnāṃ ca saṃyogabheda evopayogāt । tatsahitasya tu tatkāraṇatvaṃ sannikarṣasyāpyālocanasahitasyeti samānam ।
yathāhuḥ padārthavidaḥ stragādyabhiprataviṣayasānnidhye satīṣṭopalabdhīndriyārthasannikarṣadharmādyapekṣādātmamanasoḥ saṃyogāt yadanugrahābhiṣvaṅganayanādiprasādajanakamatpadyate tatsukham iti । tasmāt suṣṭhūktaṃ sukhādinivṛttyarthaṃ jñānagrahaṇamiti ।। iha dvayī pratyakṣajātiravikalpikā savikalpikā ceti । tatrobhayyapi indriyārthasannikarṣotpannaṃ jñānamavyabhicārīti lakṣaṇena saṃgṛhītāpi svaśabdenopāttā, tatra vipratipatteḥ ।
tatrāvikalpikāyāḥ padam avyapadeśyamiti, savikalpikāyāśrca vyavasāyātmakamiti । tatra vyapadeśo viśeṣaṇamupalakṣaṇaṃ vā nāmajātyādi, tat karma vyapadeśyaṃ viśeṣyamiti yāvat । tadyathā ḍittho ayaṃ gaurayaṃ śuklo ayaṃ kamaṇḍalumānayaṃ gacchatyayamiti sarvaṃ hi savikalpakaṃ viśeṣaṇaviśeṣyabhāvena vastuṣu pravartate । avidyamānaṃ vyapadeśyaṃ yasmistadavyapadeśyaṃ jātyādisvarūpāvagāhi, na tu jātyādīnāṃ mitho viśeṣaṇaviśeṣyabhāvāvagāhīti yāvat ।।
tatra nāmarahitamavikalpakaṃ nāstīti ye vipratipadyante tanmatamapacikīrṣurūpanyasyati bhāṣyakāraḥ yāvadarthaṃ vai nāmadheyaśabdāḥ । sarve arthāḥ sarvathā sarvadā sarvatra nāmadhayānvitāḥ । nāsti so artho yaḥ kadācit kvacit kathañcit nāmadheyena viyujyate । tadanena nāmadheyatādātmyamarthānāṃ pratijānīte ।
atra hetumāhatairarthasaṃpratyaya iti । arthā hi pratīyamānāṃ nāmadheyairūpetāstatsāmānādhikaraṇyenāvagamyante gaurityartho aśva ityartha iti । na copāyatayā sāmānādhikaraṇyaṃ ghaṭate । na hi cakṣurādisāmānādhikaraṇyaṃ rūpādyanubhavati ।
nāpi jñāyamāna upāya upeyasāmānādhikaraṇmanubhavati । na hi bhavati dhūmo ayaṃ vahinariti kiṃ tu dhūmo ayaṃ dhūmatvāt vahinamāniti । api cāśabdopāye anumeyādau na śabdasaṃbhedenādhigamo bhavet, asti tu । tasmāt tairnāmadheyaiḥ saha samānādhikaraṇasyārthasya pratyayo yata iti ।
tasmāt nāmadheyātmānaḥ arthāḥ । kiṃ ca gavādiṣu ṣaḍjādiṣu ca śabdāpakarṣe arthapratyayāpakarṣāt tadutkarṣe tvarthapratyayotkarṣāt pratyayasya ca pratyetavyotkarṣādhīnotkarṣatvāt nāmadheyotkarṣeṇārthasyotkarṣaḥ arthasya tādatmyaṃ gamayati । tadidaṃ samaḥ prayojanaṃ saṃpratyaya iti samadhikaḥ pratyaya ityarthaḥ । astyarthasaṃpratyayo nāmadheyasāmānādhikaraṇyena, na tvetāvatā nāmadheyātmatā sidhyati ।
asti hi purovartidravyasāmānādhikaraṇyena rajatapratyayo na caitāvatā śuktī rajatātmikā bhavatītyata āhaarthasaṃpratyayācca vyavahāraḥ । tataśrcavisaṃvādāt pramāṇaṃ sannāmadheya tādatmyaṃ sādhayatyarthānāmityarthaḥ ।। tadevaṃ sāmānyato arthānāṃ nāmadheyatādātmyaṃ vyutpādya prakṛte yojanayatitatredamindriyārthasannikarṣādutpannaṃ viṣayajñānaṃ rūpamiti vā rasa iti vā evaṃ rūpādyarthasāmānādhikaraṇyena bhavati । bhavatu, kimetāvatāpītyata āharūparasaśabdāśrca viṣayanāmadheyam ।
kimetāvatāpītyata āhatena vyapadiśyate jñānam । uktamapi vyapadeśaṃ savyākhyānamāharūpamiti jānīte rasa iti jānīte iti । tathā cārthānāṃ nāmadheyātmakatvāt tadgocaramālocanamapi nāmadheyagocaramityarthavat nāmadheyena vyapadiśyamānaṃ śābdaṃ prasajyata iti । na śabdapramāṇakatayā śābdam, api tu śabde jātaṃ śābdam ।
śabdaśrcātra viṣayatvena janako arthatādātmyāt । tathā ca nāvikalpakaṃ śabdarahitamastīti tātparyārthaḥ । na so asti pratyayo loke yaḥ śabdānugamādṛte । anuviddhamiva jñānaṃ sarvaṃ śabdena gamyate ।।
bālakamūkādīnāmapi jñānaṃ śabdānuvyādhavadevānādiśabdabhāvanāvaśāt । ādyaḥ karaṇavinyāsaḥ prāṇasyordhvaṃ samīraṇam । sthānānāmabhighātaśrca na vinā śabdabhāvanām ।। iti ।
tadasya nirākaraṇaṃ lakṣaṇagatenālocanajñānāvarodhārthenāvyapadeśyapadena sūcitam iti parīkṣāparvaṇi vacanārhamapi subhāṣitarucitayā tadvilambamasahamāno bhāṣyakāro lakṣaṇāvasara evāha । ata evāhaavyapadeśyamitīti । tena sūcite apyarthe avyapadeśyapadaṃ cojayatiyadidamanumayukte śabdārthasaṃbandhe arthajñānam, na tat nāmadheyaśabdena vyapadiśyate ।। ayamabhisandhiḥ ।
sāmānādhikaraṇyena śabdātmakatvaṃ rūpādīnāmabhidhīyānaṃ śabdabrahmātmakatvaṃ vocyeta śreyamāṇagaurityādipadabhedātmakatvaṃ vā? na tāvadādya । kalpaḥ । na salvasmadādisamastadarśanapathātivṛttena śabdabrahmaṇā rūpādīnāmasti sāmānādhikaraṇyapratītiḥ laukikānām । śrūyamāṇaśabdasāmānādhikaraṇyena tu tādātmyaprasādhane anupayuktaśabdasaṃbandhasya bālamūkādeḥ rūpādijñāneṣu nāsti śrūyamāṇaśabdagandho api, prāgeva tu tatsāmānādhikaraṇyam ।
na ca teṣāmapi prāgbhavīyaśabdabhāvanānugamena tatsāmānādhikaraṇyamiti sāṃpratam । na khalu rūpādyātmanaḥ śabdasya rūpādivaiśadyaināvaiśadyaṃ saṃbhavati । yugapad vaiśadyāvaiśadyarūpaviruddhadharmayogena bhedaprasaṅgāt । veśadye tu vyutpannavadavyutpanno api śabdaiḥ vyavaharet, na tu saṃbandhagrahaṇapekṣeta ।
na ca tādātmyādanyad vācakatvaṃ śabdānāṃ yatra saṃbandhagrahāpekṣā bhavet । na ca tādātmye api kalpitabhedānāṃ vācyavācakabhāvaḥ । tathā sati na sāmānādhikaraṇyaṃ syāt । na hyasti saṃbhavo bhedakalpanā ca sāmānādhikaraṇyaprathā ceti ।
tasmādavyutpannānāmasti śabdarahitaṃ rūpādiṣu nirvikalpakaṃ pratyakṣamiti । na kevalamabyutpannānām, vyutpannānāmapyastītyāhagṛhīte api ca śabdārthasaṃbandhe iti । ārddhekta eva sāmānādhikaraṇyanirāsāya saṃbandhagrahaṇasvarūpamāhaasthārthasya sāsnādimadrūpasya ayaṃ gakarādyokāro nāmadheyamiti । itikaraṇo jñānaparāmarśapradhānaḥ ।
tathā ca yo ḍittho nānādeśakālāvasthāsaṃsṛṣṭaḥ piṇḍabhedaḥ so ayamiti sannihitadeśakāla ityarthaḥ । na tvayaṃ piṇḍo ḍitthaśabda iti pratyayaḥ । autsargikaṃ hi śabdānāmarthaparatvaṃ kvacit punarityādibhiḥ śabdaistadapodyate । yatrāpi saṃbandhapratipādanamabhedena ayaṃ ḍittha iti, tatrāpi śabdo vācyatvaparo na svarūpaparaḥ yathā gaurvāhīka iti lakṣyamāṇaguṇayogaparaḥ ।
na ca tanmātreṇa vāhīkasya gotvaṃ bhavati । tasmād bhinnayoreva śabdārthayoḥ saṃbandhagrahāt tanmūlatvācca śabdavyavahārasya na śabdapuraḥsaramapi jñānaṃ śabdasāmānādhikaraṇyamātmano arthasyāvagamayati । yattu śabdānupāye api jñāne śabdaḥ pūrvaṃ bhavati tadgṛhītasaṅketasya prathamamindriyārthasannikarṣādālocanena śabdasaṃsargarahitenālocite arthamātretasyārthabhedasya śabdabhedena saṃbandhāt śabdaviṣayaḥ saṃskāraḥ prabodhyate । prabuddhaḥ śabdasmṛtiṃ janayati ।
tena vyutpannasya nirvikalpakāt parāñcaḥ pratyayāḥ śabdānupāyā api śabdapuraḥsarā jāyante । yat saṃjñāsmaraṇaṃ tatra na tadapyanyahetukam । piṇḍa eva hi dṛṣṭaḥ san saṃjñāṃ smārayituṃ kṣamaḥ ।। tasmād vyutpannasyāpi nāmadheyasmaraṇāya pūrvameṣitavyo vinaiva nāmadheyamarthapratyayaḥ ।
tadidam uktamgṛhīte api śabdārthasaṃbandhe asyārthasyāyaṃ śabdo nāmadheyamiti । yadā tu so artho gṛhyate nāmadheyarahito nāmadheyasmaraṇāt pūrvamavikalpena tadā pūrvasmād avyutpannāvasthāyām arthajñānāt na viśiṣyate iti । yato na viśiṣyate tasmāt tadarthajñānaṃ tādṛgeva bhavati । nanu parapratipādanādilakṣaṇavyavahārāya svarūpeṇa jñāne vyapadeṣṭavye yadarthavyapadeśena vyapadiśyate tadavagacchāmo arthavyapadeśākāramiti ।
kathaṃ cārthākāraṃ bhavati? yadyarthavyapadeśayornābhedaḥ, tasmāt punarapi tādātmyaṃ prasaktamityata āhatasya tviti । arthākārameva tu jñānamarthavyapadeśena vyapadiśyate anyathā aśakyatvādityarthaḥ । pratīyamānaṃ pareṇa । upasaṃharatitasmāditi ।।
tadevamarthajñānakāle sa na samākhyāśabdo vyāpriyate pratīyamānatayā, vyavahārakāle tu parapratyāyanakāle tu vyāpriyate kāraṇatayā । nārthotkarṣaheturityapi sūcitaṃ bhavati । tasmād avikalpakapratyakṣāvarodhārthenāvyapadeśyapadenāsyaivāvikalpakasya śabdānuvyādharahitatā sūcitā ityāśayavān upasaṃharatitatmāditi ।। tadetad bhāṣyaṃ vārttikakāraḥ tātparyato vyācaṣṭetaccendriyārtheti ।
viṣayabhedānuvidhāyi jñānamiti śabdātmatāmapāroti । cākṣuṣaṃ hi rūpajñānaṃ rūpa eva niyataṃ na śabde pravartate । evaṃ śrautramapi śabda eva niyataṃ na rūpādau pravartate । yadi punaridaṃ śabdātmakaṃ rūpādi bhavet, śrotrajaṃ jñānaṃ śabdagrāhīti rūpādāvapi pravarteta ।
apravartamānaṃ vā vidhurayati rūpādīnāṃ śabdātmatām । api ca śrūyamāṇaśabdātmatve rūpādīnām, teṣāmapi śravaṇagrāhyatvamityandho api rūpu gṛhṇīyāt । asti hi tasya śrotraṃ ca śabdajñānaṃ ca । evaṃ badhiro api śabdaṃ gṛhṇīyāt ।
asti hi tasya locanaṃ ca rūpajñānaṃ ca । aśabdo abhāva iti ca vivakṣitaviparītāpattiḥ śabdābhāvasyārthasya śabdatvāt, aśabdatve vā sa evāsyārthaḥ śabdād bhinnaḥ prasajyate । evamabhāvo apyartha iti śabdaḥ syāt । tathā ca nābhāvaḥ, śabdasya sattvāt ।
tathā cārthānuvidhāyi vijñānaṃ na bhavet । asti ca । tasmāt na śabdātmāno arthā iti । tadutpattikāla iti prāthamyena śabdānuvyādhaṃ vyāvartayati ।।
ekadeśivyākhyānamāhaapare tviti । indriyārthasannikarṣeṇa hi liṅgena yadindriyagātijñānaṃ tadapi pratyakṣalakṣaṇopetamiti pratyakṣaṃ prasajyata iti tannivāraṇāya avyapadeśyapadam । apadeśo hetuvacanam । tadeva tadābhāsebhyo viśiṣṭaṃ vyapadeśaḥ ।
tasya kāryaṃ hetupratyāyanadvārā anumeyajñānaṃ vyapadeśyam । na vyapadeśyamavyapadeśyamaliṅgobhdavam ityanumānaṃ vyāvartitamityarthaḥ । tadekadeśimataṃ dūṣayatitacca naivamiti । nanvindriyagatijñānamapi indriyārthasannikarṣālliṅgādutpannamityata āhana hyanumeyasyeti naitadindrayārthasannikārṣādupajāyate, kiṃ tu tajjñānāt ।
ata evātīte api dhūmādau liṅge tatsmaraṇamātrādevānumeyajñāna bhavati । na ca sannikarṣapadasya mukhyatve saṃbhavati jñānalakṣaṇā yuktetti bhāvaḥ । upasaṃharatiata iti । imaṃ ca vārttikagranthamabudhyamānā indriyagatijñānanivṛttyarthamindriyaviṣayeṣviti padaṃ sūtre adhyāharantīti ।।
kramaprāptasyāvyabhicāripadasya tātparyaṃ brūvāṇo bhāṣyasyāpi tātparyamāhagrīṣme marīcaya itīti । yadyapi sāmānyalakṣaṇenaiva vyabhicāriṇo nirastāḥ pratyayāḥ tadapekṣaṃ ca viśeṣalakṣaṇam, anyathā anumānādipadeṣvapyabhicādipadamupādeyaṃ syāt, tathāpi siddhe satyārambho niyamārthaḥ । dvayī hi pramāṇānāṃ gatiḥ । kiñcit sattāmātreṇapramāsādhanaṃ yathā pratyakṣam ।
na hi cakṣurādīnāṃ grahaṇamupayujyate, api tu sattaiva । anumānādīna tu svajñānena pramāsādhanāni । na khalvagṛhītaṃ liṅgaṃ vā śabdo vā āgamasahitaṃ sādṛśyaṃ vā yathāviṣayam ādadhāti pramām । tatrānumānasya pramopajananāt prāgeva arthāvyabhicāragrahaṇamapekṣate nānyathā ।
tataḥ pramā sidhyatīti । sṛṇyeva jarbharī turpharītū ।। ityevamādermantrasyāptapraṇetṛkatayā sāmānyato arthāvyabhicāritvaṃ grahītum । autsargikaṃ hi śabdānāmarthaparatvam ।
ata eva nigamaniruktavyākaraṇasahāyāstato arthamavadhārayanti । evaṃ yathā mudgastambastathā mudgaparṇīti āptavākyaśravaṇādeva mudgastambasādṛśyajñānasyānupajanitaphalasyāpi śakyaṃ tadarthāvyabhicāritvaṃ niśrcetum । pratyakṣasya tu pramāṇasyātyantaparokṣasvarūpolambha eva tāvat pramopajananāt prāg durlabhaḥ, prāgeta tu tasyārthāvyabhicāritvam । yadyapi ca saṃvedanaprāmāṇyapakṣe api tatsaṃvedanaṃ manasā sulabham, tathāpi na tanmātraṃ pramāṇam ।
api tu asādhāraṇendriyārthasannikarṣasahāyamiti tatsahāyasya tasya parokṣatvameva । tena pratyakṣasya pramāṇasya phalāvyabhicāreṇaivāvyabhicārajñānam, na svarūpataḥ ityetat pramāṇāntarebhyo vyāvṛttamasādhāraṇaṃ pratyakṣasya rūpamādarśayitumavyabhicāripadopādānam । atha vā pratyakṣāvyabhicāra evānumānādyavyabhicāre kāraṇam । na hyasti saṃbhavo avyabhicaritapratyakṣagṛhītapakṣadharmatākaṃ tarkasahāyapratyakṣagṛhītāvinābhāvaṃ cānumānaṃ vyabhicāratīti ।
yattu bādhitaviṣayaṃ satpratipakṣitaṃ cānumānam, tadapi yadyapi prathamaṃ vyāptigrahaṇadoṣeṇa na khaṇḍitam, tathāpi khaṇḍanottarakālaṃ so api pratīyate । tathā ca vyāptigrāhi pratyakṣaṃ tatrāpi vyabhicārīti । evamāgamo api sākṣāt kvacit pāramparyeṇa pratyakṣapūrvakastadvyabhicāreṇaiva vyabhicarati । āgamavyabhicāreṇaivopamānavyabhicāro vyākhyātaḥ ।
tadevaṃ pratyakṣāvyabhicāre pramāṇānāmavyabhicāro astīti pratyakṣasyaiva viśeṣaṇamavyabhicāripadaṃ cakāra, netareṣāṃ pramāṇānām । na hyasti saṃbhavastanmūlaṃ pratyakṣam avyabhicāri, tāni ca vyabhicārīṇīti । so ayaṃ viśeṣaḥ pramāṇāntarebhyaḥ pratyakṣasya । pratyakṣāvyabhicāreṇa svalakṣaṇabalena ca ।
prasiddhāvyabhicāritvānnānumānaṃ parīkṣyate ।। iti । tasmāt suṣṭhūkaṃ grīṣme marīcaya iti bhāṣyam, tatpratiṣedhārthamidamucyateavyabhicārīti ।। pṛcchatikimidamiti ।
uttaramyadatasminniti । etaccopapāditaṃ dvitīyasūtre । punaḥ dūṣayatitacca naivamiti । pṛcchatikasmāt? uttaramarthasyeti ।
tadeva sphorayatiyattaditi । atra ca na nirvikalmakaṃ bhrāntam, kiṃ tu savikalpakamityāhatāṃstu marīcīniti । indriyeṇālocya marīcīn uccāvacamuccalato nirvikalpakena gṛhītvā paśrcāt tatropaghātadoṣād viparyeti, savikalpako asya pratyayo bhrānto jāyate iti । tasmād vijñānasya vyabhicāro nārthasyeti ।
yathāhuḥ niruktakārāḥ, naiṣa sthāṇoraparādho yadenamandhe na paśyati । puruṣāparādhaḥ sa bhavatīti ।। avyabhicāripadenaiva saṃśayajñānamapi vyudastam । no khalu saṃśayajñānaṃ vikalpyamānavastugocaraṃ tadrūpaṃ vastu prāpayati ।
aprāpayaccopadarśitaṃ kathaṃ saṃvādam, asaṃvādakaṃ ca kathamavyabhicāri? tasmādavyabhicāripadenaiva saṃśayajñāne niraste savikalpakapratyakṣāvadodhārthamupādīyamānaṃ vyavasāyātmakapadaṃ saṃśayajñānapratyakṣatāpākaraṇamanvācinoti । tadyathā edhānāhartumaraṇyaṃ gaccha, śākamapyāneṣyasīti śākānayanamanvācīyate । na ca tadevāsya preṣiturvi dhitsitam, tathehāpi । vyavasāyātmakapadaṃ sākṣātsavikalpakasya vācakam ।
tathā hi vyavasāyo viniśrcayo vikalpa ityanarthāntaram । sa evātmā rūpaṃ yasya tat savikalpakaṃ pratyakṣam । trilocanagurunnītamārgānugamanonmukhaiḥ । yathānyāyaṃ yathāvastu vyākhyātamidamīdṛśam ।।
syādetat । na vyavasāyātmakaṃ pratayakṣaṃ bhavitumarhati । abhilāpasaṃsargayogyapratibhāsaṃ hi tat । na cendriyārthābhyāṃ labdhajanma vijñānamarthāvabhāsaṃ śakyamabhilāpena yojanayitum ।
na hyarthe śabdāḥ santi, arthātmano vā, tathā satyavyutpannasyāpi vyutpannavad vyavahāraḥ syādityuktam । na cābhilāpo arthāsaṃsparśo saṃvedanadharmaḥ, artheṣu tanniyojanāt । tasmādarthādupajāyamānaṃ jñānamarthamevādarśayet nābhilāpam । na hi rūpāt jāyamānaṃ pratyakṣaṃ rasasahitametadādarśayati ।
tasmādabhilāpasaṃsargānapekṣamabhilāpasaṃsargiṇamādarśayad vikalpavijñānaṃ vikalpavāsanotthāpitamaniyatārthagrāhi mānasamātmīyamutprekṣālakṣaṇaṃ vyāpāraṃ tiraskṛtyānubhavaprabhavatayā anubhavavyāpāraṃ darśanu puraskṛtya pravartamānamanubhavatayā abhimanyante pratipattāraḥ । tat siddhametat, yadarthasāmarthyalabdhajanma, na tat śabdakalpanānugatam, yathā nirvikalpakam । arthasāmarthyalabdhajanmāraśrca vivādādhyāsitā vikalpā iti prasaṅgasādhanaviruddhavyāptopalabdhiḥ । śabdakalpanānugatatvasya hi pratiṣedhyasya viruddhaṃ tadananugatatvam, tenārthasāmarthyajatvaṃ vyāptam ।
tasyopalabdhistadananugatatvamutthāpayantī tadanugatatvaṃ virūṇaddhīti । athaiṣāṃ pratyayānāṃ pratyakṣamabhi lāpānugatatvamaśakyāpahnavam, hanta bhoḥ, nārthasāmarthyajatvamiti prasaṅgaviparyayaḥ । tathā hi yadabhilāpakalpanānugataṃ na tadarthasāmarthyajaṃ yatheśvarapradhānādivikalpavijñānam । tathā caite vivādādhyāsitā vikalpā iti vyāpakaviruddhopalabdhiḥ ।
niṣedhyamarthasāmarthyajatvaṃ tadabhilāpakalpanānanugatatvena vyāptaṃ tadviruddhaṃ ca sadanugatatvamiti । na ca sandigdhavyatirekitā, arthasāmarthyena hi tadutpadyamānamartharūpam anukuryād na śabdarūpam । na hyarthe śabdāḥ santi tadātmāno vetyuktam । asaṃbaddharūpānukāre tu vijñānasya sarvarūpānukāreṇa sarvasarvajñātāpattirati ।
saṅketavaśāt śabdānāmarthasaṃbandhenārthopalabdhau tatsmaraṇāt tatsaṃsṛṣṭavedanamiti cet? yatra tarhi te kṛtasaṅketāḥ tadeva smārayedetān । tatraiva ca te kṛtasaṅketā yadanugataṃ sāmānyam । na ca taddṛṣṭam, kiṃ tu svalakṣaṇaṃ darśanagocaraḥ । tadeva hi paramārthasadvijñānasya kāraṇam, na tu sāmānyam ।
sarvasāmārthyayahitaṃ hi tat alīkatvāt । tasmād yad dṣṭaṃ na tena śabdānāṃ saṃbandhaḥ, yena ca saṃbandho na taddṛṣṭam । api ca dṛṣṭasya śabdavācyatve darśanādiva vahinaruṣṇa iti vākyādapi pratīyeta । tathā ca śabdādapi tasmin pratīte śītāpanopanaprasaṅgaḥ ।
sāmānyaviṣayauliṅgaśabdau vastubhūtasāmānyavacca svalakṣaṇam । tādṛśaṃ ca taddarśanasya kāraṇamiti nirvikalpakena prathamākṣatannipātajanmanā jātimadvastuvedanāt tatropalabdhacarasaṃbandhasya śabdasya smaraṇam । nirvikalpakabodhena dvyātmakasyāpi vastunaḥ । tathā tataḥ paraṃ punarvastu dharmairjātyādibhiryayā ।
buddhyāvasīyate sāpi pratyakṣatvena saṃmatā ।। pratyakṣa iti । tanna, piṇḍavivekena jātyāderavikalpakenāgrahaṇāt । na hi jātijātibhantau vā kriyākriyāvantau va guṇaguṇinau vā tatsamavāyo vā vivekena cakāsati ।
na ca vivekenāpratibhāsamānaḥ śakyā mitho yojayituṃ kṣīrodakavadatadvedinā । tasmādekamavibhāgaṃ svalakṣaṇamanādivikalpavāsanāsamāropitajātyādibhedaṃ tathā vikalpyata iti yuktamutpaśyāmaḥ । api ca paramārthasadvastudvayavedane api kuto viśeṣaṇaviśeṣyabhāvaḥ? na hyaṅgulyāvekavijñānaviṣayau mitho viśeṣaṇaviśeṣyabhāvamāpadyete ।। viśeṣaṇa khalūpakārakam, upakāryaṃ ca viśeṣyam ।
nānyathā tayostabhdāvaḥ । na caikavijñānasamārūḍhayorjñāpyajñāpakabhāvo vā kāryakāraṇabhāvo vā saṃbhavī, samānakālayoḥ tayorūbhayorapi paurvāparyaniyamāt । api ca vastuniveśe jātyādīnāmupādhīnāmekasya vastunaḥ sattvaṃ ca dravyatvaṃ ca pārthivatvaṃ ca vṛkṣatvaṃ ca śiṃśapātvaṃ copādhaya iti dūrādekopādhiviśiṣṭasya grahe sarvopādhiviśiṣṭagrahaprasaṅgaḥ । tathā hyādhārādheyabhāva upakāragarbho bhavati ।
patanadharmaṇo hi badarasyottarasya kuṇḍamadharaṃ pratayāsannamapatanadharmakaṃ badaraṃ vidadhadādhāraḥ । tadvadihāpi dravyeṇa jātyādīnāmupādhīnāmupakartavyam । na ca śaktyantarairūpakaroti । śaktyantarapakāre api śaktyantaraukalpanāyām anavasthāpātāt ।
tasmāt svabhāva eva svakāraṇādhīnajanmā dravyasya sa tādṛśo yena bahūnāmupādhīnāmupakarotīti vācyam । tathā ca sattvopakārasamartheṃ tasmin dravye gṛhyamāṇe dravyatvādyupakārasamartho api sa evāsya svabhāva iti tatsvabhāvāvacchinnāḥ sattvavikalpakena paramārthasaddravyāvagāhinā sarva eva dravyatvapārthivatvavṛkṣatvaśiśapātvādayo viṣayīkṛtā iti vikalpāntarāṇāmānarthakyam । yasyāpi nānopādherdhīgrāhikārthasya bhedinaḥ । nānopādhyupakārāṅgaśakyabhinnātmano grahe ।
sarvātmanopakāryasya ko bhedaḥ syādaniśrcitaḥ ।। ekopakārake grāhye nopakārāstato apare । dṛṣṭe tasmannadṛṣṭā ye tadgrahe sakalagrahaḥ ।। iti ।
asmākaṃ tu anādivikalpavāsanopādānā vikalpā yacca gṛhṇanti, yacca adhyavasyanita tayorūbhayorapyanyanivṛttirūpatayā avastutvāt matāgapi na paramārthasad vastu gāhante, pāramparyeṇa tu vastupratibandhāt tatra pravartayantaḥ prāpayantaśca na visaṃvādayanti lokam । ato vastusabhdāvāviniveśād vikalpānāṃ na paunarūktyamasti । api cālocite vastunīndriyeṇa tadanantarotpannaṃ śabdasmaraṇavyavahitavyāpāramindriyamarthaśrca na savikalpikāmapi dhiyamupajanayitumarhataḥ । arthopayoge api punaḥ smārtaṃ śabdānuyojanam ।
akṣadhīryadyapekṣeta so artho vyavahito bhavet ।। na ca yadevālocanamajījanadindriyaṃ tadeva smaraṇasahakāri vikalpapratyayamādhatte । na ca smṛtirvyavadhāyikā, svāṅgamavyavadhāyakamiti nyāyāt । yato yaḥ prāgajanako buddherūpayogāviśeṣataḥ ।
sa paśrcādapi । iti no khalvatītaṃ bhavati gocaro akṣasya । na cāgocare sahasreṇāpyupāyairetat pravartitumarhati । na ca smṛtiratītaviṣayānanubhūtapūrvaṃ vartamānaṃ gocarayitumarhati ।
tena syādakṣāpāye api netradhīḥ ।। iti । tadevaṃ nāmajātiguṇakarmakalpanāḥ pratyakṣatvena parāstāḥ । viśeṣaṇaṃ viśeṣyaṃ ca saṃbandhaṃ laukikīṃ sthitim ।
gṛhītvā saṅkalayyaitat tathā pratyeti nānyathā ।। na caitāvantaṃ vyāpārakalāpaṃ vicārakanivartanīyamindriyajñānaṃ sahate, tasya sannihitaviṣayabalenotpatteravicārakatvāt । jātiguṇakriyāvatāṃ caitanna saṃbhavatyeva rūpavivekasaṃbandhayorapratibhāsanena ghaṭanāyogāt kṣīrodakavadatadvedinetyuktam । tasmāt na tadvikalpaṃ pratyakṣamiti ।।
atrocyate । yat tāvaduktamarthasāmarthyajatvābhilāpasaṃsargayogyapratibhāsattvayoḥ virodha iti, tatra brūmaḥ । syād virodho yadi svalakṣaṇamevārthaḥ, na tvetadasti । upapādayiṣyati hi paramārthasantaṃ jātyādimantamarthaṃ sthemabhājamabhilāpasaṃsargayogyam ।
tena tajjanitaṃ jñānamarthasāmarthyajaṃ cābhilāpasaṃsargayogyapratibhāsaṃ ceti na virodhaḥ । tathā ca prasaṅgasādhanasya sandigdhavyatirekitā । na ca dravyādyabhinnaṃ jātyādi bhinnaṃ kalpayanto vikalpā nārthasāmarthyajanmāna iti sāṃpratat । dravyādapi hi bhedaḥ sādhayiṣyate teṣām ।
yathā ca bhede api teṣāṃ tadvācakānāṃ sāmānādhikaraṇyaṃ tathopapāditamadhastāt । na ca bhinnena śabdena ḍittho ayamityabhedakalpanādarthasya vikalpānāmanarthajatvamiti yuktam । uktametad avyapadeśyapadavyākhyānāvasare yathā na śabdābhedenārthayorekendriyajñānasaṃsargitā kiṃ tu prathamamālocito arthaḥ sāmānyaviśeṣavān saṅketagrahaṇsamayavartinīmātmano avasthāṃ smārayan tatkālabhāvinaṃ śabdamapi smārayatyavarjanīyatayā । na tvindriyajavikalpotpādaṃ pratyastyupayogaḥ kaścit śabdasmaraṇasya ।
anyathā bālamūkādīnāṃ nendriyajaḥ syādvikalpaḥ śabdasmaraṇābhāvāt । saṅketasamayavartyavasthāsmaraṇaṃ tūpayujyate, vastunastadānīntanedānīntanāvasthābhedavata ekasyendriyajena vikalpenākalanāt । śabdastu saṃpātāyāto na niveśayatyātmānam indriyaje vikalpe । devadattādiśabdana hṛdayasthena yaḥ smṛtaḥ ।
cakṣuṣāpi sa evāyaṃ piṇḍaḥ saṃprati dṛśyate ।। anena hi piṇḍasya pūrvāparāvasthāvartinīmekatāmindiyajavikalpagocaratvena darśayati, na tu śabdaniveśanamapi । saṃjñā hi smaryamāṇāpi pratyakṣatvaṃ na bādhate । saṃjñinaḥ ।
sā taṭāvasthā na rūpācchādanakṣamā ।। nārthendriyavyāpāraṃ vyavadhatte ityarthaḥ । na ca prāgavasthāsmaraṇasāpekṣatayā nendriyārthasannikarṣaḥ kāraṇaṃ vikalpasyeti sāṃpratam । na kiñcidekamekasmāt sāmagryāḥ sarvaṃsaṃbhavaḥ ।
iti bhavanto apyāhuḥ । anyathālokamanaskārasāpekṣamarthendriyaṃ nirvikalpakamapi na janayet । yattu prathamaṃ nājījanat tat smaraṇasahakārivirahāt । na hi nājījanat kuśūlasthaṃ bījamaṅkuramiti na samavahitakṣityādisahakārigrāmamapyasyājanakaṃ bhavati ।
na ca janakatvājanakatvalakṣaṇo viruddhadharmasaṃsargo bhedaheturityupapādayiṣyate kṣaṇabhaṅgabhaṅge ।। syādetat । atītāvasthā nendriyagocarastasya vartamānārthe niyamāt । na ca vartamāno arthaḥ smaraṇagocaraḥ smaraṇasyānubhavajanitasaṃskārodbodhajanmanaḥ pūrvānubhavagocaraṃ prati niyamāt ।
tasmāt bhinnaviṣayatayā nendriyasahakāritā smaraṇasya । na hi rūpaviṣayāḥ sahasramapi nayanapradīpādayaḥ śabdaviṣayasya śravasaḥ sahakāritāmāpadyanta iti । tat kiṃ bhavatāṃ yatra gandhajñānānantaraṃ cākṣuṣaṃ rūpajñānaṃ jāyate tatra gandhajñānam na samanantarapratyayaḥ? tatrāpi hi cakṣūrūpaviṣayaṃ na gandhaviṣayasya jñānasya sahakāri bhavitumarhati, bhinnaviṣayatvādeva । athānvayavyatirekanibandhanaḥ kāryakāraṇabhāvo na samānaviṣayatvamanuvidhīyate ityucyetra, tadasmākamapi samānam ।
nanvatītāvasthāviśiṣṭatvam asya nendriyasannikṛṣṭamiti kathaṃ pratyakṣam? tat kiṃ yadindriyasaṃbaddhaṃ tat pratyakṣam? tathā satyākāśaparamāṇvādayo api tatsaṃyuktā iti te api pratyakṣāḥ prasajyeran । tasmād yadevendriyajasya jñānasya gocarastat pratyakṣam । na tvindriyasaṃbaddham । pratyakṣaṃ cet, kathamindriyārthasannikarṣotpannamiti lakṣaṇaṃ pratyakṣaṃ vyāpnoti, asyaiva pratyakṣasya lakṣaṇenāvyānāt? mā bhūdarthasya pūrvakālavartitā indriyagocaraḥ, tathāpi smaraṇasahakāriṇā saṃskārasahakāriṇendriyārthasannikarṣeṇopajanitaṃ tadindriyārthasannikarṣotpannaṃ na bhavati ।
tathā ca nāvyāpakamasya lakṣaṇam ।। nanu pūrvāparāvasthāparāmarśijñānaṃ kathamekam, viṣayabhedāt pārokṣyāpārokṣyalakṣaṇaviruddhadharmasaṃsargācca? tathā hi taditi pārokṣyam, idamiti ca sākṣātkāraḥ । na ca viruddhadharmasaṃsarge apyekatvam, trailākyasyaikatvaprasaṅgāt । viṣayabhedaśrca pūrvadeśakālāparadeśakālasaṃbandhayorekasya virodhāt ।
yathā hyekasmin padmarāgamaṇau gṛhyamāṇe tadabhāvo vyavacchidyate, yadi punarnaṃ vyavacchidyeta tadā bhāvo na paricchidyeta, tasya svābhāvavyavacchedarūpatvāt । tadabhāvāvinābhāvinaśrca puṣparāgādaya iti te api sarve vayavacchinna bhavanti । yadi punarna vyavacchidyaran, sa eva puṣparāgādyatmeti tadavinābhāvī padmarāgābhāvaḥ padmarāgaśrca syāditi durghaṭamāpadyeta । evaṃ tasyaiva pūrvadeśakālasaṃbandhe gṛhyamāṇe tadabhāvavyavacchedakrameṇāparadeśakālasaṃbandho vyavacchinnaḥ ।
pūrvadeśakālasaṃbandhābhāvāvyabhicārī । tathā ca na padadeśakālasaṃbandhasvabhāvaḥ । tathāpi yadyasau taddeśakālasaṃbandhādanyasvabhāvo bhavet, tathā sati sa eva bhavet, na bhavecceti durghaṭamāpadyeta । tasmāt pūrvadeśakālasaṃbandhādanyo aparadeśakālasaṃbandha iti siddho viṣayabheda iti ।।
atrocyate । yadi parokṣyāpārokṣyadharmabhedāt pūrvāparāvasthāparāmarśijñānaṃ bhidyeta, hanta bhoḥ, tadityapi vikalpo bhidyeta । so api hi parokṣaścāparokṣaśrca vikalpaścāvikalpaśrca । arthe parokṣo vikalpaśrca svātmani tvavikalpo aparokṣaśrca ।
tasmād viṣayabhodāt virodha iti cetna tvihāpi tadekaṃ jñānaṃ tasyaivaikasya vastunaḥ pūrvadeśakālasaṃbandhe parokṣamaparokṣaṃ vā paradeśakālasaṃbandha iti ko virodhaḥ? yo api kāladeśasaṃbandhabhedena viṣayabheda uktaḥ, so api ayuktaḥ । yato yuktaṃ yat padmarāgasvarūpagrahe tadabhāvo vyavacchidyata iti, svābhāvavyavacchedātmakatvena bhāvānāṃ tadavyavacchede svarūpāgrahaṇaprasaṅgāt । kasmāt punaḥ puṣparāgādayo vyavacchidyante, padmarāgābhāvāvinābhāvāditi cet? athaitadabhāvāvinābhāvajñānaṃ kutastyam? tayoḥ kadācidapi tādā tmyenānupalambhāditi cetyatra tarhi tādātmyamupalabhyate na tatra tadabhāvāvinābhāvaḥ, tathā ca pūrvāparadeśakālasaṃbaddhastādātmyenānubhūyamāna indriyajena vikalpena padmarāgo na bhinno bhavitumarhati । tasmāt parvāparadeśakālau tatsaṃndhau vā kāmaṃ bhidyeyātāṃ parasparābhāvāvinābhāvāt, tayorekadāpi tādātmyenāpratibhāsanāt ।
na tu tadāliḍrigatasvabhāvaḥ padmarāgamaṇi।, tasya tābhyāmanyatvāt । na cānyasya bhedo anyasya bhedamāpādayati, atiprasaṅgāt । na cendriyārthasannikarṣābhāve api pūrvāparāvasthāparāmarśātmano vikalpasya bhāvādanindriyajayatvamiti sāṃpratam, tathā satyavikalpakamapi kāmāturasya kāminīṃ bhāvayataḥ tadviṣayamindriyārthasannikarṣaṃ vināpi dṛṣṭamiti nīlādyanubhāvātmāno api avikalpakā anindriyajāḥ prasajyeran । yadi tu nīlādyanubhavānāṃ kāminyanubhavāt kathañcid viśeṣaṃ brūyāta, tadā asmākamapi anindriyajebhyo vikalpebhya utprekṣāvyāpārebhyo astīndriyajānāṃ darśanavyāpārāṇāṃ bhedaḥ ।
na ca vikalpagato darśanavyāpāro anubhūyamānaḥ sati saṃbhave nirvikalpakopādhiriti yuktam । sarvā eva hīndriyajā buddhayo vikalpikā avikalpikā vā dhārāvāhinyo amahamikayā parasparānapekṣā ekamarthamavagāhamānā udayante vyayante ca । na tvamūṣāmanyonyamanugamyānugantṛtāmīkṣāmahe । tasmāt indriyārthasannikarṣalabdhajanmāno vikalpā darśanavyāpārā nānya iti yuktamutpaśyamaḥ ।
na ca śabdapratyakṣayorvastugocaratve satyapi pratyayābhedaḥ kāraṇabhedena pārokṣyāpārokṣyabhedopapatteḥ । bhavitumarhati । na caikopādhinā sattvena viśiṣṭe tasmin gṛhīte upādhyantaraviśiṣṭatadgrahaprasaṅgaḥ । svabhāvo hi dravyasyopādhibhirviśiṣyate, na tūpādhayo va tairviśiṣṭatvaṃ vā tasya svabhāvaḥ ।
na ca yat svabhāvasaṃbandhi sa svabhāvaḥ । tathā satyasaṃbandhitvameva । na hi tadeva tena saṃbadhyate । api ca rūpajñānaṃ viṣayagrahaṇadharma nānāparamāṇuviṣayaṃ na paramāṇusvabhāvaḥ ।
tatsvabhāvatve vā teṣāṃ sarvān pratyaviśeṣāt sarvaireva te paramāṇavo viditāḥ syuḥ । na cāsaṃbaddhā eva svajñānena rūpaparamāṇavo viṣayāstasyeti vācyam, asaṃbaddhasya viṣayatve atiprasaṅgāt । svabhāva evārthajñānabhedayoḥ saṃbandho yadartho viṣayo jñānaṃ ca viṣayīti cet? hantopādhyupādhimatorapi svabhāva eva saṃbandho astu tathāpi vijñānārthavanna svarūpābhedaḥ । kṣaṇabhaṅgapariṇāmanirākaraṇe tu svabhāvātiriktaṃ saṃbandhamupapādayiṣyāmaḥ ।
tasmāt naikopādhyanvitagrahaṇe sakalopādhyanvitapratyayaprasaṅgaḥ ।। yaccaikavijñānagocarayorna viśeṣyaviśeṣaṇabhāva iti, tatra brūmaḥ । bhinnajñānagocaratve api nāsau saṃbhīti । na hi viśeṣaṇajñānaṃ viśeṣyāviṣayaṃ viśeṣyamavacchettumarhati ।
evaṃ viśeṣyajñānamapi viśeṣaṇāviṣayaṃ kena svaviṣayamavacchindyāt, tayoḥ parasparavārtānabhijñatvāt? tābhyāṃ vāsanā, tato mānasapratyayo viśeṣaṇaviśeṣyabhāvākara utpadyate । na tvasti viśeṣaṇaviśeṣyabhāvo vāstava iti cet? astu tāvad vāstavāvāstavacintā । kariṣyate hīyamupariṣṭāt । yastu bhavatāmasya mānasatve prayāsaḥ, sa varamindriyajatva eva bhavatu, tathā sati darśanavyāpāratvamasya sākṣāt samarthitaṃ bhavati ।
itarathā hi nirvikalpakopadhānaṃ kalpyeta ।। nanvavicārakamindriyajñānaṃ kathaṃ viśeṣaṇaviśeṣyādi sakalaṃ saṃkalayet? hanta bhoḥ kiṃ mānasamapi jñānaṃ saṃkalayitumarhati? saṃkalayati manasastatkāraṇasya sarvaviṣayatvāt iti cet? yadi pūrvakaṃ vijñānaṃ manaḥ, kathaṃ tasya sarvaviṣayatā? asmākaṃ tu manaḥ sarvaviṣayamapi acetanatayā na vicārakam । tasmādātmaiva sakalajñānatajjanitavāsanādhāraḥ smartā ca pratisandhātā ca । ātmanyeva sthitaṃ jñānaṃ sa hi boddhātra gamyate ।
smaraṇe cāsya sāmarthyaṃ sandhānādau ca vidyate ।। pratyakṣa sa salvindriyārthasannikarṣādālocya jātimantaṃ saṃmugdhamartham udbuddhasaṃskārasamupajātapūrvapiṇḍānusmṛtisahāyaḥ prāgeva cakṣuṣā vikalpayati, gaurayamiti । karaṇaṃ cendriyaṃ buddheḥ kartā cātma sacetanaḥ । sa ca smṛtisamarthatvāt sarvārthān kalpayiṣyati ।।
tenaikavijñānavedyatve yadyapi jñāpyajñāpakabhāvarūpa upakāryopakārakabhāvo nāsti, tathāpi, tadarthālocanānugatasmaraṇayorviśeṣaṇaviśeṣyabhāvāvagāhi vijñānaṃ pratyutpādakatvamevopakārakatvamasti । arthau hi rūparūpibhāvena sthitāvapi nāpātajanmanā jñānena tathā gṛhītau, api tu svarūpamātreṇa । na hi yāvadasti tāvad grahītavyam, tena tadekadeśagrahe api nāpramāṇatā । savikalpakaṃ tūktasāmagrījanma jātyādirūpatayā dravyaṃ ca rūpitayā kalpayat paścājjāyamānamapīndriyārthasannikarṣaprabhavatayā pratyakṣaṃ bhavatyeva ।
akramasyāpi ca kramavatsahakāribhedasamavadhānavaśāt krameṇa kāryakaraṇamupapādayiṣyate । tat siddhametad vivādādhyāsitā vikalpāḥ svagocare pratyakṣā avyabhicāritve sati indriyārthasannikarṣajatvāt । yo ya evaṃbhūtaḥ sa sarpaḥ pratyakṣo yathālocanam, tathā caitat । tasmāt tatheti ।।
tasmāt savikalpakapratyakṣāvarodhārthaṃ vyavasāyātmakapadamiti siddham । tadasya savikalpakapratyakṣāvarodhārthasyānvācīyamāno vyavacchedaḥ । tadvyavacchedyapratipādanārthaṃ bhāṣyamanubhāṣyānvācīyamānameva vyavasāyātmakapadasyārthamāhadūrāccakṣuṣeti । na caitanmantavyamiti bhāṣyaṃ vyācikhyāsuśrcodayatina saṃśayasyeti ।
nanu satīndriyārthasannikarṣe purovartini dravye dhūma iti vā reṇuriti vā jñānamutpadyamānaṃ kathamanindriyajamityata āhana hīti । kasmānmānasa ityata āhasaṃśītiriti । saṃpūrvo hi śīḍ bhāvapratyayānto viśeṣāpekṣe vimarśe vartate sa caikādhikaraṇau smaryamāṇau mitho viruddhau dharmāvāropayan anyatarannāvadhārayati । tathā cādhikaraṇamātrasamarpaṇamindriyajavyāpāraḥ ।
manasā tu smaraṇasahakāriṇaiva puruṣaḥ saṃśete । ata eva visphāritākṣāḥ saudāminīsaṃpātāt sakṛdālocya kañcit samānadharmavantaṃ dharmiṇaṃ samandhakāre sandigdhe, tasmānmānasa evaiṣa saṃśayo na tvindriyaja ityarthaḥ । tadetat pariharan na caitadityādi bhāṣyaṃ vcācaṣṭetacca naivam । kasmāt saṃśayasyetiubhayaṃ tviti ।
tu śabdo manomātranimittatvaṃ vyavacchinatti । tadanena cakṣuṣā hītyādi bhāṣyaṃ vyākhyātam । paśyan samānadharmāṇaṃ dharmiṇaṃ nāvadhārayati । viśeṣataḥ sandigdhe tasminnityarthaḥ ।
indriyeṇopalabdhaṃ sannikṛṣṭaṃ sannikarṣapūrvakatvāduparladheḥ manasopalabhate jānīte cakṣuḥsahāyenetyarthaḥ । atra bhāṣyaṃ yacca tadindrayānavadhāraṇapūrvakaṃ manasānavadhāraṇaṃ tadviśeṣapekṣaṃ vimarśamātraṃ saṃśayaḥ, na parvamiti । anavadhāraṇaśabdo ayaṃ saṃśayajñānavācakaḥ svakāraṇendriyārthasannikarṣe prayukta upacāreṇa । uparatendriyavyāpārasya hi saṃśayajñānadarśanāt ।
satyapīndriyavyāpāre saṃśayo nendriyaja iti codako abhimanyate । tadanayoḥ saṃśayajñānayormadhye yat tadindriyāvadhāraṇapūrvakamindriyārthasannikarṣapūrvakaṃ manasānavadharaṇaṃ saṃśayajñānamityarthaḥ । na pūrvam । yaduparatendriyavyāpārasya saṃśayajñānaṃ dṛṣṭāntatayā hṛdi sthitaṃ śaṅkiturityarthaḥ ।
tadetad bhāṣyaṃ vyācaṣṭetatra yadindriyārtheti । indriyārthasannikarṣaścāsāvanavadhāraṇaṃ ceti karmadhārayaḥ । tatpūrvakaṃ manasānavadhāraṇaṃ saṃśayajñānamityarthaḥ ।। nanu smaraṇavyavahitavyāpāramasya kāraṇaṃ nendriyamityata āhatasya hīti ।
upapāditametadadhastāt yathā smaraṇaṃ nendriyavyāpāraṃ vyavadhatta iti । pūrvaṃ tviti । dṛṣṭantatayā pūrvatvam । syādetat, mana evendriyānapekṣaṃ bāhye pravartate ityabhyupeyam, anyathā ghaṭamahaṃ jānāmīti jñānaṃ nirnimittaṃ syāt ।
na tāvadindriyajam, āntare jñāne cakṣurādīnāmapravṛtteḥ । nāpyanumānādiṣvantarbhavati, liṅgādyabhāvāt । tasmānmānasabhevedam । yadi ca ghaṭādau bāhye na manaḥ pravartena, kathaṃ ghaṭamiti bhavet? jānāmītyeva syāt ।
na cārthanirupaṇamantareṇa jñānarūpanirūpaṇam, tasmād bāhyābhyantaraviṣayaṃ manaḥ, tathā ca sarva eva saṃśayo mānasa ityāśaṅkyāha bhāṣyakāraḥ, sarvatra ca pratyakṣaviṣaye iti । yadyapyayamīdṛśo anuvyavasāyo mānasastathāpyandhabadhirādīnāmabhāvāt tatpūrvaṃ vyavasāyotpattau cakṣurādyapekṣaṇīyam, anyathā andhabadhirādyabhāvaprasaṅgaḥ । tathā ca saṃśayajñānotpāde apīndriyārthasannikarṣo apekṣaṇīya iti bhāvaḥ । tadidaṃ tasya hītyādinā vārttikena vyākhyātam ।।
avyāpakatvena lakṣaṇākṣepaparaṃ bhāṣyam ātmādiṣu ityāti । tad vyācaṣṭeindriyārtheti । codayatikathaṃ punariti । pariharatiindriyeti ।
mā bhūdindriyasūtre pāṭhaḥ । taddhi bāhyendriyalakṣaṇam, āntaraṃ ca mana ityata āhapṛthak ceti । na ca sukhādau pramāṇāntaramasti । tasmāt pāriśeṣyāt saddhiṃ pratyakṣatvamityāhapratyakṣāśrceti ।
nanu naite prameyāḥ svasaṃvedanasiddhatvāt, tat kimatra prameyārthena pramāṇena ityata āhana ca teṣāmiti nanūktaṃ svasaṃvedanatayā na pramākarmabhāva eṣāmityata āhana cānyā gatiriti । saṃvedanatvena hi teṣāṃ svasaṃvedanatā, na caite saṃvedanamiti uktamadhastāditi bhāvaḥ । ākṣepanupasaṃharatitasmāditi । bhāṣye cātmādiṣu sukhādiṣviti nityānityābhiprāyaṃ vargadvayam ।
ātmasukhaduḥkhatvādayo nityāḥ anityāśca sukhaduḥkhādaya iti । na sukhādi prameyaṃ vā mano vāstvindriyāntaram । na ca tat saṃbhavati, ghrāṇādisūtreṇa vibhāgapareṇa niṣedhāditi bhāvaḥ । samādhibhāṣyam indriyasya vai sataḥ iti ।
tadvyācikhyāsurgūḍhābhiprāyaḥ pṛcchatikaścaivam iti । ākṣepturuttaramindriyārtheti । samādhātā āhanaiṣa doṣa iti । ākṣeptuḥ anuśayabījamudghāṭya dūṣayatiyattu sūtre iti ।
nedaṃ vibhāgaparaṃ ghrāṇādisūtram, api tu lakṣaṇaparam । tatra cendriyamapi mano na lakṣitam, vaidharmyādityarthaḥ । vaidharmyamāhavaidharmyamiti । tatra pramāṇayatisarvaviṣayaṃ tviti ।
vaidharmyāntaraṃ dūṣayatibhautiketi । kāryasya hi viśeṣau bhautikatvābhautikatve, bhūtakāryaṃ bhautikam । yad bhūtakāryaṃ na bhavati tadabhautikam । bhūtakāryatvapratiṣedhaśrca tadanyakāryatvaṃ gamayati, viśeṣaniṣedhasya viśeṣāntarābhyanujñānahetutvāt ।
itarathā tu akāryamevocyeta, na tvabhautikamiti । tasmādakāryasya manaso abhautikatvaṃ kāryadharmo viruddhamityarthaḥ । api ca vaidharmyāt manovat śrotramapi na vaktavyamityāhaśrotre ceti । śaṅkatesvārtha iti ।
bhūtāni hi ghrāṇādīni śrotrāntāni, manastu na bhūtamiti vaidharmyamityarthaḥ । nirākarotitacca neti । darśayiṣyati hi vārttikakāro yathā svārthiko na kaśrcidapi pratyaya ityarthaḥ । ākṣepahetumanubhāṣateyat purariti ।
dūṣayatina nāstīti । tadadena sati cendriyārthasannikarṣe ityādi bhāṣyaṃ vyākhyātam । yaccāparaṃ vaidharmyaṃ ghrāṇādibhyo manasa uktaṃ bhāṣyakāreṇa tadapi siṃhāvalokanena dūṣayatisaguṇānāmiti । ghrāṇādīni yathā svasvaguṇena gandhādinā bāhyaṃ gandhādi bodhayanti, naivaṃ svaguṇena śabdena śrotraṃ bāhyaṃ śabdaṃ bodhayati, tanmanovat śrotramapi ghrāṇādisūtre na paṭhitavyamityarthaḥ ।
bhāṣyokteṣu madhya abhimataṃ vaidhamyamupasaṃharatitasmāditi । bhūtatvābhūtatvalakṣaṇaṃ vaidharmyaṃ na bhautikatvābhautikatvagrahaṇena śakyaṃ vaktumityavadhāraṇābhiprāyaḥ । nanu yugapajjñānānutpatterjñānakāraṇaṃ manoḥ astītyavagamyate, na punarasyendriyatvamapi, tabhdāvānavagame ca nendriyārthasannikarṣajaṃ sukhādijñānaṃ śakyaṃ vaktumityata āhatantrāntareti । tantryate vyutpādyate anena tattvamiti tantraṃ śāstram ।
tadanena manasaśrcetyādi bhāṣyaṃ vyākhyātam । aniṣedhādupāttaṃ cedanyendriyarutaṃ vṛthā । iti । taddūṣayitumupanyasyatina śeṣeti ।
taddūṣayatina tantrayuktīti । sarvasya tantrāntare loke ca siddhatvādavaktavyatāyāṃ svamatamiti nāsti । vacanaliṅgaṃ hi matājñānaṃ na cānanumate niṣedhamātraṃ śakyaṃ vaktum, abhāvasya bhāvanirūpaṇādhīnanirūpaṇatvāditi bhāvaḥ । siddhamarthamupasaṃharatitasmāditi ।
prakṛtamusaṃharatitaditi ।। tadevaṃ lakṣaṇapadāni vyākhyāya vimṛśatisamastamiti । abhimatamāhasamastamityāha bhāṣyakāraḥ । hetumāhayasmāditi ।
indriyārthasannikarṣotvannaṃ jñānamavyabhicārīti hi pratayakṣalakṣaṇamanavayavena samānāsamānajātīyebhyo vyāvṛttaṃ śakyameva lakṣayitum । na khalvayamasāvaśva iti jñānamindriyajaṃ śabdajaṃ saṃbhavati । taddhi dravyagocaraṃ vā ucyeta, vācyatvagocaraṃ vā, vācyatvaviśiṣṭadravyagocaraṃ vā । tatra dravyamaindriyakameva na śābdamityaśakyaṃ hi jñānaṃ vyavacchettum, anabhimataṃ ca ।
vācyatvagocaraṃ tu jñānaṃ śābdam eva, anyathā hyaśrutaśabdo apyāraṇyako aśvamevendriyasannikarṣādaśvaśabdavācya iti gṛhṇīyāt । vācyatvaviśiṣṭadravyajñānamapi śābdameva, vahniviśiṣṭadhūmajñānamivānumānikam, anyathā tadapyaindriyakamiti na tannirākaraṇāya yatnāntaramāstheyam । atha na vācyatvaṃ nāma mīmāṃsakānāmiva kiñcidatīndriyam, api tu saṅketamātrametadasmādidaṃ pratyetavyamiti । tathāpi śabda eva ।
śabdajatvena śābdaṃ cet pratyakṣaṃ cākṣajanmataḥ । spaṣṭagrahaṇarūpatvād yuktamaindriyakaṃ hi tata ।। iti । tasmāt nobhayajajñānanivāraṇāyāvyapadeśyapadam ।
vyavasāyātmakapadena tu savikalpake jñāne avaruddhe nirvikalpakasyāpratyakṣatā mā prasāṃkṣīditi tadavarodhārthenāvyapadeśyapadena nirvikalpake api śabdasaṃbhedanirākaraṇamanvācitamiti śābdetyuktam । evam avyapadeśyapadena nirvikalpake avaruddhe savikalpakasyendriyajasyāpratyakṣatvaṃ mā prasāṃkṣīditi tadavarodhārthena vyavasāyātmakapadena saṃśayajñānapratyakṣatvanirākaraṇamanvācitamiti saṃśayetyuktam ।। anvayaṃ darśayitvā vyatirekamāhayadīti । upasaṃharatitasmāditi ।
heyāstriśatkoṭīrgaṇayatitatreti । dvipadaparigraheṇa daśaindriyārthasannikarṣotpannapadaṃ dhravaṃ kṛtvā jñānādyekaikapadasaṃbandhena carastraḥ koṭayaḥ, jñānaṃ ca ghavaṃ kṛtvā avyapadeśyādi ekaikapadasaṃbandhena tistraḥ, evamavyapadeśyapadaṃ dhruvaṃ kṛtvā avyabhicāryādyekaikapadasaṃbandhena dve koṭī, avyabhicārivyavasāyatmakasaṃbandhe daśamīti । tripadaparigraheṇāpi daśaiva । indriyārthasannikarṣotpannaṃ jñānamiti dhruvaṃ kṛtvā avyapadeśyādyekaikapadasaṃbandhe tistraḥ koṭayaḥ, jñānamavyapadeśyamiti dhruvaṃ kṛtvā avyabhicāryādipadasaṃbandhena dve koṭī, avyabhicāryavyapadeśyapadayostu vyavasāyātmakapadasaṃbandhe koṭirekā indriyārthasannikarṣāvyapadeśyapadadhrauvye avyabhicāryādyekaikapadasaṃbandhe koṭidvayam, avyabhicārivyavasāyātmakapadayostu dhruvayorindriyārthasannikarṣotpanna padena jñānapadena ca pratyekaṃ saṃbandhe koṭidvayam, iti tripadaparigraheṇa daśa koṭayaḥ ।
catuṣpadaparigraheṇa pañca । indriyārthasannikarṣotpannaṃ jñānamavyapadeśyamiti dhruvaṃ kṛtvā avyabhicāryādyekaikasaṃbandhe dve koṭī, avyapadeśyapadaṃ tyakatvā parakoṭiḥ, jñānapadaṃ tyaktvā cāparā, indriyārthasannikarṣotpannapadaṃ tyaktvā tu pañcamī । pṛcchatikasmāt pañcapadaparigraheṇaikatriśattamakoṭiparigraheṇetarāḥ koṭayo vyavacchidyante? na hyatra tadvyavacchedavācakaḥ kaśrcidasti śabda ityarthaḥ । uttaramviśeṣeti ।
viśeṣapratividhānaprastāve śeṣaniṣedhopanyāso dṛṣṭāntalābhāya । ekadeśābhyupagama ekatriśatkoṭiṣu ekatriṃśattamī koṭirekadeśa ityarthaḥ । śeṣavidhānaṃ veti । vāśabda ivārthaḥ ।।
tadevaṃ pratyakṣalakṣaṇaṃ samarthya vāsubandhavaṃ tāvat pratyakṣalakṣaṇaṃ dūṣayitum upanyasyatiapare punariti । lakṣaṇaṃ vyācaṣṭe tato arthāditi । yattadornityasaṃbandhād yasyārthasya yadvijñānaṃ vyapadiśyate, yadi tata eva tabhdavati nārthāntarād vyapadeśāsaṃbandhinaḥ tat pratyakṣam । ata eva vyapadeśāsaṃbandhino arthāntarāt śuktirūpāt rajatena vyapadiśyāmānaṃ śuktijñānaṃ na pratyakṣam, vyapadeśakānutpatteḥ, vyapadeśakasya rajatasya tatrāsaṃbhavāt ।
etasya pratyakṣābhāsasya vyāvṛttiḥ suprasiddheti tāmupekṣyānumānavyāvṛttim āhaeteneti । kutaḥ? na hi tata eva vyapadeśakādeva vahneḥ tad vijñānamanumānaṃ bhavati, kiṃ tu yatra vahnirasti tatra । tataśca yatra tu dṛṣṭamātra eva vahnerūparamāduparato dhūmaḥ tatrānyataśrca tabhdavati smaryamāṇād dhūmādasati vyapadeśake vahnau । tato arthāt ityatra hi arthaviśeṣaṇaṃ tata iti ।
tatsaṃgataśrca evakāro ayogavyavacchede vartate, yathā caitra dhanardhara eveti । tena yatraiva tadayogaḥ tadapratyakṣamityarthaḥ । tadetallakṣaṇaṃ dūṣayatiatrārthagrahaṇamanarthakam । na hi jñānavyapadeśa ātmanā vā indriyeṇa vā saṃbhavati ।
śaṅkateavadhāraṇārtha iti । ayogavyavacchedenaitadavadhāraṇam, viśeṣaṇa ca tata iti । viśeṣaṇasaṃgataścevakāro ayogaṃ vyavacchinatti । asati cārthapade kasyedaṃ viśeṣaṇam iti viśeṣaṇasaṃgato naivakāro ayogaṃ vyavacchindāditi bhāvaḥ ।
nirākarotitanneti । tata iti sarvanāmnaḥ sannihītaviśeṣyāpekṣatvāt । anyathā abhidhānāparyavasānād yasya tad vyapadiṣyata iti vyapadeśasaṃbandhī viśeṣyaḥ prāpyata eveti sidhyatyeva viśeṣaṇatvam । abhyupetya tvadavadhāraṇamātre apyadoṣa iti manyamānenābbhakṣa inyudāhṛtam ।
anyavyavacchede apihi tadevānyadvyavacchidyeta yadvirodhi, na punaranyamātram । niyamastadvirodhācca kalpate nāvirodhinaḥ । iti ।। syadetat ।
tata ityucyamāne yatastataḥ syāt, tathā cānumānādyapi liṅgajñānādestata upajāyate iti pratyakṣaṃ prasajyeteti tannivṛttyarthamarthāditi vaktavyam । na hi tad arthāt jāyate । api tu pratyakṣameva, ityata āhaetaneni । yasya tad vyapadiśyate ityapekṣya tataḥśabdasāmarthyenānumānādivyudāso api pratyuktaḥ ।
yacca tataḥśabdasya vyāvartyāntaramuktam, tadapi dūṣayatiyatpunaretaditi । yadi yasya vyāpadiśyate jñānaṃ, tat pratyakṣaṃ tato ghaṭa ityapi jñānaṃ pratyakṣaṃ prasajyeta, tadapi hi ghaṭasya vyapadiśyate, na tu tato ghaṭād bhavati । tasya vicārāsahatayā paramārthasattvābhāvena saṃvṛtisato vijñānaṃ prati kāraṇabhāvābhāvāt । tena tannirākaraṇāya tata ityuktam ।
tadetat na budhyāmahe kathamapakṣiptamiti । śaṅkateyadīti । rūpādiparamāṇava eva nirantarotpādāḥ paramārthasanto bhinnāḥ svavijñānasyāvikalpakasya janakāḥ । teṣāṃ tu nānātvaṃ svena rūpeṇa saṃvṛṇvatī nirvikalpakapṛṣṭhabhāvinī ghaṭa iti vikalpikā buddhiḥ tāneva rūpādīn ekodakāharaṇādikriyākāriṇo bhedina iva darśayantī saṃvṛtirityucyate ।
nirākarotina hi rūpādibhya iti । anuśayabījamudghāṭayatiathāpīti । nirākarotimanomodaketi bhavantu vyatiriktāḥ kimetāvatāpītyata āhasarvaṃ ceti । yatsaṃvṛtitvena bhavatāmabhimataṃ yaccāvikalpakaṃ tatsarvaṃ svaviṣayād bhavati ।
tasmāt tatograhaṇam saṃvṛtinivṛttyartham anarthakam । mā bhūt saṃvṛtinivṛttyartham, mithyājñānanivṛttyarthaṃ bhaviṣyatīti codayatinanu ca mithyājñānamatasmādapi bhavati । yathā purovarti dravyamidamiti vyapadiśyate rajatamiti na, na tu śuktiriti, tena yadyapi sāmānyarūpeṇa tasya vyapadiśyate jñānam, tataśrca tabhdavati, tathāpi yena viśeṣaṇarūpeṇa tasya vayapadiśyate na tatastabhdavati iti atasmādapītyuktam । tasmāt tata eva yabhdavati tat pratyakṣam, na caivaṃ mithyājñānam ।
taddhi tataśrcatataśrca bhavatītyarthaḥ । pariharatina hyatasmāt āropitādrūpāt tatrāsataḥ tat mithyajñānaṃ bhavati, kiṃ tu tato bhavati । yasya sāmānyarūpasya vyapadiśyata idamiti tata eva । samāropitaṃ tu tajatamasya viṣayo dṛśyamānākāratayā ।
tadidam uktamatasmistad bhavatīti । evaṃ ca lakṣyapadamātrāvaśeṣāt lakṣaṇābhāva ityāhatatograhaṇamiti । tathā cātivyāptirityāhatathā ceti । abhyupetyata dūṣaṇāntaramāhayadyapyetaditi ।
yato bhavati jñānaṃ sa grāhyo arthaḥ kāraṇam, grāhakaṃ ca vijñānaṃ kāryam । tayorayugapabhdāvāt vartamānābhaṃ jñānamatīte mithyeti na pratyakṣaṃ syāt । tatsamānakālayostu kāryakāraṇabhāvābhāvāt । tato arthāditi nāstīti bhāvaḥ ।
śaṅkatenāśotpādāviti । bhinnakālaṃ kathaṃ grāhyamiti ced grāhyatāṃ viduḥ । hetutvameva yuktijñāḥ jñānākārārpaṇakṣamam ।। iti ।
na caitāvatā mithyātvam, arthāhitasya nīlākārasya vartamānatvāditi bhāvaḥ । nirākarotitacca neti । pūrvāparakālakalāvikalalakṣaṇā kṣaṇikatā na kvacidapi । vidyujjālāderapyāśuvināśino dvitrādikṣaṇāvasthānādityarthaḥ ।
pūrvoktaścānuyogastadavastha evetyāhavinaṣṭaśrceti । anahaṅkārāspadamasātādirūpaṃ vijñānād bhinnaṃ nīlādyanubhūyate, na tu vijñānātmakam । tathā ca yadi vicchedagraho mithyā, tathā sati jñānametasmin mithyeti kathaṃ pratyakṣam, samyagjñānabhedasya tathābhāvāt? na cārthā hitākāravedanamarthavedanam, bhāktatvaprasaṅgāt । na ca gauṇamukhyalakṣaṇā girāṃ gatayo jñāneṣuśakyā niyojayitum bhinnaprasthānatvāt ।
tasmāt nirākāraṃ jñānamātmano bhinnaṃ gocarayatīti vācyam । sa cet kāraṇaṃ vinaṣṭasya pratyakṣateti tathā ca vartamānābhamavartamānaṃ gocarayati mithyātvamapratyakṣatvaṃ ca syāditi bhāvaḥ । yaugapadye api nāstyudāharaṇam, sarvasya kṣaṇikatvapakṣanikṣepāditi codayatitulyamiti cet । nirākarotitacceti ।।
saṃprati dignāgasya lakṣaṇamupanyasyatiapara iti । dūṣayituṃ kalpanāsvarūpaṃ pṛcchatiatha keyamiti । lakṣaṇavādina uttaramnāmeti । yadṛcchāśabdeṣu hi nāmnā viśiṣṭo artha ucyate ḍittha iti ।
jātiśabdeṣu jātyā gaurayamiti । guṇaśabdeṣu guṇena śukla iti । kriyāśabdeṣu kriyayā pācaka iti । dravyaśabdeṣu dravyeṇa daṇḍī viṣāṇīti ।
seyaṃ kalpanā yatra jñāne nāstyarthataḥ svarūpato vā tatkalpanayā apoḍhaṃ pratyakṣam । tadidamāhayat kila na nāmnā abhidhīyate arthataḥ svarūpataśrca na jātyādibhirvyapadiśyate । avyabhicārāya viṣayakāraṇatvamāhaviṣayasvarūpānuvidhāyīti । pramāṇatvamāhaparicchedakaṃ vyavasthāpakam ।
jñānatāmasya darśayatiātmasaṃvedya svasaṃvedanādeva tasya kalpanārahitatvamapi । pratyakṣaṃ kalpanāpoḍhaṃ pratyakṣenaiva sidhyati । iti । tat pratyakṣamiti ।
tadellakṣyalakṣaṇapadatatsamudāyavyāpāranirūpaṇena dūṣayatita idamiti । atha neti । vikalpayonayo hi śabdāstadgocaramabhiniviśanate । yad vikalpā gṛhṇānti, yaccādhyavasyati tadubhayamapyanyavyāvṛttirūpamavastu, tasmānna avikalpakaṃ jñānaṃ tadgocaraṃ vā paramārthasad gocarayanti vikalpāḥ śabdāścetyayamabhisandhiḥ ।
api cāsyāvācyatve bhavadabhyupagataprāmāṇyāgamavirodha ityāha anityādīti । śaṅkate atheti । svamasādharaṇaṃ rūpaṃ vyāvṛttamiti yāvat । tato nirākarotisarve arthā iti ।
na hi yathā samyagjñānam adhikṛtya pratyakṣādilakṣaṇaṃ kṛtaṃ kīrtinā tathā dignāgena yenādhikārāt jñāne vyavatiṣṭheta kalpanāpoḍhamiti bhāvaḥ । nanu yadi svarūpato nābhidhīyetānabhidheyaṃ tarhi vastu prasajyeta । tathā cāvāstavaḥ syāt śābdo vyavahāra ityata āhasarvasya ceti । sāmānyaviśeṣatadvabhdedād vastutrayam ।
tatra tadvadvastvadhikṛtyoktamdvāvākārāviti । sāmānyenaivākāreṇābhidhīyate sāmānyānvitamityarthaḥ । brāhmaṇa iti । manuṣyatvajātimānityarthaḥ ।
viśeṣamākāramabhipretya svarūpato na vyapadeśyamityuktam, na tu sarvatheti bhāvaḥ । prakṛte yojayatievamiti । āśaṅkya pūrvoktamatiprasaṅgaṃ samārayatiyadi ceti । athāścakarṇādivadavyutpannaḥ kalpanāpoḍhaśabdaḥ pratyakṣasvarūpasya vācaka iti śaṅkateatheti ।
nirākarotievamapīti । bhavatu kalpanāpoḍhaśabdaḥ avyutpanno mā vā bhūt, avācyaṃ tu pratyakṣameṣitavyam, anyathā vikalpasya pratyakṣatvaprasaṅgāt । tathā ca vyāghāta ityarthaḥ ।। jaiminipratyakṣalakṣaṇaṃ dūṣayatisatsaṃprayoga iti ।
yathāśrutasyātivyāptiḥ saṃśabdenāpi prayogasya samīcīnatā pratipādyate । sā ca mithyāpratyaye api tulyā, vyatyaye api buddhyā boddhasyopasthāpanāt । tad iti bodhyaṃ parāmṛśati । asti ca mithyājñāne api bodhyena saṃbandha indriyāṇām, bodhyaṃ hi purovarti dravyam ।
atha yathā bodhyaṃ tādṛśo nāsti saṃbandha indriyāṇām, rajatatvasya prakārasyāsannidhānāt । hantāvyāpakatvaṃ lakṣaṇadoṣaḥ । indriyeṇāsaṃbandhāt । api ca prābhākare darśane anumānādijñānamātmani pratyakṣaṃ na bhavet, na hi tat satsaṃprayogajam ।
tasmādetadapi paribhāvanīyaṃ sūribhiriti ।। vārṣagaṇyasyāpi lakṣaṇamayuktamityāhaśrotrādivṛttiriti । pañcānāṃ khalvindriyāṇāmarthākāreṇa pariṇatānāmālocanamātraṃ vṛttiriṣyate, sā ca saṃśayādivyāpakatvādalakṣaṇamiti । tat siddhamindriyārthasannikarṣotpannamityetadeva lakṣaṇamiti pratyakṣalakṣaṇaṃ samāptam।।
atha tatpūrvakaṃ trividham anumānaṃ pūrvavaccheṣavatsāmānyato dṛṣṭaṃ ca ।। pratyakṣalakṣaṇānantaramanumānalakṣaṇaparaṃ sūtraṃ paṭhatiatha tatpūrvakaṃ trividhamanumānamiti । atrānumānamiti sidvavat pramāṇāviśeṣarūpalakṣyānuvāda eva nāpratyakṣaṃ pramāṇamityaprāmāṇyamanumānasya sudūdaṃ pratikṣipati । dṛṣṭaprāmāṇyāprāmāṇyavijñānavyaktisādharmyeṇa hi kāsāṃcid vyaktīnāṃ prāmāṇyamaprāmāṇyaṃ vā vidadhīta ।
dṛṣṭasādharmyaṃ cānumānam eveti kathaṃ tenaiva tasyāprāmāṇyam? api cānumānamapramāṇamiti vākyaprayogo ajñaṃ vipratipannaṃ sandigdhaṃ vā puruṣaṃ pratyarthaṃvān । na ca parapuruṣavartino dehadharmā api sandehājñānaviparyāsā gauratvādivat pratyakṣamīkṣante । na ca tadvavacanāt prattīyante, vacanasyāpi pratyakṣādanyasyāprāmāṇyopagamāt । puruṣaviśeṣamanadhikṛtya tu vacanamanarthaṅkaṃ prayu।jāno nāyaṃ laukiko na parīkṣaka ityunmattavadanavadheyavacanaḥ syāt ।
pariśiṣṭaṃ tu parīkṣāparvaṇi nivedayiṣyate । tasmādakāmenāpi pramāṇamanumānamupetavyamiti । lakṣyaṃ pramāṇabhedamanumānamanūdya tatpūrvakamiti lakṣaṇaṃ vidhatte । athetyānantarye uktaṃ pratyakṣam anumānasya hetuḥ ।
athedānīmanumānaṃ hetumadvyutpādyate ityarthaḥ । lakṣaṇasūtratātparyamāhaanumāneti । tadeva sphuṭayatianeneti । samānajātīyāni pramāṇatayā pratyakṣādīni, asamānajātīyāni cānumānābhāsādīni, yathā kṣaṇikatvādiṣu sādhyeṣu sattvādīni ।
syādetadativyāpakametat tatpūrvakatvam । taditi hi pratyakṣaṃ parāmṛśatyānantaryāt । tathā ca pratyakṣapūrvakatvamanumānasyevāgamasmṛtisaṃśayaviparyāsānāmapyastīti tānyapyanumānaṃ prasajyeran । anumānādipūrvakaṃ cānumānaṃ na pratyakṣapūrvakamiti nānumānaṃ syāt, anumānalakṣaṇenāvyātatvāt ।
tasmādavyāptyativyāptibhyāmalakṣaṇametadityata āhatatpūrvakamiti । tatpūrvakamityāvṛtyā vigrahatrayapradarśanam । tatra prathame vigrahe tānītyanantaraṃ sūtram uvallaṅghya vibhāgasūtragatāḥ pratyakṣādayaḥ saṃbandhanīyāḥ yogyatvāt । yasya yenārthasaṃbandho dūrasthasyāpi tasya saḥ ।
iti tadanena lakṣaṇasyāvyāptiḥ parihṛtā । tadidamāhayadā tānīti । nanvedaṃ pratyakṣapūrvakamiti bhāṣyavirodha ityata āhapāramparyeṇeti । pāramparyeṇa hi pratyakṣapūrvakatvamuktaṃ bhāṣyakṛtā, tasmānna virodha iti ।
ativyāptinirāsāya dvitīyaṃ vigrahaṃ vivṛṇotiyadāpīti । te iti vigrahe anantarasūtragatameva pratyakṣapadaṃ saṃbadhyate । yathā ca dve pratyakṣe pūrve yasya pratyakṣasya liṅgaparāmarśajñānasya pratyakṣaphalasya । tadidaṃ tatpūrvakaṃ pratyakṣam, taddhi svaviṣaye pratyakṣamapyanumeyārthapratyayaṃ kurvadanumānam ।
tadidaṃ tadityucyate । pratyakṣagrahaṇamupalakṣaṇārtham, anumāne ityādyapi draṣṭavyam । syādetat । saṃbandhagrahaṇasamaye padatadarthagocaraṃ pratyakṣaṃ prathamam ।
atha tadarthaviṣaye dvitīye pratyakṣe sati yā tatpadaviṣayā smṛtirutpadyate sāpi pratyakṣadvayapūrvā । evaṃ liṅgalliṅgsiṃbandhasmṛtirapi pratyakṣadvayapūrveti tadavasthaivātivyāptirityāśayavān pṛcchati katare dve iti । uttaramliṅgeti । sarvasandeheṣvidamupatiṣṭhate ।
vyākhyānato viśeṣapratipattirna hi saṃndehādalakṣaṇamiti bhāvaḥ । na ca dvitīyaliṅgadarśanaṃ vyaptismaraṇasamaye vinaśyadavasthamapyasti, vyāptisaṃskārobdodha samayajanmanā svajanitena saṃskāreṇāsya vyāptismaraṇasamaye vināśāt । vinaśyadavasthasya dvitīyaliṅgadarśanasya vyāptismaraṇena saha yaugapadye api tayoḥ parasparavārtānabhijñatayā mitho ghaṭanāyogaḥ । na cātmā te ghaṭayatīti yuktam ।
vṛttyā khalvayaṃ ghaṭayet, na svarūpataḥ । tasmād ubhābhyāmutpannaṃ parāmarśajñānamindriyārthasannikarṣajaṃ tṛtīyaṃ pratyakṣam eṣitavyam । bubhutsāvato dvitīyāditi । bubhutsāpyanumānajñānotpattau kāraṇamiti darśayituṃ bubhutsāvata ityuktam । liṅgaliṅgisaṃbandhadarśanamādyaṃ pratyakṣam ityatra saṃbandhapadenānumānāṅga saṃbandhaṃ vivakṣan paroktān saṃbandhavikalpān anumānānaṅgabhūtān pratikṣipatipratyakṣamiti ca tasya pramāṇamāha ।
tathā hi kecidavinābhāvaṃ tādātmyatadutpattinibandhanamanumānāṅgamāhuḥ । dvividho hyarthaḥ, pratyakṣaśca parokṣaśca । tatra yo buddhau sākṣādātmīyaṃ rūpaṃ niveśayati sa pratyakṣaḥ । sa hi svaviṣayāyā buddheḥ janaka iti tamantareṇa buddhirātmānamanāsādayantī tasya sattā niścāyayatīti yuktam ।
parokṣastu buddhau sākṣāt svarūpopadhānasāmarthyarahito ayuktapratipattireva । na cānyadarśane anyakalpanā yuktā, atiprasaṅgāt । nāntarīyakatayā tvanyo apyanyaṃ gamayet । sa hi pratibaddhasvabhāvo yathāvidhaḥ siddhaḥ tathāvidhasannidhānaṃ sūcayati ।
sa ca pratibandho na darśanādarśanamātrādavaseyaḥ, tathā sati sa śyāmo maitanayatvāt paridṛśyamānamaitratanayastomavadityapyanumānaṃ syāt । ihāpi hi sto darśanādarśane । tasmāt tādātmyatadutpattinibandhana eva pratibandhaḥ । yathāha kāryakāraṇabhāvād vā svabhāvād vā niyāmakāt ।
avinābhāvaniyamo darśanānna na darśanāt ।। tathā ca liṅgavikalpaṃ vinā na liṅgivikalpaḥ । na liṅgavikalpo liṅgānubhavaṃ vinā । na liṅgānubhavo liṅgaṃ vinā ।
na cāvinābhūtaṃ liṅgaṃ vinā liṅginamiti liṅgisvalakṣaṇāpratibhāsyapi pāramparyeṇa tatpratibandhāt tatrāvisaṃvādako anumānavikalpa iti । kāryakāraṇabhāvaścedam । asmin sati bhavati satsvapi tadanyeṣvasminnasati na bhavati evamākāro nānvayavyatirekābhyāmatiricyate । tau ca pratyakṣapṛṣṭhabhāvinā vikalpenāvasīyete ।
tathā hi satyagnau dhūma iti pratyakṣameva vikalpānugatavyāpāramadhyavasyati । asati cāgnau na dhūma ityapi pratyakṣameva, na hyagnidhūmānupalambhāvānyau । atastadviviktavastūpalabhbhāt nāpyanayorvyatireko anyastadviviktād vastunaḥ । evaṃ tādātmyamapi viparyaye bādhakapramāṇopapattyā niścetavyam, yathā sattvasya kṣaṇikatayā saha tādātmyaṃ vipakṣai'kṣaṇike kramākramayorvyāpakayoranupalambhanniścīyate ।
tasmāt tādātmyatadutpattibhyāmeva pratibandho nānyata iti ।। atrocyate । satyaṃ yat kiñcit kvacid dṛṣṭam, tasya yatra pratibandhaḥ tadvidastasya tadgamakaṃ tatretyanujānīmaḥ । sa eva tu pratibandho na tāvat tadutpattyā saṃbhavati ।
kā punariyaṃ tadutpattirdhūmasya? kiṃ vahnyanantaraṃ bhāvaḥ? sa tādṛśo asti rāsabhasyāpīti tatpratibaddho api dhūmaḥ syāt । atha tadanantarameva bhāvaḥ, na ca rāsabhānantaraṃ bhavannapi tadanantarameva bhavati, tasmin satyapyasatyagnau tadabhāvāt । asatyapi tasmin sati ādrendhanavati vahnau tadbhāvāt । atha yadyapi dhūmasya vahnibhāvābhāvānuvidhānaṃ tatropalabdhaṃ tathāpi deśāntarādiṣu tadbhāvo asya kutastyaḥ? tathā hi bhūyo bhūyo rāsabhe dṛṣṭe dhūmo dṛṣṭaḥ, tadabhāve cādṛṣṭaḥ ।
na ca sa tatkāryaḥ । tajjātīyasyaiva dhūmasya rāsabhaṃ vinā sati vahnau bhāvāt । avaśyaṃ śaṅkayā bhāvyaṃ niyāmakamapaśyatām । na ca sati bhāvamātraṃ niyāmakam, tasya rāsabhādiṣvaṣyaviśeṣāt ।
tadanantarameveti cāvadhāraṇasya śaṅkāpanayanamantareṇāsaṃbhavāt । avadhāraṇena tu śaṅkāpanaye parasparāśrayaprasaṅgaḥ ।। syādetat । yo yo dhūmo dṛṣṭaḥ sa sarvastāvadārdrendhanasahitavahnyanantarameva na piśācānantaram ।
sa ca kādācitkatayā nimittamapekṣamāṇo yadanantarameva gamyate tadevāpratītavyabhicāraṃ nimittīkaroti, na tu pratīvyabhicāraṃ rāsabhādi । nāpi sarvathā anupalabdhapūrvapiśācādi । yadi na tannimittaṃ kasmāt vināpi vahni kvacid dhūmo nopalabhyate? athāsau sarvathā vahnisahitaḥ, tathā satyādrendhanavat kathaṃ vahnirapi na kāraṇam? kāraṇaṃ cet kathaṃ tadantareṇa dhūmabhāvaśaṅkā? akāraṇasya hi kāryasya nityaṃ sattvamasattvaṃ vā syāt, anapekṣatvāt, na kādācitkatvam । nāpyanekakāraṇakam, akāraṇakatvaprasaṅgādeva ।
vahnyanantarameva bhāva iti hi dhūmasya vahnikāryatvam । sa cet avahnerapyanantaraṃ naivakārārthaḥ syāditi na vahneḥ kāryam । evamanyasyāpi na kāryam । na hi anyānantarameva bhavati, vahnerapyanantaraṃ bhāvāt ।
tataścāhetuko dhūmaḥ syāt । tathā ca kādācitkatvavyāhatiḥ ।। satyam, tatkāryatvasiddhau syādevam । tadeva tu tadanantarameva bhāva ityevaṃrūpaṃ nāsti ।
yadyapi ca vinā vahni nopalabdho dhūmo yadyapi ca piśācānantaraṃ nopalabhyate teṣāmanupalabdheḥ, tathāpi piśācakārya eva dhūmasyatra tatra vahniḥ kutaścit svahetorūpanipatito rāsabha iva na tu dhūmasya janamaḥ । tena tadabhāve api tajjātīya eva kāraṇabhedajanmā kadācit kādācitko dhūmaḥ syāditi anivṛttireva śaṅkāyāḥ । na dṛṣṭasaṃbhave nādṛṣṭaṃ kalpayituṃ yuktamiti śakyaṃ bhavadbhirvaktum, anupalabdhilakṣaṇaprāptasya aśakyanirākaraṇatvāt । na cānupalabdhantarāṇyapi tanniṣedhe prabhavanti ।
tasmāt anantaramevetyavadhāraṇābhāvāt naivaṃrūpaṃ kāryakāraṇabhāvāvadhāraṇaṃ yuktam । na ca yad yadanyasahitānantaram mupalabdhaṃ tat tadanyarahitāt tasmād bhavad bhinnajātīyaṃ bhavati । uktaṃ hi rāsabhasahitād vahneryādṛśo dhūmaḥ tādṛśa eva tadvirahitād vahneriti । tasmādevaṃvidhā śaṅkāpiśācī svanivārakaṃ tadutpattiniścayamāskandantī na śakyā nivārayitum ।
nityaṃ sattvamasattvaṃ vā hetoranyānapekṣaṇāt । apekṣāto hi bhāvānāṃ kādācitkatvasaṃbhavaḥ ।। iti । astu tarhi saṃbandhaḥ svābhāvikatayā anyānapekṣo avyabhicārī gamakāṅgam ।
sa ca yo vā sa vā bhavatu, kṛtaṃ kāryakāraṇabhāvāvadhāraṇāyāsena । yathā caitat tathātraiva pradarśayiṣyāmaḥ ।। api ca kāryāt kāraṇamanumīyamānaṃ tataḥ pūrvamevānumīyeta, na tu vartamānakālam । na hi hetusattā kāryakālā kāryotpādāṅgam, api tu tatpūrvakālā ।
na hi nadīpūrabhedaḥ svasattāsamayavarti varṣaṃ gamayatyapi tu tatpūrvakālam । tatkālaṃ tu na tasya kāraṇam । ata eva sādhakabādhakapramāṇābhāvena tatkālavartina varṣe sandihānā na tadarthinaḥ pravartante । evaṃ dhūmādapyagniḥ tatpūrvakāla evānumīyeta, na tu vartamānakālaḥ ।
tathā ca sati na tadarthinaḥ tatra niḥśaṅkaṃ pravarteran । api ca rasādanyadrūpaṃ rasasamānakālamanumimate anumātāraḥ । na cānayorasti kā kāraṇabhāvaḥ tādātmyaṃ vā । yadyucyeta tatpūrvebhyo rūparasagandhasparśakṣaṇebhyo rasakṣaṇo jāyate, sa svakāraṇaṃ pūrvarūpakṣaṇamanumāpayan yādṛśā tena janitaḥ, tādṛśamevānumāpayati ।
sa cānumāpakarasakṣaṇasamānakālarūpakṣaṇāntarajanaka eva svakāraṇam iti tādṛśameva gamayati । tathā ca kāryasamānakālarūpānumānasiddhiḥ । etena dhūmānumānaṃ vyākhyātam । ekasāmagryadhīnasya rūpāderasato gatiḥ ।
hetudharmānumānena dhūmendhanavikāravat ।। iti ।। atrocyate । yo ayu gamakarasasamānakālo rūpakṣaṇaḥ, sa kiṃ tajjanakasya rūpakṣaṇasya svabhāva ata tatsvabhāvāvacchedako asvabhāvabhūtaḥ? na tāvat svabhāvaḥ, ekasminnabhinne janyajanakabhāvānupapatteḥ, tasya bhedāśrayāt ।
tadasvabhāvabhūtaḥ kathaṃ tadanumānaniveśī? tadavacchedakatvādita cet? nanu naitāvatāpyasya tulyakālasya rūpasya kāraṇabhāva iti kathaṃ kāryaṃ hetorgamyeta? viśiṣṭena kāraṇasvabhāvenāsvabhāvo api asāvākṣipyate viśeṣaṇatayeti cet? nanvākṣipyate jñāpyata ityanarthāntaram । sa kiṃ kāraṇānumiteḥ prāgathānumitisamaye paścād vā? na tāvat prāk na hi sattāmātreṇa kāraṇaṃ tad gamayatyatiprasaṅgāt, kiṃ tu svajñānena । na ca kāryamasya gamakam, akāraṇatvādityuktam । ata evānumitisamaye apyagamakam, svajñānena gamakatvāt ।
ubhayośca jñānayoḥ sahabhavatoḥ savyetaraviṣāṇavat kāryakāraṇabhāvābhāvāt । tathā ca rasāt kāryāt tatkāraṇaṃ rūpamanumātavyam । tathā ca kāraṇāt kāryānumānaṃ tādātmyatadutpattibhyāmanyata iti nābhyāmeva pratibandhasiddhiḥ । laukikānāṃ cedaṃ rasād rūpānumānam, na caite piśitacakṣuṣaḥ kṣaṇānāmanyonyabhedamadhyavasyanti ।
na cānadhyavasyantaḥ pravṛttarūpotpādanasāmarthyaṃ rasahetuṃ rūpamanumātumutsahante । na ca lakṣaṇānurodhena lakṣyasyānyathākaraṇaṃ yuktaṃ parīkṣakāraṇam । atipatitalokamaryādānāṃ teṣāṃ tattvānupapatteḥ । siddhānugamamātraṃ ca kartuṃ yuktaṃ parīkṣakaiḥ ।
na sarvalokasiddhasya lakṣaṇena nivartanam ।। iti । api cādyatanasya saviturūdayasya hyastanena saviturūdayena, candrodayasya ca samānakālasya samudravṛddhyā, madhyanakṣatradṛṣṭyā cāṣṭamāstamayodayasya, na kāryakāraṇabhāvaḥ tādātmyaṃ vā, atha ca dṛṣṭo gamyagamakabhāvaḥ । api ca tādātmye api kathaṃ gamyagamakabhāvaḥ? na hi tadeva karma ca kartṛ ceti yuktam ।
tasya bhedāśrayatvāt । yadyapi ca vṛkṣatvaśiṃśapātve paramārthato na bhinne tathāpi bhedāntarapratikṣepāpratikṣepābhyāṃ kalpitabhedayorgamyagamakabhāva iti cetna, vāstavameva vṛkṣatvaśiṃśapātvayorbhedamupapādayiṣyāmaḥ । api ca kālpanikamapi rūpaṃ vicāryamāṇaṃ na yathā bhinnamevamabhinnamapi na bhavati, vastuno api tucchatvaprasaṅgāt । kālpanikasyāvāstavatvena tattvānupapatteḥ ।
tasmāt kalpanārūḍhayornavastutādātmyam, nāpi parasparam । tathā sati saddravyapārthivavṛkṣaśiśapādivikalpānāṃ ca paryāyatvaprasaṅgāt ।। syādetat । kalpanābhedavirahiṇāṃ bhedamullikhantyapi parasparameṣāmabhedamapyavagāhate sāmānādhikaraṇyākāratvāt, abhedānullekhe tadanupapatteḥ ।
tathā ca tādātmyaṃ siddhamiti । tadayuktam । uktaṃ hi yathā sāmānādhikaraṇyaṃ na bhāvānāmabhedasādhakam । jātyādiśabdā hi jātyādīn nimittīkṛtya dravye vartante ।
taccādhikaraṇamekamiti sāmānādhikaraṇyam aśnuvate, na punarjātyādīnapi mitho miśrayanti । śabdasamānaviṣayāṇāṃ vikalpānām apīyameva gati । tasmād yatra gamyagamakabhāvo na tatra tādātmyam, yatra tādātmyaṃ na tatra gamyagamakabhāva iti saddhim । yattu viditaśiṃśapāvyavahāramaviditavṛkṣavyavahāramuccāyāṃ hi śiṃśapāyāṃ vṛkṣaśabdaḥ prayuktaḥ, tasmāduccatvameva vṛkṣaśabdapravṛttinimittamiti manyamānaṃ mūḍhaṃ prati śiṃśapātvena vṛkṣavyavahāramātraṃ sādhyate ।
vāmanāyāmapi śiśapāyāṃ vṛkṣa iti vyavahartavyam, śiṃśapāmātrānubandhitvād vṛkṣatvasyeti । tatrāpi ced vyavahāraḥ sādhyaḥ sa śiṃśapāyā bhinna iti, na tādātmyam । vyavahārayogyatā cet? sā śiṃśapāyā abhinneti na gamyagamakabhāvaḥ । vyāvṛttibhede coktam ।
tasmāt tādātmyatadutpattibhyāṃ pratibandha iti manorathamātram ।। yaśca vaiṣeśikaiḥ catuṣprakāraḥ saṃbandha ucyate, asyedaṃ kāryaṃ kāraṇaṃ saṃbandhyekāryasamavāyi virodhi ceti laiṅgikam ।। iti, atrāpi saṃbandhipadenaiva sarvāpasaṃgrahāt śeṣābhighānaṃ vyartham । na ca saṃbandhipadopāttasyātiprasaktiḥ śeṣapadairnivāryate ।
tathā sati śeṣapadānyeva santu kṛtaṃ saṃbandhipadena, tebhya eva saṃbandhibhedānāmadhigateḥ । na caivaṃ cāturvidhyaṃ saṃbandhasyānumānaṅgasya । tacceṣyate । tathā ca saṃbandhipadasya saṃbandhimātrāvarodhe ativyāptiḥ ।
api ca bhūtaṃ varṣam abhūtasya vāyvabhrasaṃyogasya kathaṃ virodhi? taddhi tadanukūlameva evam abhūtam varṣaṃ bhūtasya vāyyabhrasaṃyogasyāpratikūlam । evaṃ bhūto nakulajayo na bhūtasya sarpaparājayasya virodhī । nāpi abhūto asau abhūtasya virodhī । yeṣāṃ punarvirodhaḥ, teṣāmanyatamadanyatamasya na liṅgamapi tu pratikṣepakameva ।।
mātrānimittasaṃyogivirodhisahacāribhiḥ । svasvāmivadhyaghātādyaiḥ sāṃkhyānāṃ saptadhānumā ।। ityapi parākṛtaṃ veditavyam ।। tasmād yo vā sa vāstu saṃbandhaḥ kevalaṃ yasyāsau svābhāviko niyataḥ, sa eva gamako gamyaścetaraḥ saṃbandhīti yujyate ।
tathā hi dhūmādīnāṃ vahnyādisaṃbandhaḥ svābhāvikaḥ, na tu vahnyadīnāṃ dhūmādibhiḥ । te hi vināpi dhamādibhirūpalabhyante । yadā tvādrendhanādisaṃbandhamanubhavanti, tadā dhūmādibhiḥ saha saṃbadhyante । tasmādvahnyādīnāmādrendhānādyupādhikṛtaḥ saṃbandho na svābhāvikaḥ, tato na niyataḥ svābhāvikastu dhūmādīnā vahnyādisaṃbandhaḥ, tadupādheranupalabhyamānatvāt ।
kvacid vyabhicārasyādarśanāt māno api darśanānarhatayā sādhakabādhakapramāṇābhovana sandihyamāna upādhiḥ saṃbandhasya svābhāvikatva pratibadhnātīti sāṃpratam ।। avaśyaṃ śaṅkayā bhāvyaṃ niyāmakamapaśyatām । iti dattāvakāśā khalviyaṃ laukikapramāṇāmaryādātikrameṇa śaṅkāśicī labdhrapasarā na kvacit nāstīti nāyaṃ kvacit pravarteta । sarvatraiva kasyacit kathañcidanarthasya śaṅkāspadatvāt ।
anarthaśaṅkāyāśca prekṣāvatāṃ nivṛttyaṅgatvāt । antataḥ snigdhānnapānopayoge api maraṇādidarśanāt । tasmāt prāmāṇikalokayātrāmanupālayatā yathādarśanaṃ śaṅkanīyam । na tbadṛṣṭapūrvamapi ।
na tvadṛṣṭapūrvamapi । viśeṣasmṛtyapekṣo hi saṃśayo nāsmṛterbhavati । na ca smṛtirananubhūtacare bhavitumarhati । tasmādupādhi prayatnenānviṣyanto anupalabhyamānā nāstītyavagamya svābhāvikatvaṃ saṃbandhasya niścinumaḥ ।।
syādetat । anyenānyasya sahakāreṇa cet svābhāvikaḥ saṃbandho bhavet, sarvaṃ sarveṇa svabhāvataḥ saṃbadhyeta । tathā ca sarvaṃ sarvasmād gamyeta । athānyasya cedanyat kāryam, kasmāt sarvaṃ sarvasya na bhavati, anyatvāviśiṣāt ।
tataśca sa evātiprasaṅgaḥ । yadyucyeta, na bhāvasvabhāvāḥ paryanuyojyāḥ, tasmādanyatvāviśeṣe api kiñcideva kāraṇaṃ kāryañca kiñciditi । nanveṣa svabhāvānāmanuyogo bhinnānāmakāryakāraṇabhūtānāmapi svabhāvapratibandhe tulya eva । tasmād yatkiñcidetat ।
kaḥ punaḥ pramāṇena svābhāvikaḥ saṃbandho gṛhyate? pratyakṣasaṃbandhiṣu pratyakṣeṇa, yathāhaliṅgaliṅgisaṃbandhadarśanamādyamiti । yadā tāvat prathamaṃ vahnidhūmayoḥ sahādrendhanayoḥ saṃbandhaṃ paśyati tadā dvayorapi kiṃ svābhāvikaḥ saṃbandha aupādhiko vā? atha dhūmasyaupādhiko vahneḥ svābhāvikaḥ, vahnervaupādhiko dhūmasya tu svābhāvika iti na śakyaṃ nirdhārayitum । tatra vahneranārdrendhanasya vinādhūmamayogolakādau darśanād ādrendhanopādhirasya dhūmena saṃbandho, na tu svabhāvika iti niścīyate । dhūmaviśeṣasya tu vinā vahnimanupalabhbhād upādhibhedasya cādṛśyamānasya kalpanāyāṃ pramāṇābhāvād viśeṣasmṛtyapekṣasya ca saṃśayasyānupalabdhapūrve anutpādāt, utpāde vā atiprasaṅgāt prekṣāvatāṃ pravṛttyucchedāt svābhāvikaḥ saṃbandhaḥ avadhāryate ।
tadidamavadhāraṇaṃ na mānasam, anapekṣasya manaso bāhye pravṛttāvandhabadhirādyabhāvaprasaṅgāt । bhūyodarśanasāpekṣasya ca pravṛttau pramāṇāntarāpātāt, na hi mano nimittam ityeva mānasaṃ pratyakṣaṃ bhavati । tathā sati na kiñcinmānasam, pratyayamātrasya manonimittatvāt । tattadasādhāraṇakāraṇāpekṣayo tu tatpramāṇavyapadeśe atrāpi bhūyodarśanam asādhāraṇamiti pramāṇāntaraṃ jātam ।
tasmādabhijātamaṇibhedatattvavadbhūyodarśanajanitasaṃskārasahāyamindriyameva dhūmādīnāṃ vahnyādibhiḥ svābhāvikasaṃbandhagrāhīti yuktamutpaśyāmaḥ ।। evaṃ mānāntaraviditasaṃbandhiṣu mānāntarāṇyeva yathāsvaṃ bhūyodarśanasahāyāni svābhāvikasaṃbandhagrahaṇe pramāṇamunnetavyāni । svabhāvataśca pratibaddhā hetavaḥ svasādhyena yadi sādhyamantareṇa bhaveyuḥ, svabhāvādeva pracyaveranniti tarkasahāyā nirastasādhyavyatirekavṛttisandehā yatra dṛṣṭāḥ tatra svasādhyamupasthāpayantyeva । na ca śyāmādiṣu maitratanayādīnāṃ svābhāvikapratibandhasaṃbhavaḥ, annapānapariṇatibhedasyopādheḥ śyāmatāyā maitratanayasaṃbandhaṃ prati vidyamānatvena maitratanayatvasyāgamakatvāt ।
etena pakvānyasya vṛkṣasyāgravartīni phalāni etadvṛkṣaprabhavatvāt patitaphalavadityādayo apyaupādhikasaṃbandhā vyākhyātāḥ । tasmāt sarvamavadātam ।। nanvantimapratyakṣamatītābhyāṃ pratyakṣābhyāṃ kathamanugṛhyate ityata āhasmṛtyā ceti । co hetvarthe ।
yadyapi svarūpato liṅgadarśane atīte, tathāpi tajjanitā smṛtiḥ anugṛhṇāti yasmādatastābhyāmanugṛhyate । anugrahaśca karaṇameva । ityākhyāyate । tathābhūtaliṅgagocara eva caturtho vākyāvayava upanaya ityākhyāyate ।
atra pṛcchatikaḥ punariti । anumānaśabdasyārtho na tāvadanumitiḥ । na khalu liṅgaparāmarśo anumitiḥ, pratyakṣaphalatvāt । tasmādanumīyate aneneti karaṇārtho vaktavyaḥ ।
sa ca liṅgaviṣayaḥ kriyā ca liṅgiviṣayeti viṣayavaiṣamyāt na kriyākaraṇabhāva iti bhāvaḥ । uttaramanumīyata iti । tenaivābhiprāyeṇa pṛcchatikiṃ punariti । uttaramagnīti ।
praṣṭā svābhiprāyamudghāṭayatikathaṃ punaranyaviṣayamiti । ekadeśina uttaramnāniyamāditi । vṛkṣoddeśena pravartitaḥ paraśuḥ kartrā na tadavayavoddeśena, tasmād vṛkṣaviṣayaḥ paraśurna tadavayavaviṣayaḥ । dvaidhībhāvaścāvayaveṣu na vṛkṣe, tasya tato vināśāt iti bhāvaḥ ।
kvacit punaryadviṣayamiti । auṣṇyāpekṣo vahnisaṃyogaḥ karaṇaṃ taṇḍuleṣu । rūpādiparāvṛttirūpaḥ pākaḥ teppeva । taṇḍulena piṭharaṃ lakṣayati ।
na kevalaṃ samānaviṣayatvāniyamaḥ kartuḥ karaṇaṃ bhinnamityapi niyamo nāstītyaniyamābhidhānaprasaṅgenāha-kvacit punariti । sthitiḥ sāvayaveṣu samavāyo vā pradeśaviśeṣe saṃyogo vā । evamaniyamaṃ dṛṣṭānta uktvā dārṣṭāntike yojayatievamanyaviṣayasyeti dhūmaviṣayasya pramāṇasyāgniviṣayā kriyā pramitiḥ । yadā agniviṣayameva jñānaṃ pramāṇaṃ tatrāhakvacit punariti ।
ākṣipatikiṃ punariti । atra hetumāhapramitatvāt । uttarampramīyate । tadvibhajateheyatveneti ।
aniyamavādina ekadeśino mataṃ niyamavādī dūṣayatitanneti । hetumāhapramāṇaphalayoriti । yadi anyaviṣayaṃ karaṇamanyaviṣayā kriyā bhavet tataśchedane khadiraṃ prāpte panasādāvapi cchidā syādityatiprasaṅgaḥ syāt । yadyapi vṛkṣoddeśena kartrā paraśuḥ prayuktastathāpyayaṃ vṛkṣamiva tadavayavānapi prāpta iti tadviṣayo bhavati ।
tena tadavayavadvaidhībhāvamukhena vṛkṣaviṣayāmapi dvaidhībhāvakriyāṃ janayatīti na vaiyadhikaraṇyaṃ karaṇaphalayoḥ । evaṃ yadyapi liṅgaviṣayaṃ pratyakṣaphalatayā liṅgajñānam, tadanubaddhasya tasya mānasapratyakṣagocaratvāt, liṅganirūpaṇamantareṇa tadanirūpaṇāt । na tu liṅgajñānaṃ liṅginaṃ vinā na nirūpyate । tasmāt pratipattayanubandhitayā viṣayo na liṅgajñānasya liṅgī, kiṃ tu liṅgameva ।
tathapi liṅgiviṣayapratipattijanakatvāt liṅgajñānaṃ bhavati liṅgiviṣayam । na cātiprasaṅgaḥ, svābhāvikasaṃbandhaśālitvāt liḍsya liṅgini । tasmād dvividho viṣayabhāvaḥ pratipattyanubandhitayā, pratipādyatayā ca । tatra pūrvaḥ phalasya, uttarastu prāmāṇyasyeti vivekaḥ ।
tasmāt suṣṭhuktampramāṇaphalayorviṣayabhadānabhyupagamāditi । sthitau tu bhedo darśayiṣyate kartuḥ karaṇasya ceti । tadevaṃ tāni te iti vigrahadvayaṃ parasparāpekṣamupapādya tāni taditi vigrahadvayaṃ parasparāpekṣamupapādayatiyadā punariti । liṅgaliṅgisaṃbandhadarśanaṃ ca anantaraliṅgadarśanaṃ ca tatsmṛtiśceti vigrahaḥ ।
atrāpi sarvasandeheṣvidamupatiṣṭhate, vyākhyānato viśaiṣapratipattirna hi sandehādalakṣaṇamiti bhāvaḥ ।। nanu yadi pramāṇaphalayorekaviṣayatvaṃ tarhi parāmarśajñānaviṣayīkṛta evārtho viṣayīkartavyo nānyaḥ । sa ca pratyakṣapramāṇaviṣaya eveti kṛtamanumānenetyāśayavān pṛcchatikiṃ punariti । tairviśiṣṭena liṅgaparāmarśenetyarthaḥ ।
uttaramśeṣo arthaḥ । pratyakṣapramitāt liṅgādanyo liṅgī tadviṣayatvaṃ ca liṅgaparāmarśasyoktamiti । pṛcchatianumānamityatra kiṃ kārakam? anumīyate aneneti karaṇakārakameva yuktaṃ, tasyaiva liṅgadarśanadvayasmṛtipūrvakatvāt, na tvanumitiranumānaṃ pramāṇavyāpāratvenātannimittatvāt karaṇakārakādanyatvād atatpūrvakatvācceti bhāvaḥ । uttarambhāvaḥ karaṇaṃ vā ।
nanūktaṃ na bhāvaḥ kārakamityata āhayadeti । na dravyādīnāmeva kārakatvam, api tu vyāpārasyāpi । anyathā karmanāmadheyeṣūdbhidādiśabdeṣu na kāraṇavibhaktiḥ śrūyeta, udbhidā yajeta darśamaurṇamāsābhyāṃ yajetetyādi । saṃbhavati hi tasyāpi siddhasya phalabhāvanāyāṃ nimittatvam ।
evaṃ vahnipramāyāḥ siddhāyāḥ saṃbhavati hānādibuddhinimittabhāvaḥ । etasmiśca kalpe tatpūrvakamityatra tadā hānādisaṃbandhāvadhāraṇasamaye prathamaṃ vahnitvasya liṅgasya darśanam, athānumānikaṃ dvitīyam, atha saṃbandhasya smṛtiriti trayamekīkṛtya parāmarṣṭavyam । tatpūrvako hi tathā cāyamanumīyamāno vahniriti liṅgaparāmarśaḥ । tasmād dāhapākādikāritvādupādeyo vahniriti jñānamanumānasya phalam ।
tataśca tatpūrvakatvamapi siddhaṃ bhavatīti bhāvaḥ । karaṇakārakapakṣe phalamāhayadā karaṇamiti । atra vimṛśati-liṅgeti । tatpūrvakatvānumitinimittatvasamānadharmadarśanāt saṃśayaḥ ।
atra ācāryadeśīyamatamāhaeke tāvaditi । satsvapītareṣu smṛterabhāvādanumiteranutpādanena smṛtireva anumānam, itare tu tadanugrāhakā ityarthaḥ । matāntaramāhaapara iti । satsvapītareṣu liṅgaparāmarśaṃ vinā anumityanutpādāt, liṅgaparāmarśa evānumānamitarairanugṛhīta ityarthaḥ ।
svamatamāhavayaṃ tviti । anvayavyatirekābhyāmaśakyo guṇapradhānabhāvo vivektum, tayoḥ sarvatra tulyatvāditi bhāvaḥ । tat kimidānīṃ nāstyeva guṇapradhānabhāva ityata āhapradhāneti । nānvayavyatirekāvatra prabhavato na tu nyāyāntaramiti bhāvaḥ ।
pṛcchatikaḥ punaratreti । uttaramāhaānantaryeti । nehāsti tirohitaṃ kiñcit ।। ativyāpti codayatiyadīti ।
nanu bhavatu pratyakṣadvayapūrvakaḥ saṃskāro anumānam, tenāpi śeṣo artho anumāsyata ityata āhasmṛtihetuḥ nānumitiheturityarthaḥ । pariharatinaiṣa doṣa iti । viśiṣṭajñānaṃ vijñānam viśaṣaśca smṛteranyatvam, na hīndriyārthasannikarṣotpannaṃ jñānaṃ smṛtiḥ । tasyāḥ saṃskāramātraprabhavatayā anyasmādanutpatteḥ ।
tena ca jñānena svakāraṇaṃ viśeṣitam, pratyakṣasūtre yata ityadhyāhārāt । tasmādihāpi svakāraṇaviśeṣakaṃ smṛteranyad vijñānamadhikṛtam । na ca saṃskāraḥ pratyakṣapūrvo api tādṛśajñānakāraṇamiti na tasya prasaṅga ityarthaḥ । nirṇaye anupajanitaphale prasaṅga nivārayati-nirṇaya iti ।
vibhāgasūtrākṣiptapramāṇasāmānyalakṣaṇapūrvakaṃ viśeṣapramāṇalakṣaṇaṃ tadapekṣaṃ pravartamānaṃ nānupajanitaphale apramāṇe nirṇayamātre pravartitumarhati, janitaphalastu nirṇayaḥ pramāṇameveti bhāvaḥ । svaviṣayaparicchedakatvāt phalaṃ pariccheda eva paricchedakaḥ । svārthikaḥ pratyayaḥ ।। trividhamiti sūtrāvayavamarthagauravādarād vārttikakāra udbhāṣyaṃ vyācaṣṭetrividhamitīti ।
anvayavyatirekiṇaṃ lakṣayatitatreti । vivakṣitopapattiḥ pakṣadharmatā । tajjātīyopapattiḥ anvayaḥ । vipakṣāvṛttiḥ vyatirekaḥ ।
anvayimātrāt vyatirekimātrācca vyāvṛtto anvayavyatirekī darśanīya iti hetutrayasādhāraṇe abādhitaviṣayatvātsatpratipakṣatve satī api heturūpe na darśite । vivakṣitapratyayamantareṇa cānvayavyatirakayoḥ tajjātīyātajjātīyavṛttivyāvṛttyoraśakyapratītitvād vivakṣitopādānam । tatprasaṅgena ca taddharmatā hetutrayasamānapi darśitā । tasyodāharaṇamāhayatheti ।
pratyakṣatvāditi heturātmani nitye astītyata uktambāhyakaraṇeti । tathāpi sāmānyaviśeṣairghaṭatvādibhirvyabhicāra ityata uktamsāmānyaviśeṣavattva iti । tathāpi paramāṇubhirbāhyakaraṇapratyakṣairyogināṃ vyabhicāra ityata uktamasmadādīti । tathā cāyaṃ nityebhya ākāśādibhyo ghaṭādiṣu cānityeṣvanvita iti bhavatyanvayavyatirekī ।
anvayinaṃ lakṣayatianvayīti, vipakṣahīna iti । vipakṣābhāvena tato vyatirekābhāvaṃ darśayati । sadbhyāmabhāvo nirūpyate naikena satetyuktam । tena hetoryato vipakṣānnivṛttiḥ sa eva nāstīti kuto nivartatām, pakṣādanyasya sarvasyaiva sapakṣatvāt? na nivartata iti cet? astu tarhi hetostatra vṛttiḥ, nivṛttiniṣedharūpatvād vṛtteriti cet? yasyābhāvādhikaraṇatvamapi na saṃbhavati nirūpākhyasya tasya bhāvādhikaraṇatvaśaṅketi subhāṣitam ।
na khalu mumurṣosatoyābhyavahāre apyasamarthasya śaṣkulībhakṣaṇaṃ śaṅkate cetanaḥ । tat kimidānīṃ bhāvābhāvau na parasparābhāvātmānau yadekaniṣedhenānyavidhiḥ syāt? satyam, yatraikatara etayorniṣidhyate vidhīyate vā tatra taditaravidharniṣedho vāvaśyaṃ bhavet । na tviha paramārthataḥ kasyacit niṣedhaḥ । na cātra nirūpākhyo hetorvyatireko niṣidhyate ।
nanu nirūpākhyo niṣedhādhikaraṇamiti ca vacaḥ svacaritaviruddham । na caitat tattvato nirūpākhye hetorvyatirekaṃ vā hetuṃ vā vyāsedhāmo nāpyanvayaṃ vidadhmaḥ । no khalvayaṃ sakalapratipattyabhājanaṃ kvacidapyupayujyate । upayoge vā nirūpākhyo na bhavet ।
kastarhi na nirūpākhye hetorvyatireka ityasyavacanasyārthaḥ? atha nirūpākhye hetorvyatireka ityasya bhavadbhāṣitasya ko arthaḥ? ahṛdayavācāṃ khalayahṛdayā eva prativāco bhavanti bhavanti । yakṣānurūpo baliriti hi laukikānām ābhāṇakaḥ । na cātyantādṛṣṭapūrvāṇāṃ kalpanājālagocaratvamiti copapāditamanyathākhyāti । nirūpaṇavāsare ।
kalpitagocaraśca vyatireko api kālpanika iti nānumānāṅgam । svābhāvikarūpasaṃpannaṃ hi pramāṇaṃ tattvajñānarūphalāya kalpate na kalpitarūpasaṃpadā, tasyāḥ sarvatra sulabhatvāditi । tattvaviṣayatvaṃ cānumānasyopapādayiṣyate । tasmādanupākhye vipakṣe hetorvyatirekanivṛttau vā vyatireke vā hetupravṛttau vā sahṛdayānāṃ mūkataivocitā ।
na caitāvatā hetoragamakatvam । na hi vyatireko astītyeva gamako bhavati । mā bhūdasādhāraṇasyāpi gamakatvam, kiṃ tu svasādhyena saha svābhāvikasaṃbandhaśālitayā । sā cānvayavyatirekābhyāmivānvayamātreṇapyupādhirahitena śakyā jñātumiti kṛtamatra vyatirekeṇa ।
vipakṣasaṃbhave tu tatrāpi hetuvṛttiśaṅkānirākaraṇāya vyatirekagrahaṇam upāsanīyamiti sarvamavadātam ।। udāharaṇamāhayatheti । svamate tvabhidheyo viśeṣaḥ prameyatvāt sāmānyavat । paramāṇvākāśādayaḥ kasyacit pratyakṣāḥ prameyatvāt ghaṭavadityādayo draṣṭavyāḥ, viśvasyaiva sadasatprabhedabhinnasya yathāsvaṃ pakṣasapakṣayorantarbhāvena vipakṣābhāvāditi ।
vyatirekiṇaṃ lakṣayativyatirekīti । tamimaṃ vyatirekiṇaṃ hetvavayavalakṣaṇavyākhyānāvasare vārttikakṛd upapādayiṣyatīti nehopapāditaḥ । tadevaṃ trividhamityavacchidya vyutpādya saṃprati pūrvavadityādinā ekavākyatayā vyācaṣṭaatha vā trividhamiti । tisṛṣvapi vidhāsu sādhyavacanasya pūrvamapapādanāt pūrvaṃ sādhyaṃ tad yasyāstyadhikaraṇatayā tatpūrvavat ।
tathāpyanityāḥ paramāṇavo gandhavattvād ghaṭavadityapi hetuḥ syāt । asti hi sādhyaṃ tasyāpi, pārthivānāmapyaṇūnāmanityatvena siṣādhayiṣitatvādityata āhavyāptyeti । asti gandhavattvasya sādhyaṃ na tu vyāptyā, pṛthivīmātravṛttitatayā caturṣu paramāṇuṣu tadabhāvāt । sādhyasyopayuktatvāt tato anyastajjātīyaḥ śeṣaḥ, sādhyasāmānyena samāna iti yāvat ।
tadidamāhasādhyatajjātīya iti ।। padāni vibhajyārthamāhapūrvavannāmeti । sāmānyato adṛṣṭamiti na।mantarbhāvya vyācaṣṭasāmānyataśceti । tathā ca bādhitaviṣayaṃ prakaraṇasamaṃ cānumānaṃ syādityata āhacaśabdāditi ।
vārttike caśabdenāsatpratipakṣatvamati sūcitam । tena sūtrasthena caśabdenābādhitaviṣayatvamasatpratipakṣatvamapi rūpadvayaṃ samuccitamityuktaṃ bhavati । nanvevaṃ trividho api hetuḥ pañcalakṣaṇaḥ syādityata āhaevamiti । etaduktaṃ bhavati abādhitaviṣayamasatpratipakṣaṃ pūrvavaditi ca dhruvaṃ kṛtvā śeṣavadityekā vidhā, sāmānyatodṛṣṭamiti dvitīyā, śeṣavatsāmānyatodṛṣṭaṃ ceti tṛtīyā ।
trividhamanumānam । tatra caturlatraṇa dvayam । ekaṃ pañcalakṣaṇamiti । tadevaṃ svamatena sūtraṃ vyākhyāya bhāṣyakṛnmatena vyācaṣṭaatha veti ।
ākṣeptuṃ svarūpato vyācaṣṭetatreti । pūrvaṃ kāraṇaṃ kāryāt । tad yasyāsti viṣayatayā parāmarśajñānasyānumānasya tat pūrvavadityarthaḥ । vikalpyā ākṣipatiyadi tāvaditi sarvatrānumānaprasaṅgāditi bhāvaḥ ।
atiprasaḍbhiyā kalpāntaramātiṣṭhateatha punariti । dūṣayatietadapīti । dūṣaṇāntaraṃ samuccinotikāraṇadarśanācceti । nāsiddhāśrayo heturgamaka iti bhāvaḥ ।
pariharatineti । dvayamapi nābhyupeyata ityarthaḥ । kiṃ tarhi abhyupeyate ityata āhakāryaṃ tviti । enaṃ prakāramanyatrāpyatidiśatievamiti ।
pṛcchatikathamiti । uttaramdvayoriti । pūrvaśabdena kāraṇabhighāyinā pratisaṃbandhitayā kāryamapyupakṣiptam । ato dvayorapyupakṣiptayoḥ kāraṇasyopayogādanumānabhāveneti yocanā ।
udāharaṇamāhaudāharaṇamiti । yadyapi kāraṇamātraṃ vyabhicārati kāryotpādam, tathāpi yādṛśaṃ na vyabhicarati tatra nipuṇena pratipatrā bhavitavyam । anyathā dhūmamātramapi vahnisattāṃ vyabhicaratīti na dhūmaviśeṣo gamako bhavet । rasādrūpānumāne tu vaināśikānāmāpāditaṃ kāraṇāt kāryānumānamasmābhiḥ ।
api cāntyatantusaṃyogānantaraṃ paṭo jāyate tatrāpi śakyaṃ kāraṇāt kāryānumānam । yadā khalvayamanyata evodbuddhasaṃskāro vyāptismṛtimān aviraleṣvitareṣu tantuṣu antyatantāvutpannāyāṃ kriyāyāmindriyasannikarṣāt prathamameva parāmṛśati tathā ceyamiti, tadaiva kriyāto vibhāga ityekaḥ kālaḥ । atha yadā vibhāgāt pūrvasaṃyogavināśaḥ, tadā parāmarśāt tasmādavaśyaṃbhāvipaṭaviśiṣṭeyaṃ kriyetyanumānotpāda ityekaḥ kālaḥ । athāntyasya tantostantusaṃyogaḥ, atha paṭotpādaḥ, tatra rūpādyutpādaḥ, atha pratyakṣadarśanam ityanumānotpādasya parastāccaturthe kṣaṇe pratyakṣam ।
yadi tu kriyotpādānantaramālocanamiṣyate, tathāpi tṛtīye kṣaṇe pratyakṣasya utpāda iti nānavasaramanumānam । api ca badhiro murajamukhamabhihatya svapāṇinābhighātādeva śabdakāraṇāt tatkāryaṃ śabdaṃ niḥśaṅkamanumimīte । evamanyānyapi kāraṇāt kāryānumānāni ūhanīyanīti ।। śeṣavadudāharaṇamāhanadyā iti ।
codayatikathaṃ punariti । pariharatineti । anumīyate aneneti anumānaṃ nadīpūraḥ । na tu vṛṣṭiranumīyamānā pūraviśeṣāt nātītā śakyānumātum, anumānasamaye tadatyayasyāśakyaniścayatvāt ।
nāpi vartamānā tadatyayasyāpi tadānīṃ saṃbhavāt । evaṃ bhaviṣyantyapi sādhakabādhakapramāṇābhāvena sandigdhaiva । tasmāt trekālyasyāśakyaniścayatvāt anupapannamanumānamityata āhabhaviṣyatīti । kāraṇasya hi kāryāt pūrvakālatā śakyā niścetum kāryeṇa liṅgena ।
tena atītādisandehaḥ kṣatimāvahati । yaḥ kaściditi yogyābhiprāyam । sa ca kāryasya purastāt tato niścayavyāpta ityarthaḥ ।। sāmānyatodṛṣṭodāharaṇaṃ bhāṣyakārīyaṃ duḥkhabodham, śeṣavadudāharaṇāntargataṃ ca ।
atrāpi kāryeṇa saviturdeśāntaraprāptyā tatkāraṇasya vrajyāyā anumānāt । na caitāvatā anumānasya traividhyaṃ bhavati, udāharaṇamātrasyānantyenānantyaprasaṅgāt । tasmād bhāṣyakāravyākhyānamarocayamāno vārttikakṛt anyathāvyākhyāyodāharaṇāntaramāhasāmānyatodṛṣṭaṃ nāmeti । sādhyadharmāvinābhāvinā viśeṣaṇena sādhanadharmeṇa viśiṣyamāṇo dharmo gamyate gamakatvena ।
hetuviśiṣṭo hi dharmo gamakaḥ, jijñāsitadharmaviśiṣṭaśca gamyaḥ । sa eva cobhayātmāṣa gamyo gamaka iṣyate । asiddhenaikadeśena gamyaḥ siddhena bodhakaḥ ।। iti ।
avinābhāvitvaṃ svabhāvapratibaddhatvaṃ sarveṣāmeva hetūnāṃ sāmānyam । tatra dharmadharmiṇorabhedavivakṣayā hetureva sāmānyamuktaḥ । sāmānyenāvinābhāvinā hetunā avacchinnaṃ dṛṣṭaṃ dharmirūpamanumānaṃ sāmānyato dṛṣṭamanumānam । tṛtīyāyāstasiḥ ।
tadetat pūrvavaccheṣavatorapi prāpakamapi tatpadasannidhānāt gobalīvardanyāyena te parityajyānyatra niviśate । tadidamuktamakāryakāraṇabhṛteneti । udāharaṇamāhayathā balākayeti ।। bhāṣyakārīyamudāharaṇamupanyasyākṣipatiapare punariti ।
taditi gatimāniti । parāmṛśatiupalabdhilakṣaṇaprāptatvāditi । karmaṇo hi mahattvarūpaviśeṣaikārthasamavāya upalabdhilakṣaṇaprāptiḥ pratyakṣopalabdhiyogyatā । samādhattenaivedamiti ।
deśāntaraprāptimānādityaḥ dravyatve sati kṣayavṛddhipratyayāviṣayatve ca prāṅmukhopalabhyatve ca tadabhimukhadeśasaṃbandhād anutpannapādavihārasya parivṛtya tatpratyayaviṣayatvāt maṇyādivat, tatpratyayaviṣayatvād ityucyamāne puraḥsthitena sthāṇunā vyabhicāraḥ, so api hi pratyabhijñāviṣayo bhavati tatraiva sthitaḥ । tannivṛttyarthaṃ parivṛtyetyuktam । tathāpi guṇādibhirvyabhicāraḥ । tannivṛttyarthaṃ dravyatve satīti viśeṣaṇam ।
tathāpi pradīpādibhirāśutaravināśibhirvyabhicāraḥ, tannivṛttyarthaṃ kṣayavṛddhipratyayāviṣayatve satīti viśeṣaṇam । tathāpi pṛṣṭhato avasthitayā sthūṇayā vyabhicāraḥ, tannivṛttyarthaṃ prāṅmukhopalabhyatve satīti viśeṣaṇam । upalabhyatā ca upalabdhikarmatā । sā cehātītā vivakṣitā, anyathā pūrvāparajaladhivelāvagāhinā tuhinaśailena vyabhicāraḥ ।
yadyapyayamapi parivṛtya tatpratyayavato atipatitopalambhakarmabhāvaḥ, tathāpi tadā narāntarasyopalabhyaḥ । mārtaṇḍamaṇḍalaṃ tvastācalacūḍāvalambi na prācyāṃ kasyacidupalambhagocara iti vaiṣamyam, tathāpi yadi draṣṭaiva puro avasthitasya paścimābhimukhasaya prāsādasya svayumupanipatya pṛṣṭato bhavati, tadoktalakṣaṇasya hetorasti vyabhicāraḥ । tannivṛttyarthamanutpannapādavihārasyeti viśeṣaṇam । tadabhimukhadeśasaṃbandhāditi lyablope pañcamī ।
svābhimukhadeśamuddiśyānutpannaḥ pādavihāro yasya sa tathoktaḥ । tamuddiśya khalvayaṃ padbhyāṃ saṃcaramāṇaḥ prāsādasya pṛṣṭato bhavatīti bhāvaḥ । deśāntaraprāptau sādhanāntaramāhadeśāntareti । satyavināśa iti ca draṣṭavyam ।
ye tvimāmanumānaparamparām amṛṣyamāṇā diśaḥ pratyakṣatāmicchanti, vipratipannaṃ cānumānena bodhayanti, tanmatamupanyasyatieke tviti । dūṣayatitacca neti । arūpamātmasukhādyapi pratyakṣamiti śaṅkamānena bāhyakaraṇenetyuktam । pṛcchatikathaṃ tarhīti ।
uttaramdigdeśeti । anyathāsiddhatayā aṅgulyā nirdeśasya dikpratyakṣatvena na svābhāvikaḥ pratibandha ityarthaḥ ।। syādetat । apratyakṣāyāṃ diśi digdeśasaṃbandhiṣvityetadeva kuta ityata āhaādityeneti ।
tadvibhajaneprācītyayamiti । tat punaridaṃ pratyakṣam ā codayāt ā cāstamayād deśāntaraṃ sañcaraṇaṃ mārtaṇḍamaṇḍalasya anākalitadravyatve satītyādidaṇḍakānumānānāmindriyavyāpārāntaramupajāyamānatvāt । tatra mā bhūvannākāśadigādayaḥ pratyakṣāḥ, tathāpi parito viniṣpatadativiśadamayukhajālamadhyavartino helimaṇḍalasya ta eva mayukhabhāgabhedāḥ pratyakṣadeśā iti teṣāṃ pratyakṣāṇāṃ pratyakṣeṇa savitṛmaṇḍalena saṃyogavibhāgāḥ pratyakṣā bhaviṣyantīti yuktam । idaṃ tvatisphuṭatayā nābhidhāya śiṣyavyutpādanāyākṣuṇṇaṃ mārgāntaraṃ darśitamiti mantavyam ।
tadevaṃ rūpeṇa sparśānumānam, śiṃśapātvena śrutena vṛkṣatvānu mānamityādi sāmānyatodṛṣṭena saṃgṛhītaṃ veditavyam ।। svamatena vyākhyāntaramāhaathavā trividhamiti । taddhibhajateprasiddhamiti । pakṣaikadeśe sadapi siddham, pakṣavyāpakaṃ tu prakarṣeṇa siddhamityarthaḥ ।
yadyapi avinābhāvaḥ pañcasu caturṣu vā rūpeṣu liṅgasya samāpyate ityavinābhāvenaiva sarvāṇiliṅgarūpāṇi saṃgṛhyante, tathāpīha prasiddhasacchabdābhyāṃ dvayoḥ saṃgrahe gobalīvardanyāyena tat parityajya vipakṣavyatirekāsatpratipakṣatvābādhitaviṣayatvāni saṃgṛhṇāti । atrāpi yathāsaṃbhavaṃ caturṇāṃ pañcānāṃ vā rūpāṇāṃ liṅgeṣu saṃbandhaḥ । tadanena prabandhenānumānavādināṃ svarūpasaṃkhyāphalavipratipattayo nirākṛtāḥ । tatra tatpūrvakamiti svarūpavipratipattiḥ ।
anumānamiti samākhyānirvacanasāmarthyāt phalavipratipattiḥ । trividhamiti nyūnādhikasaṃkhyāvyavacchedena saṃkhyāvipratipattirnirākṛtā ।। saṃpratyāntargaṇikabhedānantyenānantyād anumānasyāśakyalakṣaṇamiti yadi kaścidanumanyeta, tannirākaraṇāya traividhyamanumānasya ucyate iti trividhapadasyatātparyāntaramāhaatha veti । trividhatvena yato niyatamataḥ śakyalakṣaṇamityarthaḥ ।
anityaḥ śabdaḥ kṛtakatvāditi sapakṣe sadeva । anitya śabdo asmadādipratnanāntarīyakatvāditi sapakṣe sadasat । tadetadanvayavyatireki dvividham । evamanvayyapi dvedhā ।
tatra sapakṣe sadeva, yathā paramāṇvādayaḥ kasyacit pratyakṣāḥ prameyatvād ghaṭādivaditi । tathā sapakṣe sadasad yathā tatraiva sādhye sattvād ghaṭādivaditi । kālabhedaḥ traikālyam । pratipanno apratipannaḥ sandigdho viparyastaśceti puruṣabhedaḥ ।
pūrvaṃ siddhavat pūrvavadityanūdya tasyodāharaṇamuktam । saṃprati praśnapūrvakaṃ tadarthābhāsanirākaraṇena tāttvikamasyārthamāhapūrvavadityuktamiti । bhāṣyavyāghāta ityarthaḥ । pūrvavadityasya vyākhyānaṃ śeṣavadityatrāpi yojayati ।
sāmānyatodṛṣṭaṃ ca jñānamatidiśatievaṃ śeṣavadādiṣviti । athavā pūrvavaditi bhāṣyam । tasyārthaḥ, pūrveṇa tulyaṃ vartate iti pūrvavat । kriyātulyatāyāṃ ca vatiriti kriyātulyatā darśitā ।
yatreti । pūrvamanyataradarśanena sahānyataradarśanaṃ dṛṣṭāntadharmiṇi, yathāpūrvaṃ pratyakṣabhūtayoriti pramāṇamātropalakṣaṇam । evaṃ sādhyadharmiṇi anyataradharmadarśanena sādhanadharmadarśanenānyatarasya sādhyadharmasyānumānamanumiti darśanamiti bhavati kriyātulyatā । tadetat bhāṣyamanubhāṣya vyācaṣṭeatha veti ।।
atra dignāgena dhūmādagnirūpadharmāntarānumānam agnideśayoḥ saṃbandhānumānaṃ ca dūṣayitvā agniviśiṣṭadeśānumānaṃ samarthitam । kecid dharmāntaraṃ meyaṃ liṅgasyāvyabhicārataḥ । saṃbandhaṃ kecidicchanti siddhatvād dharmadharmiṇoḥ ।। liṅga dharme prasiddhaṃ cet kimanyat tena mīyate ।
atha dharmiṇi tasyaiva kimarthaṃ nānumeyatā ।। saṃbandhe api dvayaṃ nāsti ṣaṣṭhī śrūyeta tadvati । avācyo anugṛhītatvānna cāsau liṅgasaṃgataḥ ।। na hi saṃbandhadharmatayā liṅgaṃ pratīyate, api tu deśasaṃgatamityarthaḥ, iti ।
tatra liṅgasyāvyabhicārastu dharmeṇānyatra dṛśyate । tatra prasiddhaṃ tadyuktaṃ dharmiṇaṃ gamayiṣyati ।।iti । tatra dignāgadūṣitān kalpān anyāṃśca vikalpān dignāgasamarthitaṃ ca kalpamupanyasya dūṣayatianye punariti dharmadharmibhāvānupapatteriti । dharmeṇa hi dharmipratipattavyaḥ, anyathā atiprasakteriti bhāvaḥ ।
deśasya ca svarūpeṇetyarthaḥ । śaṅkateathāpīdamiti । nirākarotitacca naivamiti । yaḥ kaścid vā deśo agnimān sādhyo, dhūmavān vā deśabhedaḥ? tatra pūrvasvin kalpe nirākaraṇamāhaataddharmāditi ।
yaḥ kaścidagnimattayā deśaḥ sādhyate na tasyāvaśyaṃ dhūmo dharma ityarthaḥ । na caitat sādhyaṃ siddhatvādityāhana cāgneriti । dvitīyaṃ kalpamāśaḍteayamiti । nirākarotina, tasyeti, śaṅkāṃ vibhajatedeśeti ।
nirākaraṇaṃ vibhajatena hyayamiti । na hyayamevaṃvādī dignāgo dhūmādhāraṃ deśaviśeṣaṃ paśyati । na hyasya mate parvato nāma kaścidavayavī yadādhāro dhūma upalabhyeta, kiṃ tu paramāṇavaḥ paramasūkṣmā atīndriyāḥ parvataḥ । evaṃ dhūmo api tādṛśa eva ।
yathā vakṣyatisarvāgahaṇam mavayavyasiddheḥ iti । yeṣāmapi deśabhedo avayavī darśanārhaḥ, teṣāmapi viyadvartinīṃ dhūmalekhāmabhraṃlihāmupalabhyānupalabdhadeśānāṃ nānumānasaṃbhava iti bhāvaḥ । śaṅkateavinābhāveneti । tadeva vibhajateathāpīti ।
nirākarotitanneti । vikalpayatiagnidhūmayoriti । kāryakāraṇabhāvamālambateastviti । dūṣayatitanneti ।
dhūmena hi vahniranumīyate, na ca kāryasattā nimittakāraṇasattāyā vyāptā । na hi yadā yatra vā paṭaḥ, tadā tatra vā kuvindaḥ । nāpyasamavāyikāraṇasattayā, na hi yadā yadā saṃyogastadā karma । tasmāt samavāyikāraṇāvinābhāvaḥ kāryasya vaktavyaḥ ।
tatredaṃ dūṣaṇamatadvṛttitvāditi । ekārthasamavāyamavinābhāvaṃ dūṣayatinaiketi । ekārthasamavāya iti hi dvedhā, ekasyārthasya samavāyaḥ, ekasmin vārthe samavāya iti । tatra prathamaṃ kalpaṃ dūṣayatitābhyāmiti ।
yadi hi vahnimābhyāmeko arthaḥ kaścit ārabhyeta tato asau tayoḥ samaveyāt, na tvetadastītyarthaḥ । dvitīyaṃ kalpaṃ dūṣayatina ca tāviti । ityata āhasaṃbandhamātramiti । saṃyoga ityarthaḥ ।
tadeva tahra ।। yavadhāryatāmityata āhatadapīti । pṛcchatikathamiti । uttaramyadi tāvaditi ।
kurute prayogam । asti saṃbandho agnidhūmayordhūmāditi । dūṣayatitannāpratītatvāt । tadanenānaikāntikatvaṃ darśayati ।
saṃbandhāntaram āśaṅkaterūpasparśavaditi । na hi bauddharāddhānte dravyaṃ nāma kiñcidasti yatra rūpasparśai samavetau, kiṃ tvekasāmagryadhīnatayā niyatasāhacaryau, tathā vahnidhūmāvapi ityarthaḥ । dūṣayatinobhayoriti । ubhayasahācaryanirākaraṇena yatra dhūmastatrāgnirityapi parākṛtam, tasyāpi sāhacaryaviśeṣatvādityāhayatra dhūma iti ।
gatyantarābhāvādupasaṃharatina ceti । śaṅkateloka iti । nirākaroti nāstīti । yatra tāvat parvatanitambavartinī dhūmalekhā santatamudgacchantī dṛśyate, tatrāsau deśa eva tadviśiṣṭo anumīyate iti lokaprasiddhameveti kimatra vaktavyam ।
yatra tu bhūyiṣṭhatāyā tasya dhūmasya dūratvena deśo na dṛśyate, dhūma eva tvamraṃliho limpanniva abhramaṇḍalamavalokyate, tatra deśānumānaprayāsālasatayā dṛśyamāno dhūmaviśeṣa evāgnimattayā sādhyate dhūmatvaikārthasamavāyibhiḥ tadgataiḥ saṃtatyerdhvagamanādibhirityāhadhūmaviśeṣeṇa iti । viśiṣyate teneti viśeṣaḥ saṃtatyūrdhvagamanādiḥ । tena dhūmamātrād vahnivyabhicāriṇo vahnyavinābhāvī dhūmo viśeṣyata ityarthaḥ । śeṣamatirohitārtham ।।
śeṣavannāma pariśeṣaḥ । dravyatvakarmatvayoḥ śabde nirākāryatvena upayuktatvāt tābhyāmanyad guṇatvaṃ śeṣaḥ । sa yasyāstyanumānasya pratipādyatayā, taccheṣavat । tatra na dravyaṃ śabdaḥ ekadravyatvāt ।
dvividhameva hi dravyam, adravyamanekadravyaṃ ca । adravyaṃ paramāṇvādi, anekadravyaṃ ca ghaṭādi । śabdastvekadravyaḥ । tasmāt na dravyaṃ rūpādivat ।
na karma, śabdāntarahetutvāditi । tadetad bhāṣyamākṣipatikarmeti । pariharatineti । anyamasyārthaṃ darśayatisamānajātīyārambhakatvāditi ।
yat samānajātīyārambhakaṃ na tat karma, yathā rūpādaya iti । kāryatvāt tāvat śabdaḥ samavāyikāraṇavān । tatra ca pṛthivyādiniṣedhāt nabho asya samavāyikāraṇam । na caiṣa nabhovyāpakaḥ sarvatra upalambhaprasaṅgāt ।
tasmādavyāpakaḥ । karṇaśaṣkulyupasannihitaṃ ca nabhaḥ śrotram । tālvādisaṃyogopadhānena ca nabhaḥpradeśe śabdaḥ samavetaḥ । prāpyakāri ca śrotram ।
na ca vaktṛvaktrāvaruddhaṃ nabhaḥpradeśaṃ tat prāpnoti । na cādravyaṃ śabdo gatvā śrotreṇa saṃbadhyate । tasmād vīcītaraṅgarītyā svadeśānantaradeśe śabdāntarārambhaṇaparamparayā śrotradeśotpannaṃ śabdaṃ gṛhṇātīti siddhaṃ sajātīyārambhakatvāditi । idaṃ tu pariśeṣasya udāharaṇaṃ nādaraṇīyam ।
vyatirekiṇo hi nāmāntaramidaṃ pariśeṣa iti । eṣa punaranvayavyatirekī dravyakarmānyatve sati sadādyabhedasya sapakṣe rūpādau sattvād, vipakṣe sāmānyādāvabhāvāt । tasmād ātmatantratāsādhanamicchādīnāṃ pariśeṣodāharaṇaṃ draṣṭavayam । taccānantarameva vakṣyatīti ।।
sāmānyatodṛṣṭaṃ nāmetyādi bhāṣyam anubhāṣyākṣipatisāmānyata iti । kathaṃ tarhi anumānamatra pravartate iti । nityaparokṣeṇa saha kasyacit liṅgasaya saṃbandhādarśanādityarthaḥ । vyāhataṃ ceti ।
sa khalvatyantāparidṛṣṭaḥ svarūpato vā sādhyeta, dṛṣṭadharmiviśeṣaṇatayā vā? tatra pūrvasmin kalpe nānupalabdha iti vyāghātaḥ । uttarasmin sandigdha iti, viśeṣasmṛtyapekṣo hi saṃśayo nātyantānupalabdhapūrvadharmavattayā kvacid bhavitum arhati । na khalu saptamarasavattayā kecid dravye saṃśerata iti bhāvaḥ । samādhattena viśeṣaṇabhūtasyeti ।
na tāvat svarūpeṇānumīyate yena nānupalabdha iti vyāhanyeta, kiṃ tu dṛṣṭasya dharmiṇo viśeṣaṇatayā । na caivaṃ sarvānumānāviśeṣaḥ । sādhyadharmiṇyasyāsmadādibhiḥ kadācidapi pratyakṣeṇānupalambhāt । tajjātīyena tu dṛṣṭāntadharmiṇordṛṣṭena pratyakṣato vā mānāntarād vā sādhanadharmasya svābhāvikapratibandhagrahasaṃbhādityarthaḥ ।
udāharaṇamāhayathecchādibhirātmā । tadevaṃ vibhajateicchādayaḥ khalu dharmiṇo bhavanti mānasapratyakṣadṛṣṭāḥ, teṣām ātmā viśeṣaṇam । kutaḥ? guṇabhūto avacchedakatayā yataḥ, tasmādātmaviśiṣṭā icchādayaḥ sādhyā ityuktaṃ bhavati । sādhanadharmaṃ tadvartinaṃ darśayatiicchādīnāṃ guṇatvamiti ।
nanūktamanupalabdhacareṇa sādhyadharmeṇa na saṃdehaviṣayatvam, anupalabdhacaraścātmeti kathaṃ tadviśiṣṭā icchādayo nyāyaviṣayā iti śaṅkāmurīkṛtyata prayogaṃ sūcayatiparatantrā iti । mā tatra saitsīdātmapāratantryam, pāratantryamātraṃ tu siddham ityarthaḥ । tena sāmānyatodṛṣṭasya pāratantryamātraviṣayatā, na pāratantryamicchādīnām anumeyātmavādīnāṃ kadācidapyasmadādipratyakṣagocaraḥ । parasya tadāśrayasya nityaparokṣatvāditi ।।
tadevaṃ sāmānyatodṛṣṭamudāhṛtya pariśepodāharaṇaṃ pāramārthikaṃ praśnapūrvakamādarśayatipāratantryeti । icchādīno hi bādhakairapanīte dravyāṣṭakaguṇatve guṇatvameva vyatirekī hetuḥ ātmapāratantrye pramāṇam । yadyapi cāyaṃ svarūpeṇātmā na prasiddhaḥ, tathāpi dravyāṣṭakavyatirekādiśabdairadūraviprakarṣeṇa parāmṛṣṭaḥ śaknoti viśeṣṭuṃ dharmiṇi ca nyāyapravṛttyaṅgaḥ saṃśayam āpādayitumiti niravadyam ।। atra bhāṣyaṃ vibhāgavacanādeva trividhamiti saddhi iti, tasyārthaḥ, trividham iti vibhāgavacanādeva trividhe pūrvavadādau siddhe kimarthaṃ pūrvavadādyupādānaṃ sūtreṇeti ।
tatra samādhānaṃ trividhavacanaṃ trividhasya pūrvavadādervacanamuktiḥ । mahataḥ trividhasya mahāviṣayasya atītānāgatavartamānaviṣayasya laghīyasā sūtreṇa tatpūrvakamityetāvataivopadeśe paraṃ vākyalāghavaṃ manyamānasyānyasmin vākyalāghave anādaraḥ sūtrakārasyeti śiṣyān vyutpipādayiṣoḥ atraiva nidarśanamtathā cāyam । asya samācāraḥitthaṃbhūtena vakyavikalpena vaicitryeṇa pravṛtta iti yojanā ।। evaṃ tāvat lakṣaṇabhedānumānaṃ bhinnaṃ pratyakṣād darśitam ।
bhāṣyakārastu viṣayabhedādapi bhedamāhasadviṣayaṃ ca pratyakṣaṃ sadasadviṣayaṃ cānumānam । co viṣayabhedaṃ samuccinoti । saditi vartamānam । asadityatītānāgate ।
pratyakṣaṃ hi laukikaṃ vartamānaviṣayameva । anumānaṃ tu traikālyaviṣayam । yadyapi pratyakṣamapyatītānāgatayoḥ saṃprati niṣedhyaniṣedhayorniṣedhe pravartamānamasadviṣayaṃ tathāpi na pratiṣedhyayoḥ pravartate ityetāvatā sadviṣayamuktam । anumānaṃ tu tayorapi pravartate ityetāvatā asadviṣayamuktam ।
tadetadākṣipatisadviṣayaṃ ceti । na hyanupalabdhasāmānye iti sāmānyata upalabdho viśeṣataścānirṇīto dharmo nyāyapravṛttāvadhikriyate । na tvanupalabdhasāmānya ityarthaḥ । na cāsataḥ svatantrasya sāmānyena darśanamastīti ।
dvitīyaṃ kalpamāśaṅkateatheti । etaddūṣayituṃ dharmatraividhyamāhadharmā iti । tadvibhajatetatreti । pṛcchatikathaṃ punariti ।
yadi hi svatantraḥ samavāyaḥ, na tarhi kasyacid viśeṣaṇam, tathā ca na viśeṣaṇatayā gṛhyeteti bhāvaḥ । uttaramsamavāyāntarābhāvāt । na viśeṣaṇatvaṃ svātantryeṇa nirākurmaḥ, kiṃ tu vṛttimasyetyarthaḥ । kasmāt punarasya na samavāyāntaramabhyupeyata ityata āhaatheti ।
pṛcchatikimidamiti । anavasthāprasaṅgo hi nāma tarkaḥ । naiṣa pramāṇamantareṇa nirṇayāya paryāpta ityarthaḥ । uttaramna saṃdehaḥ, kiṃ tvastyeva nyāyaḥ ।
tamāhapañceti । ayaṃ pañcapadārthavṛttiśabdo bahuvrīhiṇā paramāṇau vartate, ṣaṣṭhīsamāsena tu samavāye । na ca kathañcit śabdābhedamātramanumānāṅgam, mā bhūd gośabdasāmyena vāgādīnām api viṣāṇitvamityaparitoṣāt nyāyāntaramāhaanāśritaḥ samavāya iti । iha buddhinimittatvaṃ kāraṇatvam ।
saṃyogenānaikānto mā bhūdityata uktamvyāpakatve satīti । satyupalabdhikāraṇāntarasamavadhāne sarvatropalabhyatā vyāpakatvam । tacceha pratyayakāraṇe ātmāni ca samavāye cāvilakṣaṇamiti । nyāyetikartavyatābhūtaṃ tarkaṃ pṛcchatiyadi punariti uttaramkāryamiti ।
uktamanavasthāprasaṅgamavatārayitumanādhāratvaprasaṅga uktaḥ ।। syādetat । bhavatu vṛtteḥ prāganāśritaṃ kāryaṃ paścāt samavaiṣyati, turīsaṃyuktebhya iva tantubhya utpadya paṭaḥ paścāt turyā ityata āhasamavāyaśceti । anavasthāprasaṅgaḥ pūrvokta ityarthaḥ ।
śaṅkateprāptitvāditi । pramāṇavattvāt prāptā samavāyasya vṛttirna śakyā anavasthābhiyā parityaktumityarthaḥ । vimarśapūrvakaṃ śaṅkāṃ nirākarotikimiyamiti । saṃyoge prāptitvasya nivṛttyā svābhāvikaḥ saṃbandhaḥ kāryatvasyopādheḥ tatprayojakasya vidyamānatvādityarthaḥ ।
atha prāptidharmo api kasmāt na bhavatītyata āhayadi punariyamiti । nanviyamanavasthā kasmād bījāṅgurādiṣvivehāpi nābhyupeyate ityata āhana caināmanavasthāmiti । anidaṃprathameṣvanāditvāt śakyā pratipādayitumanavasthā pramāṇena, na tvidaṃprathameṣvādimattvena tasyāśakyaniścayatvāt । tadidam uktampramāṇābhāvāditi ।
śāstravirodhaśca samavāyāntarābhyupagama ityāhasamavāyaśceti । tattvamekatvaṃ samavāyasya bhāvena sattvayā vyākhyātamiti śāstramāha, tadanekatvamupapādayatā bādhyetetyarthaḥ । codayatisaṃbandhinivṛttāviti । tathā ca vinaśyati, vinaṣṭe ca tasmin yo dṛśyate sa tato anya utpanna iti siddhaṃ samavāyasya nānātvamityarthaḥ ।
pariharatina nāstīti । khyātirūpalabdhiḥ । kasmāt? akṛtakatvāt । akṛtakatvameva kuta ityata āhaakṛtaka iti ।
kārya svāpādānena akṛtakasaṃbandhavad ādhāravattvāditi vyatirekī hetuḥ । vyatirekāvyabhicāramāhayadyayamiti । utpadyamānaḥ khalvayaṃ samavāyaḥ sahakāryeṇa, na kāryasya । na hi sahotpannau rūpasparśau mithaḥ saṃbadhyete ।
ekārthasamavāyastu tayoḥ । so api samavāye nāsti । sannapyasau na kāryamādhāravat karoti । tasmāt sahotpāde kāryamanādhāraṃ syāditi ।
śaṅkateatheti । kāryāt pūrvamutpannaḥ samavāyaḥ paścādutpadyamānaṃ kāryamupādānādhārakaṃ kariṣyati kāryahetubalādityarthaḥ । nirākarotitathāpīti । tribhyo hi kāraṇebhyaḥ kāryaṃ bhāvarūpaṃ jāyate ।
kāryakāraṇasamavāyasya ca kāryakāraṇe samavāyikāraṇe vaktavye, kāryāt prāg jātasya ca samavāyasya na kāryaṃ kāraṇam । na ca nimittakāraṇamātrādasya janmeti sāṃpratam, bhāvotpādasya sarvatra kāraṇatrayapūrvakatvaniyamāt । tasmāt samavāyasya samavāyyasamavāyikāraṇābhāvat na kāryāt prāg utpāda iti suṣṭhūktamtathāpi kasyeti vācyamiti । śaṅkateatheti ।
dūṣayatikāryeti । na ca paṭaturīsaṃyogavat samavāyasya paścāt kāryakāraṇasamavāya iti yuktam । saṃyogajasya saṃyogasya kāraṇatrayasaṃbhavād asya tu samavāyāntaramantareṇa kāraṇatrayāyogāt । anyathānavasthāprasaṅgāditi bhāvaḥ ।
upasaṃharatitasmāditi । tataśca na jñāyate kimabhipretyata asadviṣayamityuktamityākṣepa iti । samādhattetatra pratiṣidhyamāneti । atītānāgate saṃprati pratiṣidhyamāne tadviṣayamanumānam asadviṣayamuktam ।
tanniṣedhastu bhavatu pratyakṣagocaraḥ, tathāpi siddho viṣayabheda ityarthaḥ । atra caiṣa dharmatraividhyakramo dvedhā tāvat, vidhīyamānaḥ pratiṣiśyamānaśca । vidhīyamāno api dvedhā, paratantraḥ svatantraśceti । svatantrasya ca dharmatvaṃ viśeṣaṇatvamātravivakṣayā draṣṭavyam ।
nanu vidhīyamāno apyasan pratyakṣaśca kvacit । yathā vyāpriyamāṇe kulāle jāyamāno ghaṭaḥ । visphāritākṣo hi tadā ghaṭo bhavatīti pratyeti । na cāsau tadā san, sato bhavanaṃ pratyakartṛkatvāt, gamanavaditi śaṅkatebhavatīti ।
nirākarotina, jāyamāneti । jāyamānasyārthasya vidhiviṣayasya sattayāsattayā vānabhyupagamāt । niṣedhaviṣayatayā tu tasyāsattvamabhyupeyata eveti । kastarhi bhavatiśabdasyārtha ityata āhabhavatīti ।
dhaṭo jāyata iti tu laukikaḥ prayogo ghaṭaśabdaṃ ghaṭārtheṣu tadavayaveṣūpacarya teṣāṃ ca siddhatayā kartṛtvādupapādanīya iti । upasaṃharatievaṃ tāvaditi ।। svalakṣaṇaṃ samādhāya pareṣāmanumānalakṣaṇaṃ dūṣayitumupanyasyatiapare tviti । tasyārthamāhaasyārtha iti ।
dūṣayatiatreti । yathāsaṃbhavaṃ samāsaṃ vikalpya dūṣyatināntarīyakārtha iti ceti । sattvaṃ vidhiviṣayajñānagamyatvam, na tu sāmānyam । sattvādibhiranityatvānāntarīyakaiḥ tannāntarīyakakṛtakatvadharmairanityatvānumānaṃ syāt, na ca śakyam, teṣāmākāśādiṣu nityeṣu vyabhicārādityarthaḥ ।
tathāpyasamarthaḥ samāsa iti । pūrvamarthātirekamātraṃ dūṣaṇamuktam । saṃprati tvarthātirekeṇa hetunā viśeṣaṇasamāsānupapattirityapaunarūktyam । viśeṣaṇaṃ viśeṣyeṇa bahulam ।।
ityatra viśeṣaṇapadopādādamātreṇa vā viśeṣyapadopādānamātreṇa vā anyatarasyārthāt prāpterūbhayapadopādānasyaitat prayojanamyatrobhayoḥ pratyekaṃ vyabhicāraḥ samudāye tvavyabhicāraḥ, tatra samāso yathā syāditi । sa cātra nāstīti samāsānupapattirityarthaḥ । sāmarthyaṃ prayojanābhisaṃbandhaḥ । codayatiekapadeti ।
pariharatiatrāpīti । pradhānaṃ vyaktirviśeṣyatvāt aṅgaṃ jātirviśeṣaṇatvāt । pṛthivītyukte bhavati saṃśayaḥ, kiṃ pṛthivītvaṃ sāmānyamasya vivakṣitaṃ yathā paśunā yajeta iti, kiṃ vā tadviśeṣyaṃ dravyam, grahaṃ saṃmārṣṭīti । atredamupatiṣṭhatedravyamiti ।
taddhi pṛthivītvāt sāmānyaviśeṣāt pṛthivī vyavacchinatti । evaṃ dravyamityapyukte dravyatvaṃ vā sāmānyaṃ vyaktirveti vimarśe pṛthivītyetadupatiṣṭhate । na dravyatvaṃ sāmānyaṃ kiṃ tu pṛthivī । na ca dravyatvapṛthivītvayoḥ sāmānādhikaraṇyamasti ।
na hi bhavati pṛthivītvaṃ dravyatvamiti । tasmāt sāmānādhikaraṇyasaṃbhavāt pradhānaikavyaktilābhaḥ । iha tvartho nāntarīyakatvaṃ vyabhicarati । nāntarīyakatvaṃ tu nārtham ।
na hyasti saṃbhavo nāntarīyakaśca syāt na cārtha iti, nāntarīyakaśabdavācyasyānabhidheyatvāsaṃbhavāt । vastuvacanatve apyarthaśabdasya lakṣyāsaṃbhavād aviṣayaṃ lakṣaṇam, na hi dignāgasya mate kiñcidasti vastu yannāntarīyakaṃ saddheturbhavati । sarvo ayamanumānānumeyabhāvo buddhyārūḍhena dharmadharmibhāvena na bahiḥ sadasattvamapekṣate iti । avyāpakaṃ ca, na hi vastveva nāntarīyakamasato api nāntarīyakatvāditi bhāvaḥ ।।
dūṣaṇāntaramāhatadvida iti ceti । nāntarīyakadarśanamityucyamāne śabdasāmarthyādeva labhyate nāntarīyakatvaviśiṣṭārthadarśanamiti, sati saṃbhave śabdārthaparityāgābhāvāt । atastrirūpaliṅgadarśanasya siddheḥ kimaparamavaśiṣyate yadavarodhāya tadvida ityupādīyate ityarthaḥ । etadeva vyatirekamukhena nirūpayatina hīti ।
etallakṣaṇadūṣaṇaṃ lakṣaṇāntare apyatidiśatieteneti । pṛcchatika iti । na hyasmin lakṣaṇe tadvida ityasti, tena tadatiricyate iti bhāvaḥ । uttaramyatheti ।
teṣāmudāharaṇaṃ dūṣayatiudāharaṇamiti । tadanena dignāgasya lakṣaṇaṃ dūṣayitvā anyeṣāṃ lakṣaṇaṃ dūṣitam ।। saṃprati dignāgasya svakīyalakṣaṇaprapañcārthaṃ vākyam anumeye atha tattulya ityādyupanyasya dūṣayatiapare tviti । anantaralakṣaṇakāramapekṣyāpara ityuktam ।
codayatianumeya iti । ityarthaḥ । samādhattenāprasaṅga iti । yadyevaṃ syātad yo vipakṣe dvedhā sa vipakṣāvṛttiriti hetureva syāt na savyabhicāra ityarthaḥ ।
punaścodayatina kartavya iti । kutaḥ? avadhāraṇāt nivṛtteḥ । anumeye sadbhāva evetyavadhāraṇenānumeye sadbhāvasya niyatatvāt kutaḥ pakṣaikadeśavṛtteḥ prasaṅga iti bhāvaḥ । evannirākartuṃ yathāsaṃbhavaṃ vikalpayatianumeye iti ।
tatra pūrvakalpasya tātparyaṃ vikalpayatikiṃ punaraneneti । asaṃbhavaḥ atyantāsaṃbhavo nirākriyate, yathā nīlaṃ sarojaṃ bhavatyeva nātyantaṃ na bhavatīti gamyate, na tu nīlameva sarojaṃ nānīlamiti, nāpi sarojameva nīlaṃ nānyaditi । atha saṃbhava iti । anvayaparo na vyatirekapara ityarthaḥ ।
etadvikalpadvayaṃ dūṣayatiubhayathā ceti । dūṣaṇāntaraṃ cāhana caikadeśavṛttiriti । na hyatyantāyogavyavacchedenāyogo vyavacchinno bhavati, nāpi saṃbhavamātravidhānenāsaṃbhavo vyavacchinno bhavati । tataścayogāvyavacchedādekadeśavṛttiranumānābhāso na vyavacchinna ityarthaḥ ।।
syādetat । viśeṣyasaṃgato ayamevakāro anumeya eva saṃbhavati । yathā pārtha eva dhanurdhara iti । na cāyamanyayogavyavacchedo vinaivakāraṃ labhyate ।
tasmāt na vyarthamavadhāraṇamityata āhauttarapadabādhā ca । na hyasti saṃbhavo anumeya evāsti tattulye ceti । tasmāt tattulya ityasya bādhā । cakāro naikadeśavṛttirnirākṛta iti dūṣaṇaṃ samuccinoti ।।
anumeya eva sadbhāva iti pakṣaṃ yathāsaṃbhavaṃ dūṣayitvā anumeye sadbhāva eveti dvitīyaṃ pakṣaṃ dūṣayitumupanyasyatiathottaramiti । tasya prayojanaṃ daśayatitasya vayāptirityarthaḥ । sadbhāva eveti kila viśeṣaṇasaṃgatamavadhāraṇamayogam avyāpti vyavacchindat vyāpti darśayati । tathā ca vyāptirasyārtha ityarthaḥ ।
dūṣayatitathāpyanumeyamavadhāritaṃ saṃbhavasya vyāptyā na dharmaḥ sadbhāvaḥ । hetumāhayata evakārakaraṇaṃ tato anyatrāvadhāraṇamiti । mā vadhāri sadbhāvo avadhāryatāṃ cānumeyam । kimetāvatāpītyata āhasaṃbhavavyāptyā ceti ।
anumeyaṃ khalvavadhāritaṃ saddhetusaṃbhavaṃ parityajya nānyatra vartate, tataścānumeyaṃ hetusaṃbhavavyāptyāvadhāritaṃ bhavati । hetusaṃbhavastvanavadhāritaḥ sarvatraiva tattulye ca vipakṣe ca prasṛtaḥ । sa ca kaścit tattulyavipakṣau vyāpnoti, kaścit tadekadeśavṛttiḥ । tadasya hetusaṃbhavasya vipakṣe api prasaktasya pratiṣedhāya yuktamasati nāstīti ।
tattulye tu prasaktamapratiṣiddhamanumatameveti tattulye sadbhāva iti vyarthamityarthaḥ ।। syādetat । iti vacanam ityata āhatattulye ceti । yadi punarvyāptirvivakṣyeta kṛtakatve sādhye prayatnānantarīyakatvaṃ na hetuḥ syāt ।
na hyayaṃ sapakṣavyāpaka iti bhāvaḥ । deśayatiatha tattulye iti । dūṣayituṃ vikalpayatikiṃ punaratreti । pūrvasya virodhād bādhanam, uttarasya paunarūktyāditi ।
pūrvapadena saha virodhe nidarśanamāhana hi bhavatīti । naraṃ ca nārāyaṇameva cādau svataḥ sutau dvau janayāṃ babhūva । iti yatheti ced ata āhatathehāpīti । samuccīyamānāvadhāraṇe hi tattulyena yathānyayogavyavacchedenaivakāraḥ saṃbadhyate tathānumeyenāpi saṃbadhyeta ।
tathā cānumeyaikadeśavṛttirapi hetuḥ syāt । na khalu naraṃ ca nārāyaṇameveti nipāto nārāyaṇena sahānyayogavyavacchedena saṃbadhyate, nareṇa cāyogavyavacchedeneti bhāvaḥ । athāvadhāraṇasyāvaicitryeṇa saṃbandhamicchatā anumeye yathāyogavyavacchedaḥ, tathā tattulye ayogavyavacchedena saṃbandha ucyeteti śaṅkateatha tattulya iti । nirākarotitattulya iti ।
tad eva vistārayatisa iti । te tava darśane ityarthaḥ । na ca yasyānumeye sadbhāva evetyanūdya tattulya eva sattvamiti vidhātuṃ śakyam । na hyanumānaṃ śakyaṃ viśeṣṭum, tathā sati tadviśeṣaṇāya prayatnāntarāsthāne sati vākyabhedaprasaṅgāt ।
yasyobhayaṃ havirārttimārcchedaindraṃ pañcaśarāvamodanaṃ nirvapet । ityatra hi yadyapi svarūpeṇārteraśakyapratipattitvena haviṣā viśeṣaṇaṃ mṛgyate, tathāpi na śakyaṃ havirūbhayatvena viśeṣṭuṃ vinā prayatnāntarāditi vākyabhedabhiyā pratīyamānamapi ubhayatvamavivakṣitam, evamātrāpyanumeya ityavivakṣitam । atha tadvivakṣayaiva vākyabhedamabhyupetya paścād vākyaikavākyatayā abhimatārthasiddhirāsthīyate । na ca virodhād vākyayorekavākyatā virahaḥ ।
tattulya evetyanyayogavyavacchedasya vipakṣamātraviṣayatvenāpyupapattau virodhāsiddheḥ । tasmāt anyāpohārthatvāt padānāṃ virodho vaktavyaḥ । tathā hi anumeye sadbhāva ityatrānumeya eva nānanumeye, sadbhāva eva nāsadbhāva iti padārthaḥ । tathā ca tattulyavipakṣayorhetvabhāvo darśitaḥ ।
evaṃ tattulye sadbhāva ityatrāpi tattulya eva nātattulye, sadbhāva eva nāsadbhāva iti padārthaḥ । tathā cānumeye asadbhāva ityuktaṃ bhavati । na cānumeyatattulyapadārthayoḥ parasparaparihāravatoḥ samuccayasaṃbhavaḥ । dvayorapi vipakṣavyāvṛttimātraparatvāt parasparasamuccayasadbhāva iti cetna, vṛkṣo gaurityanayorapi hastyādinivṛttimātraparatvenābhinnārthayoḥ sāmānādhikaraṇyaprasaṅgāt, tasmād virodhāt samuccīyamānāvadhāraṇaṃ na yuktamiti ।
yadi rūpameva cākṣuṣaṃ tato na dravyaṃ cākṣuṣaṃ syāt । iti dravyacākṣuṣatvābhidhānaṃ vyāhanyeteti ।। atra hi rūpavaddravyasahitaṃ rūpameva cākṣuṣaṃ na gandharasādīti śakyaṃ samuccīyamānāvadhāraṇam । tasmāt samuccīyamānāvadhāraṇābhidhānaṃ kīrteḥ svātantryeṇa ।
taccāyuktamiti kṛtaṃ vistareṇa ।। asati nāstiteti dūṣayatiasatīti । kasmāt? yadasat tattucchaṃ svayameva nāsti, tanna saditi śakyaṃ vyavahartum asaditi vā । bhavatu, tathāpi kasmāt tasmānna hetoḥ vyāvṛttirbhavatītyata āhana hyasaditi ।
yathā caitat tathā anvayihetūpapādanāvasare asmābhirūktam । svarūpeṇa dūṣayitvā etadgatamavadhāraṇaṃ dūṣayiṣyannanūdya vikalpayatikimavadhāryata iti । prathamaṃ kalpaṃ dūṣayatiyadi tāvaditi । tattulya eva sadbhāva ityanena gamyata ityarthaḥ ।
dvitīyaṃ kalpaṃ dūṣayatiyadi tāvaditi । tattulya eva sadbhāva ityanena gamyata ityarthaḥ । dvitīyaṃ kalpaṃ dūṣayatiatha punariti । gaurayaṃ viṣāṇītvādityayaṃ heturvipakṣa eva nāsti, pakṣasapakṣavyāpakatvāt ।
na tu nāstyeva, vipakṣaikadeśe mahiṣādau vṛtteḥ । ato vipakṣa eva nāsti ityayamapi hetuḥ syāditi । tadevamavayavārthaṃ dūṣayitvā samudāryārthaṃ dūṣayitumupanyasyatiyadapyekadvipadaparyudāseneti । tatraikapadaparyudāsena trayaḥ pakṣāḥ, dvipadaparyudāsenāpi traya iti paṭkam ।
tatparyudāsena saptikāparigrahaḥ । yathānumeye sadbhāva ityucyamāne yasya tattulye nāstitā vipakṣe ca vṛttiḥ so api hetuḥ syāt yathā nityaḥ śabdaḥ kṛtakatvāditi । tattulye astītyucyamāne vipakṣavṛtterapakṣadharmasya ca hetutvaṃ syāt, yathā nityaḥ śabdaḥ cākṣuṣatvāt sāmānyavaditi । nāstitāsatītyucyamāne yo apakṣadharmastattulye ca nāsti sa hetuḥ syāt yathā nityaḥ śabdo asattvāt ।
anumeye tattulye cetyucyamāne, anityaḥ śabdaḥ prameyatvāditi vipakṣavṛttirhetuḥ syāt । anumeye astyasati ca nāstītyetāvatyucyamāne nityaḥ śabdo jātimattve sati śrāvaṇatvādityayaṃ tattulyavṛttihīno api hetuḥ syāt । tattulye asti asati ca nāstītyetāvatyucyamāne anityāḥ paramāṇavaḥ kṛtakatvādityayam apakṣadharmo hetuḥ syāt । tadetatsarvaṃ mā bhūditi samudāyopādānaprayojanam ।
tadetad dūṣayatietadapīti । sapakṣavyāptyavyāptibhyāṃ dvirūpayuktasyānvayino dvitvam ।। saṃprati sāṃkhyīyamanumānalāṇaṃ dūṣayatieteneti । saṃbandho avinābhāvaḥ sādhanasya sādhyena ।
tasmāt pratyakṣād dṛḍhatarapramāṇāvadhāritāt । tathāpi yatrāvinābhūte liṅge bhavata ekasmin dharmiṇi virūddhāvyabhicāriṇī, tayorapi hetutvaṃ prasajyetetyata uktamekasmāditi । śeṣasya anumeyasya siddhiḥ । anupapannatvamātrasāmyenoktam metena na prayuktamiti ।
anupapatti pṛcchatikathamiti । yathāsaṃbhavamanupapattimāhana hīti । yadi pratyakṣaśabdo jñānavacanaḥ jñānaṃ caikatvena viśiṣyate, tadaitad dūṣaṇam । atha saṃbandhaviśeṣaṇamekasmāditi, pratyakṣaśabdaśca jñāye na tu jñāne, tadetadupanyasya dūṣayatiathāpi saṃbandhāditi ।
śaṅkateatheti । saṃbandhasya pratyakṣatoktā pūrvam, na tvanumānakāla ityarthaḥ । dūṣayatitathāpyupalabdhasaṃbandhasya pūrvamanumānakāle cānupalabdhaliṅgasyānumānaṃ prasajyeteti । syādetat ।
saṃbadhyate iti vyutpattyā saṃbandho liṅgam । tenāvinābhūtāddhetoḥ pratyakṣādekasmād anumeyasiddhiriti । tathā ca gṛhītāvinābhāvāt liṅgāt saṃprati pratyakṣādityupapannamityata āhana cānyā gatirasti । atrāpi vyākhyāne ekasmāditi vyartham ।
tathā hi anvayavyatirekamātrasaṃpattiravinābhāva ityucyate, sarvarūpasaṃpattirvā? tatra prathame kalpe mā bhūd viruddhāvyabhicārī, bādhitaviṣayastu hetuḥ syāt । dvitīye tu kalpe na sarvarūpasaṃpanno heturviruddhāvyabhicārī saṃbhavatītyekasmāditi atiricyate । tasmāt suṣṭhūktamna cānyā gatirastīti । avyāpakatvaṃ lakṣaṇadoṣam āharūpeṇa ceti ।
na tāvadanayoḥ tādātmyam, bhinnendriyagrāhyatvād minnabuddhibodhyatvācca । na cātadātmanoranayoḥ saṃbandhaḥ kaścidupalabhyate । na ca pratikṣaṇapariṇāmavāde kuṇḍavadarādīnāmapi kaścidasti saṃbandha ityapi draṣṭavyam । śaṅkateatheti ।
nirākarotiso apīti । na hi sāṃkhyānāṃ bauddhānāṃ vā rāddhānte asti saṃbandhaḥ samavāyo nām । nāpi tadāśrayo dravyam । nāpi tadāśrayo dravyam ।
ataḥ svadarśanavyāghāta ityarthaḥ । yadyucyeta prādhānikatvād rūpādīnāṃ pradhānamekamāśrayaḥ, tathā ca yatra rūpaṃ tatra sparśa ityata āhayatra rūpamiti । kutaḥ? na kvacidati । na hi pradhānamādhāraḥ kāryāṇām, api tu pradhānātmakatvameṣāmiṣyate, tathā ca yatra tatretyanupapattiḥ ।
na ca tādātmyamityapyuktam । na ca bhedābhedāvekatra saṃbhavato virodhāditi bhāvaḥ । śaṅkateparaspareti । yathā hyāsandikāṅgāni bhinnānyanauttarādharyavyavasthitānyapi parasparāśrayatayā na patanti, evaṃ rūpasparśāvapi parasparāśrayāvityarthaḥ ।
nirākarotiparasparādhārabhāve api anyatrāsandikāṅgādau, nāsau rūpasparśayoḥ । kutaḥ? na rūpaṃ sparśo rūpe iti । parasparasaṃyogabhedapratibaddhagurutvāni āsandikāṅgāni apatanti sthitāni parasparādhāratvenāpadiśyante । rūpasparśādīnāṃ tu sthitirna parasparahetukā, api tu bhogāpavargalakṣaṇapuruṣārthahetuketi bhāvaḥ ।
etena sāṅkhānāṃ saptavidhaḥ saṃbandhaḥ pratyuktaḥ । śeṣaṃ subodham।। prasiddhasādharmyātsādhyasādhanamupamānam ।। vibhāgasūtre anumānānantaramupamānasyoddeśād yathoddeśaṃ ca lakṣaṇādanumānalakṣaṇānantaramupamānalakṣaṇamāhaathopamānamiti bhāṣyam ।
sūtraṃ paṭhatiprasiddhasādharmyāt sādhyasādhanamupamānam । atrāpi yata ityadhyāhāryam । siddhiḥ sādhanam । tadetad bhāṣyakāreṇa vyākhyātam ।
prajñātena prasiddhena । gavā sādharmyāt sāmānyād gavayasya । sādharmyaṃ ca sāmānyamabhidadhatā na sāmānyātiriktaṃ sādṛśyaṃ nāma padārthāntaramastītyuktaṃ bhavati । sādharmyaṃ cāprasiddhaṃ na sādhyasāghanāyālamiti sādharmyaprasiddhirapi draṣṭavyā ।
sā ca yathā gaustathā gavaya ityāptavākyāt । tadidamuktamyathā gauriti । sādhyasādhanapadavyākhyānamprajñāpanīyasya gavayaśabdavācyatayā pratyakṣadṛśyamānagosādṛśyasya gavayatvasāmānyaviśeṣavataḥ piṇḍasya prajñāpanamupamānam । piṇḍasya hi gavayaśabdavācyatāṃ puruṣo atideśavākyasmaraṇasahakāriṇaḥ pratayakṣād gavayagatād gosādṛśyāt prajānan tena prajñāpyata iti pramāṇasya vyāpāraḥ prajñāpanamuktamiti ।
tatra vārttikakāraḥ prathamaṃ tāvat sūtratātparyamāhasūtrārthaḥ pūrvavat । samānāsamānajātīyavyavaccheda ityarthaḥ । sādhyasādhanamityucyamāne pratyakṣādisādhaneṣu sukhaduḥkhasādhaneṣu prasaṅgaḥ । ata uktaṃ prasiddhasādharmyāditi ।
yadyapi prasiddhasārmyamupamānamityucyamāne pramāṇaviśeṣābhidhāyyupamānapadasāmānādhikaraṇyāt karaṇatvalābhaḥ, tathāpi tadābhāsanirākaraṇāya sādhyasādhanapadopādānam । tenopamānābhāsamapākṛtaṃ bhavatīti ।। avayavārthaṃ vibhajateprasiddheti । vārttikakāreṇa bahuvrīhidvayasaṃbhavo darśitaḥ, na tu tṛtīyāsamāso bhāṣyakārīyo nirastaḥ ।
bhāṣyakāreṇa hi saṃjñitayā gavayapratipattiḥ phalaṃ sādhyasādhanapadavācyamuktā, ākṣiptaprayojyavyāpāratvāt । prayojakavyāpārasya prajñāpanasya paścāt niṣkṛṣyābhidhānaṃ kṛtamsamākhyāsaṃbandhapratipattipattirūpamānārtha iti । etadeva sādhyasādhanapadārthatayā vārttikakāro vyācaṣṭesamākhyāsaṃbandhapratipattirūpamānārthaḥ phalam । sādhyaśabdena samākhyāsaṃbandha ucyate ।
tasya sādhanaṃ siddhiḥ pratipattiriti । nanu pratipadyatāmayaṃ gosādṛśyayuktaṃ gavayam । samākhyāsaṃbandhapratipattistu kutastyā? na hi yo yatsadṛśaṃ yaṃ pratipadyate, sa tasya samākhyāmapyavagacchati ityāśayavān pṛcchatikimuktaṃ bhavati । uttaramāgameti ।
āgamānubhavāhitāt saṃskārāt smṛtiḥ । etaduktaṃ bhavati, na kevalaṃ sārūpyajñānaṃ samākhyāsaṃbandhapratipattihetuḥ, api tvāgamārthasmṛtyapekṣamiti । nanvasatyāgamānubhave kutaḥ smṛtirityata āhayadā hyaneneti । prasiddhasādharmyādityatra prasiddhirūbhayī śrutamayī pratyakṣamayī ca ।
śrutamayī yathā gaurevaṃ gavaya iti । pratyakṣamayī ca yathā gosādṛśyaviśiṣṭo ayamīdṛśaḥ piṇḍa iti । tatra pratyakṣamayī prasiddhirāgamāhitasmṛtyapekṣā samākhyāsaṃbandhapratipattihetuḥ । yadyapi yathā gaurevaṃ gavaya ityetasmādapi gosadṛśasya gavayaśabdaḥ samākhyeti śakyamavagantum, na khalu pratyakṣa eva saṃjñākarma, samānajātīyavyavacchinne hi tadbhāvati ।
tacca yadi mānāntareṇāpi tathāvagamyate, kastatra saṃjñākarma nivārayet? gosādṛśyena copalakṣitaḥ piṇḍo ya iti sarvanāmnā parāmṛṣṭaḥ śakyo ghaṭādibhyo asamānajātiyebhyo mahiṣādibhyaśca samānajātīyebhyo vyavacchinno avagantuṃ gavayaḥ, tathāpi yāvadayamasau gavaya iti sākṣāt pratīte saṃbandhini saṃjñāṃ na niveśayati, tāvadayaṃ pariplutamatiḥ pramātā kaccit khalu drakṣyāmi tādṛśaṃ piṇḍaṃ yatra gavayasaṃjñā pratipatsya iti pramotsuka evodīkṣate । na cāsau vākyamātrasahāyo apratyakṣīkṛtagosadṛśagavayatvajātimatpiṇḍo asau gavayākhya iti pratipattumarhati । na ca vākyaṃ vinā pratyakṣātrāt । tasmādāgamapratyakṣābhyāmanyadevedam āgamasmṛtisahitaṃ sādṛśyajñānamupamānākhyaṃ pramāṇamāstheyam ।।
nanu yadodīcyena kramelakaṃ nindratoktam, dhik karabhamatidīrghavakragrīvaṃ pralamboṣṭhaṃ kaṭhoratīkṣṇakaṇṭakāśinaṃ kutsitāvayavasanniveśamapasadaṃ paśūnāmiti, tadupaśrutya dākṣiṇātya uttarāpathaṃ gatastādṛśaṃ vastūpalabhya nūnamasau karabha iti pratyeti, tat katamadeteṣu pramāṇam? na tāvadupamānaṃ sādharmyābhāvāt । nāpi pañcamaṃ pramāṇamupagamyate । yadyucyeta nindāparaṃ vākyaṃ karabhasya tādṛśatve na pramāṇam, na hyanyaparāt śabdādanyasyāvagama iti । yatra tarhi tādṛktve paryavasyati vākyaṃ tatra kā gatiḥ? atha tatrāpi tādṛk karabha āgamāvagataḥ pratyakṣeṇa pratyabhijñāyate, karabhaśabdavācyatā tu tasya tatpūrvaṃ tādṛkvarabhaparatve apyāgamasya prayogamātrādavagatā anumānāt ।
yo hi yatra prayujyate śabdo asati vṛttyantare sa tasya vācakaḥ, yathā gośabdo gotve । prayuktaścāyaṃ tādṛśi । tasmāt tasya vācaka iti । tadidaṃ prāgeva prayogānumitaṃ vācakatvamasya pratyakṣasamaye kevalaṃ smaryate iti ।
upamānavākye api tatrāpi vākyādavagataḥ sādharmyavān piṇḍaḥ pratyakṣeṇa pratyabhijñāyate । prayogānumitaṃ ca gavayapadasya vācakatvaṃ smaryate iti na phalāntaramavaśiṣyate yatropamānaṃ pramāṇamiti ।। atrocyate । na tāvadākāśādiśabdavadeṣa gavayaśabdaḥ sākṣāt piṇḍasya vācakaḥ, kintu gavayatvaṃ nimittīkṛtya piṇḍe vartate iti paramārthaḥ ।
na ca yathā gaurevaṃ gavaya iti vākyād gavayatvamavagatam, na hyanavagatasaṃbadhaṃ gavayapadametadavabodhayati । tatastadavagamāt tu saṃbandhavedane parasparāśrayaprasaṅgaḥ । na ca gosādṛśyenopalakṣyate gavayatvam । na khalvanupalabdhacareṇa gavayatvena gosādṛśyaṃ saṃbaddhaṃ dṛṣṭam ।
na cādṛṣṭasaṃbandham upalakṣakam । na hi puruṣeṇādṛṣṭasaṃbandho daṇḍaḥ puruṣamupalakṣayitumarhati । tasmāt saṃbandhino gavayatvasya sarvathānupalabdheḥ kuto vākyād vā anumānād vā vācyavācakasaṃbandhāvasāyaḥ? kutastarāṃ ca saṃbandhasmṛti? gavayatvasāmānyaviśeṣavati tu piṇḍe pratyakṣe yuktaḥ saṃbandhāvagamaḥ, saṃbandhino gavayatvasya pratyakṣatvāt vākyārthasya ca smaryāṇatvāt । tathāpi kiṃ gavayatvajātimān piṇḍo vācyaḥ, uta gosādṛśyavāniti kuto vinigamaneti cet? vākyārthasmaraṇasahakāri gavayatvajātimataḥ piṇḍasya gāsādṛśyadarśanameva tarkasahāyaṃ gavayatvābhidhāne pramāṇam ।
tarkaśca gosādṛśyaviśiṣṭapiṇḍābhidhāne kalpanāgauravaprasaṅgaḥ tathā hi sādṛśyaviśiṣṭa piṇḍābhidhāne, nāpratītaṃ sādṛśyaṃ piṇḍaṃ viśinaṣṭīti tatpratipattavyam । na ca śabdādanyatastadavagama iti śabdaśya tatra vācakatvaṃ kalpanīyam । na cāviśiṣṭaṃ sādṛśyamapi piṇḍaviśeṣe gavayapadam avasthāpayitumarhati, yasya kasyacid yena kenacit saha sādṛśyāditi tadapi gavā viśeṣaṇīyam । na cānyato gotvasyāpi pratipattiriti tadapi gavayapadenābhidhātavyam iti kalpanāgauravam ।
gavayatvajātimatpiṇḍābhidhāne tu lāghavamiti tadanujānāti । sādharmyagrahaṇaṃ ca dharmamātropalakṣaṇamiti karabhasaṃjñāpratītiphalamapyupamānameveti nāvyāptiḥ । nāpi pañcamapramāṇābhyupagamaḥ । ata eva bahunyudāhaṇānyuktvāpyāha sma bhagavān bhāṣyakāraḥ, evamanyo apyupamānasya loke viṣayo bubhutsitavya iti ।
tasmāt sarvaṃ caturasram ।। tadīdṛśamupamānaphalamavidvān sādṛśyaviśiṣṭavastujñānaṃ copamānaphalamiti bhrānto bhadanto dignāga ākṣipatipratyakṣeti । pṛcchatikathamiti । uttaramyadā tāviti ।
upalakṣaṇaṃ caitat, ubhau pratyakṣeṇa paśyatīti । yadā tu gavayamekaṃ pratyakṣeṇa paśyati, smarati ca gām, tadāpi gosādṛśyaṃ gavayasthaṃ pratyakṣameva । gagosthamapratyakṣam, apratyakṣatvād goriti cet? hanta bhoḥ kimabhimataṃ sādṛśyamāyuṣmato yadapratyakṣāyāṃ gavi na pratyakṣam? sāmānyabāhulyaṃ jātyantaravarti jātyantarasya । sāmānyānyeva bhūyāṃsi guṇāvayavakarmaṇām ।
bhinnapradhānasāmānyavṛtti sādṛśyamucyate ।। yathā kālākṣyāṃ gavi gotvamīkṣitavataḥ svastimatyāṃ pratyabhijñāyamānaṃ tadevedamiti, etadeva tadityavagataṃ bhavati, tathehāpīti na phalātirekaḥ । tasmāt na sādṛśyapratītiphalamupamānaṃ pratyakṣād vākyād vā vyatiricyate iti sūktam । bhadantabhrāntimudghāṭayatigaveti ।
gavayasattāṃ sādṛśyaviśiṣṭam ityarthaḥ । arthatattvamuktaṃ smārayatigavayeti । upasaṃharatitasmāditi । prayogastu, pratyakṣādibhyaḥ pramāṇāntaramupamānam, tajjanyapramāvilakṣaṇapramājanakatvāt ।
yadi tu na tebhyo vilakṣaṇamabhaviṣyad na tadvilakṣaṇāṃ pramāmakariṣyat, tathā tānyeva । na caitat tathā । tasmāt tathāti ।। āptopadeśaḥ śabdaḥ ।।
atha śabda iti bhāṣyam । upamānānantaraṃ śabdoddeśāt upamānalakṣaṇānantaraṃ śabdasya lakṣaṇamityarthaḥ । lakṣaṇasūtraṃ paṭhatiāptopadeśaḥ śabdaḥ । atra śabda iti lakṣyapadam ।
āptopadeśa iti lakṣaṇam । upadiśyate aneneti upadeśo vākyajñānaṃ vā tadarthajñānaṃ vā abhighīyate । tatra vākyajñānapramāṇyapakṣe tadarthajñānaṃ phalam, padārthasmṛtyādayastvāntarālikā itikartavyatāḥ । tadarthajñānaprāmāṇyapakṣe tu hānādibuddhiḥ phalam ।
yadyapi vidhirūpadeśaḥ pravartanamityanarthāntaram, yadyapi cāyaṃ niyojyaprayojane pravṛttinivṛttī vidadhadājñādhyeṣaṇābhyāmatiricyate, te hi niyoktṛprayojane pravṛttinivṛttī vidhattaḥ, tathāpi bhūtārthaparopaniṣadādiśabdavyāpakatvāt paraprayojanavadvacanamātravivakṣayopadeśapadaṃ vyākhyeyam । ityādi vacanaṃ kvacit na pravartayati, kutaścid vā nivartayati puruṣam, tathāpi puruṣaśreyo abhidhatte ityupadeśa ityucyate । tathāpyativyāptiḥ, caityavandanādivākyānāmapyevaṃ lakṣaṇatvāt । ata uktamāpteti ।
āptānāṃ ṛṣyāryamlecchānāmupadeśaḥ śabdo na tvanāptānāṃ māyāmohanirmitānāṃ buddharṣabhādīnāṃ pramāṇaviruddhakṣaṇikasarvadharmanairātmyavādināmiti । tadevāhavārttikakāraḥ na śabdamātramiti sūtrārthaḥ ।। sūtrasthāptalakṣaṇaparaṃ bhāṣyamāptaḥ khalu sākṣātkṛtadharmā । sudṛḍhena pramāṇenāvadhāritāḥ sākṣātkṛtā dharmāḥ padārthā hitāhitaprāptiparihāraprayojanā yena sa tathoktaḥ ।
tathāpi tattvaṃ vidvān akārūṇikatayā vā alasatayā vā anupadiśan, matsaritayā vā viparītamupadiśan nāptaḥ syādityata āhayathādṛṣṭasyārthasya cikhyāpayiṣayā prayuktaḥ । yathādṛṣṭasyeti matsaritayā viparītopadeśo nivāritaḥ । cikhyāpayiṣayeti akṛpāsvārthakāmatve nirākṛte । prayuktaḥ utpāditaprayatnaḥ ityalasatvam ।
tathāpi sthānakaraṇapāṭavābhāvena varṇaniṣpādanāsāmarthyenāptaḥ prasajyeta, ityata āhaupadeṣṭā । sthānakaraṇapāṭavānityarthaḥ ।। āpta iti prakṛtipratyayasamudāyāt prakṛti niṣkṛṣya tadarthamāhasākṣātkaraṇamiti । anena yathoktarūpasaṃpadupalakṣitā ।
pratyayārthamāhatayeti । āptalakṣaṇasya vayāpakatvamāhaṛṣīti । darśanāt ṛṣiḥ । karatalāmalakaphalavat sākṣātkṛtatraikālyavarttiprameyamātraḥ, ārād yātaḥ pātakebhya ityāryo madhyamo lokaḥ, mlecchaḥ prasiddhaḥ ।
mlecchā api hi paripathamavasthitāḥ pānthānāmapahṛtasarvasvānāṃ mārgākhyāne hetudarśanaśūnyā avantyāptā iti pareṣāmāptalakṣaṇamavyāpakamityuktaṃ bhavati ।। tadetad bhāṣyam ākṣeptumanubhāṣateāptaḥ khalviti । ākṣipatisvargeti । ākṣeptā bhāṣyam ākṣipya sūtraṃ samādhatte tasmāditi ।
āptaḥ prāpto yukta iti yāvat । apauruṣeyo vaidika upadeśaḥ svargāpūrvadevatādiviṣayaḥ svataḥprāmāṇye siddhe nirdeṣatayā yukta upapannaḥ । laukikaścāryamlecchānāṃ pramāṇāntaramūlo yuktaḥ । mānāntarābhāve tvanāpto ayuktaḥ ।
samādhattena brūma iti । pauruṣeyatvaṃ vedānāṃ dvitīyādhyāya upapādayiṣyate । tasmāt puruṣasyaivāptasyopadeśa āptopadeśa iti sādhu vyākhyānaṃ bhāṣyakārīyamiti bhāvaḥ ।। pṛcchatikaḥ punariti ।
asti hi svargādīnāmapratyakṣatve nyāyaḥ, yogipratyakṣaṃ na svargādiviṣayaḥ pratyakṣatvāt asmadādipratyakṣavaditi bhāvaḥ । uttarambrūmo nyāyam । tamāhasamānyaviśeṣavattvāt kasyacit pratyakṣā iti । atra yāvati pakṣe yo hetuḥ siddhaḥ, tasya tanmātre pakṣīkāryam ।
yogaje ca pratyakṣe siddhe tatsādhakādeva pramāṇāt tasya svargādiviṣayatvamapi siddhamiti dharmigrāhakapramāṇaviruddhaṃ mīmāṃsakānām anumānaṃ nodetumapyutsahate prāgeva tad bādhitum । asiddhe tu yogaje pratyakṣa āśrayāsiddho heturābhāsaḥ । asmākaṃ tu samyañco bahavaśca nyāyā iti bhāvaḥ । anityatvaṃ hetumākṣipatiasiddhamiti ।
pariharatineti । nitye cāpūrva iti । atra trayaḥ kalpāḥ, kimekamapūrvaṃ sarvapuruṣasādhāraṇam, āho asādhāraṇam? yadāpi asādhāraṇaṃ tadāpi kiṃ pratipuruṣamekaikamapūrvam, āho pratipuruṣamanekamiti? tatra prathamaṃ kalpaṃ dūṣayatiyadi sādhāraṇateti । na hi kadācidapyayamapūrvaṃ paśyati laukikaḥ puruṣaḥ ।
yoginastvanabhivyaktamapi paśyantīti bhāvaḥ । dvitīyaṃ kalpaṃ dūṣayatietena pratipuruṣamiti । utkarṣa ādhikyamavayavopacaya iti yāvat । śaṅkatevya।
ekamapi vya।jakabhedāt utkarṣanikarṣavad dṛṣṭam । tad yathā mahati darpaṇatale mahanmukham, tadeva kanīnikāyām aṇviti bhāvaḥ । vakṣyamāṇenābhiprāyeṇa nirākarotina hyekamiti । śaṅkitā svābhiprāyamuddhāṭayatinanu ceti ।
svābhiprāyeṇa nirākarotina dṛṣṭa iti brūma iti । śaṅkitā pṛcchatikiṃ punastat yadi na dṛṣṭam? tatra yadi bhedena na dṛṣṭam, dṛṣṭirnāsti । kiṃ punastat, yad bhedena bhedadarśanamiti bhāsate? samāghātā svābhiprāyamāhamithyāpratyaya iti । na bhedadarśanamapajānīmahe, kiṃ tu pāramārthikaṃ bhedam ।
na ca kalpito apūrvabhadaḥ pāramārthikāya kāryāyālamiti bhāvaḥ । utkarṣāpakarṣakartṛtvaṃ veti karmaṇa iti śeṣaḥ । tṛtīyaṃ kalpamātiṣṭhatepratipuruṣamaneka iti । dūṣayatianivṛtta iti ।
athottarakālamiti । aśvamedhakriyayā tāvat tadapūrvaṃ svakāla evābhivyaktaṃ phaladānābhimukhīkṛtam, abhivya।jakasamānakālatvādabhivyakteḥ, pradīpādiṣu darśanāt । tathāpi phalaṃ tāvat na datte, yāvat kriyā na nivartate । nivṛttāyāṃ tu phalaṃ datte ityarthaḥ ।
dūṣayatiasatīti । tat khalu pūrvaṃ sadapi phalaṃ nākārṣīt caramabhāvinyāḥ kriyāyāḥ tajjanyāyā ābhivyakteranutpādāt । utpannāyāṃ tu kriyāyāmabhivyaktau vā kasmāt na karoti? na hi kriyāyā vināśasya kaścidupayogaḥ । tasmādakāmenāpi tvayā asatyā eva kriyāyā vya।jakatvamanugrāhakatvaṃ cāṅgīkartavyam ।
taccaitadubhayamapi citramityarthaḥ । api ca sāsatī cet kriyābhivyanakti, tathā sati asattāyāḥ sarvatra sulabhatvāt na kiñcidapūrvaṃ nābhivyaktamiti । kriyāvilopaḥ prayatnavilopa ityarthaḥ ।। atra śabdaṃ pramāṇāntaramasahamāno dignāgaḥ tallakṣaṇaṃ vikalpyākṣipatiāptopadeśa iti ।
anyasmādanyasya niścayo na tāvadasaṃbandhādatiprasaṅgāt । na ca śabdaḥ arthātmā, nāpyarthakāryaḥ । vināpyarthaṃ puruṣavivakṣāmātrādeva tadutpādāt । tasmāt na sākṣāt śabdādarthaniścayaḥ, vivakṣākāryantayā tu vivakṣāṃ gamayet ।
sā cārthābhiprāyapūrvā । abhiprāyaśca kaścinmanomātrayoniḥ, aparastu pramāṇamūlaḥ । tatra yaḥ pramāṇaniścitamarthaṃ vivakṣati, yathāvivakṣaṃ coccārayati sa āptaḥ । tasya vacanāt kāryāt kāraṇaṃ vivakṣā anumīyate ।
tasyāśca kāraṇamarthajñānam । tataścārthajñānasyārthakāryatvāditi pramāṇagatiḥ । tatrāptopadeśa ityatropadeśakriyayā upadeṣṭāra upasthāpitāḥ । te ca prāyeṇa visaṃvādakā dṛṣṭā ityāptagrahaṇena teṣāmavisaṃvāditvam ।
tataśca upadeśādarthaviniścayo bhavatvityetadarthaṃ yadyucyeta ityāhayadyāptānāmiti । upadeṣṭaṇāmityarthaḥ । imaṃ kalpaṃ dūṣayatitadanumānāt । avisaṃvāditvamupadeṣṭurānumānikam, tādṛśasya vacanamarthaviniścaye anumānameva ।
tathā hi yad yannirdeṣasattvīyaṃ vacanaṃ tatsarvamarthavat, yathā buddhasya kṣaṇikanairātmyādiviṣaya upadeśaḥ, tathā cāyaṃ vivādādhyāsita upadeśa iti । āptavākyāvisaṃvādasāmānyādanumānatā ।। iti । dvitīyaṃ kalpamātiṣṭhateathārthasya tathābhāvaḥ ।
atra hi upadiśyata ityupadeśa iti vyutpattyā artha ucyate । āptaḥ prāpta upadeśo yasmāt sa tathoktaḥ । etaduktaṃ bhavati yasmāt śabdādavagamyārthaṃ pravartamānaḥ prāpnoti tamevārtha sa āptopadeśaḥ śabdaḥ pramāṇam । evaṃ ca yathā śabdena yo artho darśitaḥ, tasyāptyā tathātā darśitā bhavati ।
tadidamuktamathārthasya tathābhāva iti । dūṣayatiso apīti । tadeva sphuṭayatiyadā hīti । āptyā hi tathātvaṃ viniścanvan arthasya nāpratipannatayā niścetumarhati ।
pratipattiśca prāyeṇa pratyakṣeṇeti pratyakṣata ityuktam । tamimamākṣemapākarotitanneti । nāptatvasahāyaḥ śabdo arthaṃ bodhayatīti sūtrārthaḥ । nāpi śabdārthaprāptyā śabdārthatathātvamiti ।
kastarhi ityata āhaapi tviti । indriyasaṃbaddhāsaṃbaddheṣviti dṛrūṭadṛṣṭeṣvityarthaḥ । yathoktaṃ sa dvividho dṛṣṭādṛṣṭabhedāditi । etaduktaṃ bhavati, nāptatvahetukamavisaṃvāditvamanena sūtreṇāgamārthatayā pratipādyate ।
nāpyarthatathātvam āgamārthatayā pratipādyate । nāpyāgamaḥ pratyakṣānumānābhyāṃ na bhidyate, kiṃ tu upadeśaḥ śabda ityuktam । upadeśa iti ca kārakapadam, upadiśyate jñāpyate prayojanavānartho aneneti । tathāpi vātikādyupadeśo api śabdaḥ syādityata uktamāpteti ।
tenopadeśapadādevāgamasya vākyārthapratipattiḥ phalamuktam । tadidamuktamyā śabdollekhena padārthasmaraṇāvāntaravyāpārāt śabdādevārthaṃ pratyemītyanenollekhena pratipattiḥ sāgamasyārthaḥ phalamiti । āptatvaṃ ca na vākyārthaṃ pratyāyayati api tvāgamasyāvyabhicāritām । na ca yataḥ prāmāṇyamavagamyate tataḥ prameyamapi ।
tathā ca sati prāmāṇyajñānahetoranumānādeva pratyakṣādiprameyāvagatiriti pratyakṣādīnāmapramāṇyaprasaṅgaḥ । tathāsati kasyānumānamapi prāmāṇyamavadhārayet । na cāptavākyaṃ kāryaṃ sad vaktṛjñānānumānadvāreṇārthe apyanumānameva, na tvarthasya pratyāyakamiti sāṃpratam । yadi hi nārthaṃ pratyāyayet jñānamātramanumāpayet, tathā ca nārthaviśeṣasiddhiḥ ।
na ca jñānasyārthādanyo asti kaścid viśeṣaḥ । tasmāt vaktṛjñānaviśeṣaṇāya pūrvaṃ śabdādeva kevalād vākyārthajñānam eṣitavyam । evaṃ ca kṛtaṃ vaktṛjñānānumānenārthapratipattyarthena kevalaṃ prāmāṇyajñānāya tadupayoga iti । na cāvinābhāva eva saṃbandho yena śabdārthayorasaṃbandhena gamyagamakatvaṃ na syāt ।
asti hi sāṅketikaḥ saṃbandho anayoriti vakṣyate । na cāvinābhāvaḥ eva pratyāyanāṅgam, cakṣurādayo nīlādibhedavyabhicāriṇo api dṛṣṭāḥ tatpratipādakā ityuktam । tasmāt padāni kṛtasaṃketāni svārthān smārayanti, ākāṅkṣāyogyatāsattisadhrīcīnāni adṛṣṭapūrvaṃ vākyārthaṃ bodhayanti, na saṃgatigrahaṇamapi pratīkṣanta iti dūre anumānād bhavanti । yathā caitat, tathoddeśe leśata uktam ।
upapāditaṃ ca tattvabindau । tasmāt sarvamavadātam।। sa dvividho dṛṣṭādṛṣṭārthatvāt ।। sa dvividho dṛṣṭādṛṣṭārthatvāt iti sūtrasya tātparyamāhaniyamārtham ।
tadvibhajateanekadheti । dṛṣṭādṛṣṭārthatvāditi bhāṣyamatena vyācaṣṭepratyakṣeti । āptapraṇītatvaliṅgānumitaprāmāṇyaśabdaikaviṣayasvargayāgādisaṃbandhādīnāmanumānaviṣayatā । yathāha bhāṣyakāraḥ, yasyāmutra pratīyate so adṛṣṭārtha iti ।
adṛṣṭārtho api pramāṇamarthasyānumānāditi । tena dṛṣṭo artho yasyāgamasya sa tathā । evamitaro apīti । tadevaṃ bhāṣyamatena vyākhyāya svamatena vyācaṣṭevaktṛbhedenati ।
dṛṣṭo artho yena saṃ dṛṣṭārthaḥ pravaktā, evamadṛṣṭo arthonumito yena sa tathā । tatra dṛṣṭārthā ṛṣayo asmadādayaśca । anumitārthā asmadādaya eveti । evamapi śabdadvaividhyasādhane mā bhūdapakṣadhargateti pravaktṛpadena pūrayatidṛṣṭādṛṣṭārthapravaktṛkatvāditi ।
adṛṣṭārthaḥ pravaktā yasyāgamasya sa tathoktaḥ । asyārthamāha na vigrahaṃ karoti pratyakṣata iti । śeṣaṃ subodham । sa na manyeta dṛṣṭānāṃ vākyānāṃ prāmāṇyam ।
sa iti । viprakṛṣṭo nāstikaḥ parāmṛṣyata iti bhāṣyayojanikā । pariśiṣṭaṃ tu parīkṣāparvaṇi nivedayiṣyate ।। ātmāśarīrendriyārthabuddhimanaḥvṛttidoṣapretyabhāvaphaladuḥkhāpavargāsatu prameyam ।।
iha prameyaṃ heyopādeyabhāvenāvasthitaṃ mumukṣuṇā pratipitsitam । tacca parīkṣitasvapramāṇaviśeṣādhīnapratipatti । lakṣaṇaṃ cāsya pramāṇaviśeṣaḥ । na cāvāntarapramāṇasāmānyapratyakṣādilakṣaṇamantareṇātmādipramāṇāvatāraḥ kartuṃ śakyaḥ, tasya pratyakṣādisāmānyaviśeṣatvāt ।
ataḥ pratyakṣādilakṣaṇānantaraṃ tadavatāraḥ । aparīkṣitaṃ ca na tattvanirṇayāya paryāptamiti parīkṣā vidhāyiṣyate । tatparikaraśca saṃśayādaya iti yuktaṃ teṣāṃ paścāllakṣaṇam । tadiha prameyalakṣaṇāya tadvibhāgoddeśasūtramavatārayituṃ bhāṣyakāraḥ pṛcchati smakiṃ punaranena pramāṇeneti ।
jātyabhiprāyamekavacanam, prakṛte prameye yathāyathaṃ pramāṇānāmupayogāt । tadetad bhāṣyam anūdya vārttikakāra ākṣipatikiṃ punariti । prameyanāntarīyakatvaṃ pramāṇānāṃ sāmarthyam । samādhatteneti ।
pratyakṣādilakṣaṇasāmarthyāt prameyamātraṃ sidvam, siśiṣṭaṃ tu prameyamadyāpi na sidhyatīti tadarthaṃ praśnaḥ । sa ca viśeṣo yathāvaditi na darśita iti । ayameva ca sūtrārtha iti । yeṣāṃ tattvātattvajñānābhyām apavargasaṃsārau bhavataḥ, ta etāvanta eva ।
na nyūnā nādhikā ityarthaḥ । prathamasūtravyavasthām atidiśatiatrāpīti । uktamarthamanākalayannākṣipatiubhayeti । digādīnāmiti ।
dravyeṣu dikkālaparamāṇūnāmanabhidhānāt । vṛkṣastiṣṭhatīti । itiśabda ādyarthe tena vṛkṣaṃ paśyati, vṛkṣeṇa candramasaṃ paśyatītyādayo veditavyāḥ । samādhattena sūtrārthāparijñānāditi, na prameyapadaṃ prameyamātre pravartate, kiṃ tu yat tattvato jñāyamānamapavargasādhanaṃ tasmin, taccātmādyeva nānyaditi yukto anyayogavyavaccheda ityarthaḥ ।
ayogavyavacchede api na doṣa ityāhaprameyameveti । nanvasmin pakṣe na kadācidapi pramāṇatā syādityasti doṣa ityata āhakimuktaṃ bhavatīti । nāsya puruṣamātraṃ prati prameyatvaṃ vidhīyate, api tu mokṣamāṇaśiṣṭaṃ prati vidhīyate । anūdyata iti pramāṇāntaramūlakatvena vidhānasya dārḍhyaṃ darśayati ।
upasaṃharatitasmāditi । kauśalamātramātmanaḥ khyāpayitumabhyupetya samādhānāntaramāhaupetyeti । prāṅmukho annāni bhu।। prācīnapravaṇe vaiśvadevena yajeta ।।
paurṇamāsyāṃ paurṇamāsyā yajeta ।। amāvāsyāyāmamāvāsyayā yajeta ।। ityevamādi śravaṇāt । kauśalamātramidaṃ na tu samādhānamityāhana punaridamiti ।
vihitavidhānāditi । pramāṇavidhānasāmarthyena vihitamityarthaḥ । na kevalaṃ pramāṇavidhānākṣiptam, api tvādyasūtragamaprameyapadādapi labdhamityāhaādyena ceti । etasmiścārthe sūtrakārasya anumatimāhaenaṃ cārthamiti ।
bhāṣyamsarvasya sukhaduḥkhasādhanasya, draṣṭā sarvasya sukhaduḥkhasya bhoktā, yataḥ sukhaduḥkhasādhanaṃ sarvam, sarvaṃ ca sukhaduḥkhaṃ jānāti, ataḥ sarvajñaḥ । na cāprāptānyetāni jānātītyata āhasarvānubhāvī । anubhavaḥ prāptiḥ । tadetad vairāgyotpādāyoktam, evamuttaratrāpi boddhavyam ।
ātmanyayaṃ viśeṣo yadanena rūpeṇa heyaḥ, kaivalyena copādeyaḥ । śarīrādīni tu heyānyeva । apavargastūpādeya eveti । avidyamānaṃ pūrvaṃ śarīraṃ yasya tadapūrvaṃ śarīram ।
tanniṣedhatināsyedamiti । prameyatattvamaviduṣa ātmana avidyamānamuttaraṃ śarīraṃ yasya tad anuttaram । tadapi niṣiddhaṃ cena, netyanukarṣaṇāt । nanu yathā pūrveṣāṃ śarīrāṇām anāditā evamuttareṣāmapyanantatā, tathā ca mokṣamāṇānāṃ pravṛttayaśca tadarthāni śāstrāṇi cānarthakāni prasajyerannityata āhauttareṣāmiti ।
prameyatattvāvagamādityarthaḥ । nanu sūkhe apyuddeṣṭavye duḥkhamātroddeśaḥ kiṃ sukhaṃ pratyācaṣṭe? tathā cānubhavavirodha ityata āhanedamiti । tadetad bhāṣyaṃ vārttikakāra ākṣepasamādhānābhyāṃ vyācaṣṭesukhaṃ punariti na cānyata ātmādipadāt, upalabdhiḥ, asmādeva ātmādibhyo bhedena pratyātmamupalabhyamānatvādeva, nirvidyate ityasya vyākhyānamtāṃ copāsīnasya tayaiva virodhiguṇena tṛṣṇā vicchidyate, sukhānabhidhānena duḥkhapakṣanikṣepaṃ sūcayati । tathā ca sukhe asya vairāgyaṃ bhavatīti tātparyārthaḥ ।।
icchādveṣaprayatnasukhaduḥkhajñānānyātmano liṅgam ।। apavargasyāpyātmārthatvena prameyeṣvātmanaḥ prādhānyāt prathamamātmalakṣaṇasūtram icchetyādi । tadavatārārthaṃ bhāṣyamtatrātmeti । ahamiti jñānaṃ gaurādyākāraṃ śarīrāvabhāsaṃ na śakyaṃ ghaṭādijñānavad drāgātmani pramāṇayitumityabhiprāyaḥ, paradehavartyātmābhiprāyaṃ vā ।
tadatra vārttikāraḥ sūtratātparyamāhasamāneti । samānajātīyaṃ śarīrādi, asamānajātīyaṃ pramāṇasaṃśayādi । satyevāsmin prayojane prayojanamanvācinotiāgamasyeti । tataścātpoktatvānumānasiddhamapi prāmāṇyaṃ śabdasya anena tadarthasaṃvādakenānumānena dṛḍhataraṃ bhavatītyarthaḥ ।
prayojanāntaraṃ cānvācinotipramāṇasaṃplavasyeti । dvāvapi vāśabdau cārthe anvācaye draṣṭavyau । tadanena vārttikena anumānācca pratipattavya iti bhāṣyaṃ vyākhyātam icchāyā ātmaliṅgatvakathanaparaṃ bhāṣyaṃ yajjātīyasyeti । yajjātīyasyeti vyaptismṛtikathanam ।
tajjātīyaṃ paśyanniti pakṣadharmopanayaḥ । tasmādayaṃ sukhaheturityanumāyādātumicchati । seyamicchedṛśī vyāptigrahaṇatatsmaraṇapakṣadharmatāgrahaṇānumānecchādīnāmekakartṛtvaṃ sūcayati, bhede pratisandhānābhāvena tadanupapatteḥ । tadidamuktamekasyeti ।
yaścāsāveko anubhavitā ca smartā cānumātā caiṣitā ca sa ātmā । na ca śarīrameva bhavitumarhati, tasyāpi bālyakaumārayauvanavārddhakabhedenānyatvāt । nendriyam, indriyāntaragṛhīta indriyāntareṇāpratisandhānaprasaṅgāt yamaham asprākṣaṃ ta paśyāmīti । nāpi manaḥ, manasaḥ, karaṇatvenaivānumānāt ।
vakṣyati hyetat sarvaṃ jñāturjñānasādhanopapatteḥ ।। syādetat । asatyapi ātmani jñātari satyapi ca buddhyādīnāṃ bhede, tatsantānābhedena pratisandhānavyavasthopapatsyata ityata āhaniyataviṣaye iti । niyataviṣaya iti buddhibhedasya pratisandhānamapākaroti ।
mātragrahaṇena ca saṃtānaṃ saṃtānivyatiriktamapākaroti । tadabhyupagame vā sa evātmeti siddhaṃ naḥ samīhitam । tadetad bhāṣyam anubhāṣya vārttikakārastātparyamasyāhayajjātīyasyeti । tatra vicāramārabhatetatreti ।
pūrvapakṣamāhakathamicchādīti । pariharatismṛtyeti । nanvekaviṣayāṇāṃ smṛtyādīnāṃ nānākartṛkatve ko virodha ityata āhana hīti । nānāviṣayatva udāharaṇamāhana hi bhavati yadrūpamiti ।
nānānimittatva udāharaṇamāhanāpi bhavatīti, yad yasmāt nimittāt tvagindriyāt sparśamahamasparkṣaṃ tat tasmāt nimittāt cakṣuṣo rūpaṃ paśyāmīti । nānākartṛtva udāharaṇamāhana hi bhavati devadatta iti । tadetat kila pratisandhānaṃ kartṛbhedād devadattayajñadattādervyatirekabalenaikakartṛkatvaṃ sādhayatītyuktam ।। tadetadanupapannam, bhinnakartṛkatvād vyatirekasyopādhisaṃbhavena svābhāvikapratibandhavijñānavaikalyāt, asti hi devadattayajñadattavijñānānāṃ bhinnakartṛkatvamakāryakāraṇabhāvaśca, tatra kimakāryakāraṇabhāvāt pratisandhānasya vyatireka uta bhinnakartṛkatvāditi sandigdhavyatirekatvādasādhanāṅgaṃ pratisandhānamityāśayavāṃścodayatikāryakāraṇabhāvāditi ।
tadidamuktamtadidaṃ pratisandhānamanyathā bhavaditi । gūḍhābhiprāyaḥ pariharatina nānātvasyeti । codaka āhaakāryeti । gūḍhābhiprāya eva parihāravādyāhatadayuktamiti, anaikāntikatvaṃ sandigdhavyatirekitā ।
codaka āhatulyaṃ bhavato apīti । siddhāntī gūḍhābhiprāya evāhaabhyupagamāditi । codaka āhanāsādhanāditi । asiddhārthatā anyathāsiddhārthatā ।
hetoḥ hetuvacanasyetyarthaḥ । saṃprati samādhātā svābhiprāyamāviṣkarotina, hetvarthāparijñānāt । tadeva vibhajatena bhavateti । kaḥ punarasau hetuviśeṣa ityata āhaviśeṣitaṃ caitatpratisaṃdhānam ।
tat kathayati smṛtyā saha pūrvāparapratyayayorekaviṣayatvena pratisaṃndhānam yajjātīyaṃ candanavanitādi sukhahetuṃ pratītaṃ smarāmi tajjātīyamimu pratyemīti pratisandhānam । tadanena śālibījāṅgurasya paramparayā śālibījāntarajananalakṣaṇāt pratisaṃdhānāt kāryakāraṇabhāvaniyamād vyavacchinatti ।। nanviyaṃ pūrvāparapratyayasaṃhitā smṛtirapi kāryakāraṇabhāvādevopapatsyate, kṛtamekena kartretyata āhasā ca smṛtirbhavatpakṣe anupapannā । pṛcchatikasmāt? uttaramanyena nimittena anubhūtasya anyena nimittena asmaraṇāt ।
na hi bhavati yenaiva cakṣuṣā ghaṭamadrākṣam, tenaiva tvagindriyeṇa taṃ spṛśāmīti । nimittabhede pratisaṃdhānābhāvamuktvā viṣayabhede apyāhana hyanyena svabhāvena ghaṭatvādinānubhūtasya anyena vṛkṣatvādinā smaraṇam । na hi bhavati yamahaṃ ghaṭamadrākṣaṃ so ayaṃ vṛkṣa iti । kartṛbhede pratisaṃdhānābhāvamāhana hyanyena devadattena anubhūtamanyo yajñadattaḥ smarati ।
na hi bhavati yo ahaṃ devadatto adrākṣaṃ so ahaṃ yajñadattaḥ paśyāmīti । na cedaṃ satyapi bhede kāryakāraṇabhāvāt pratisaṃdhānaṃ bhavitumarhati । na hi yatra sphuṭataraḥ kāryakāraṇabhāvaḥ tantupaṭayorghaṭakapālayorvā dṛśyate tatra pratisaṃdhānaṃ bhavati, ye tantavaḥ sa eva paṭa iti vā yo ghaṭākṣaṇaḥ sa eva kapālakṣaṇa iti vā । vastutaḥ kāryakāraṇabhūtānāmagṛhītabhedānāṃ pratisaṃdhānahetubhāvaḥ sabhāgeṣu kṣaṇeṣu tathā darśanāditi cet? tanna, āmalakaphalasyaikasyāpanayane tatraiva sthāne āmalakāntarāvasthāpane bhavati pratisaṃdhānam ।
na ca tayorāmalakayorasti kāryakāraṇabhāvaḥ । pūrvāparapratyayayoḥ smṛtyā sahaikaviṣayatvaṃ kartari kāryakāraṇabhāvanibandhanaṃ na karmaṇīti cet? hanta, nairātmyasākṣātkārasātmībhāve apyasti vijñānānāṃ kāryakāraṇabhāva iti tannibandhanaṃ pratisaṃdhānaṃ pūrvavadeva prasajyeta । saiva cātmadṛṣṭirdeṣāṇāṃ nidānaṃ paramiti vyartho nairātmyasākṣātkārasātmībhāvaprayāsaḥ । athāsadapi pratisaṃdhānaṃ kāryavaśādāharati tathāgato naṭa iva rāmatvamātmanaḥ, yadi tat kāryakāraṇabhāvanibandhanam, kathamasat, kathamāhāryam? atha kāryakāraṇabhāvo apyavastusan kalpanāmātranibandhanaḥ, sa tarhi tādṛśaḥ śālibījasyotpādaṃ vāstavaṃ na niyantumarhati, na jātu kalpitavahnibhāvo māṇavako dahanapākayorūpayujyate ।
na ca pratyayānāṃ bhedāgrahāt pratisaṃdhānamiti sāṃpratam, pravṛttivijñānānāṃ rūpādiviṣayāṇāṃ bhedena pṛthagjanairapi pratiyamānatvāt, ālayavijñānasya ca pravṛttivijñānātiriktasyānupalabdheḥ । ahamiti ca sattvadṛṣṭeḥ kṣaṇikatvanirākṛtāvasati bādhake sthiravastuviṣayatvāt । tasmāt smṛtyā saha pūrvāparapratyayayoḥ ekaviṣayatvalakṣaṇasya pratisandhānasyānekakartṛkatvād vyatireko nirūpādhirekakartṛkatvaṃ sādhayati । sa caikaḥ kartā śarīrendriyabuddhibhyo bhinna ātmeti siddham ।।
tadanenāśayenāktamasti ca smṛtiḥ uktarūpa । tasmād yasmin pakṣe smṛtiḥ saṃbhavati tatra pratisaṃdhānaṃ nyāyyamiti । sa ca kartrekatvapakṣa iti bhāvaḥ । āśayamavidvān punaḥ paraḥ pratyavatiṣṭhatebhavāniti ।
para evaikagranthenāhakathamiti । kathaṃ na saṃbhavatītyarthaḥ । syādetat, yogicittamapi sarvajñasya cetasa ālambanapratyaya iti । tasyāpi yogicittena pratisandhānaṃ syādityata āhayatkāyeti ।
etaduktaṃ bhavati, upādānopādeyabhāvenāvasthitaḥ cittapravāhaḥ santānaḥ । na ca yogicittamupādānaṃ sarvajñasya cetasaḥ । ālambanapratyayo hi taditi । kāyagrahaṇaṃ ca ekasantānopalakṣaṇaparam ।
tena janmāntare api smṛtirūpapanneti । tamimamasmadabhiprāyānabhijñaṃ paramanyathāpi bodhayituṃ vibhavāma iti siddhāntī anyathā smṛtyanupapattimāhana, asthiratvāt buddhīnām । na hyajātānanvayadhyastayorasti kaścid viśeṣa iti pūrvotpanno anubhavaḥ kāñcana vāsanāmādhāya dhvaṃsate, yayā kālāntare smṛtirādhīyate ityabhyupagantavyam । na cāsthirā buddhiḥ śakyā vāsayitumityātmā sthiro abhyupeya ityarthaḥ ।
yuktyantaramāhaasaṃbandhācceti । na ca buddhīnāmasamānakālānāmasti saṃbandha ityarthaḥ । punaḥ paraḥ pratyavatiṣṭhateśaktīti । nāsmākaṃ kṣaṇikavastuvādināmasti tajjagati yadavasthitaṃ vāsakena vāsyamānaṃ dṛṣṭamiti bhāvaḥ nanu tathāpyasamānakālayatā saṃbandharahitamaśakyaṃ vāsayitumiti grahaṇakavākyavivaraṇavyājenāpākarotiathāpīti ।
pūrvacittaṃ pravṛttivijñānaṃ yattat ṣaḍvidham, pañca rūpādijñānānyavikalpakāni, ṣaṣṭhaṃ ca vikalpavijñānam । tena saha jātaḥ samānakālaḥ cenāviśeṣaḥ tadālayavijñānamityucyate । ahaṅkārāspadaṃ smṛtiśaktiḥ । sā ca na śaktāt tajjñānādatiricyate ।
bhedavivakṣayā śaktiviśiṣṭamityucyate । siddhāntavādyāhaatroktamiti । upapādayiṣyate hi bhāvānāṃ sarvajanapratītisiddhā stharatā kṣaṇabhaṅganirākaraṇena । tathā ca sthirasya saṃbaddhasya ca vastrādeḥ mṛgamadādinā vāsyatvaṃ dṛṣṭamiti nāsthire asaṃbaddhe ca bhavitumarhatītyarthaḥ ।।
syādetat । asthirayorapi jñānayoḥ samānakālatayā asti saṃbandha iti kasmāt anyataracittavāsitamanyataraccittaṃ smṛtiṃ nādhatte ityata āhayaścāsāviti । vakṣyamāṇāpekṣo apiśabdaḥ । nanu vartamāne cetasi mā kārṣodupakāram, anāgate tu kariṣyati ityata āhanāpīti ।
pṛcchatikathamiti । uttaramvartamānaṃ tāvaditi । prakṛtamupasaṃharatitasmāditi । ito apyasatyātmani vijñānamātrāt kāryakāraṇabhāvena smṛtirnotpadyate ityāhaitaśceti ।
kasmāt? bhāvasya bhavitrapekṣatvāt । bhāva utpattimān dharmaḥ । bhavitā dharmo । pāko viklittiḥ saṃyogabhedaḥ ।
sa ca taṇḍulāvayavasamaveto apyavayavāvayavinorabhedopacārāt taṇḍulānāmityuktam । gatiḥ parispando devadatte kartarīti । siddhāntī kṣaṇikavādinamutthāpyākṣaṇikatvābhripāyeṇa dūṣayatianādhāraiveti । pūrvapakṣī kṣaṇikatvābhiprāyeṇāhakāryeti ।
siddhāntavādyakṣaṇikatvābhiprāyeṇa pariharatitacca neti । samānakālayorādhārādheyabhāvo dṛṣṭaḥ, yathā kuṇḍavadarayoḥ । sthirameva hi kuṇḍaṃ sthirasyaiva vadarasya gurutvena patato gurutvaṃ pratibadhnadadhaḥpatanaṃ nivārayadādhāro bhavati । yadyucyeta na smṛtirbhāvaḥ, kiṃ tu bhavitrī utpattirasyā bhāvaḥ ।
na tu bhaviturbhavitrantarāpekṣā yuktā anavasthāpātāditi āśaṅkateathāpīdamiti । nirākarotitacca neti । virodhāditi vivṛṇotiyadīti । kasmād vyāhatamityata āhasvarūpaṃ ceti ।
co hetvartha । svarūpamutpatterūcyamānaṃ svatantraṃ bādhate yataḥ, tasmād virodha ityarthaḥ । anabhyupagamāditi vivṛṇoti-na hi bhavanta iti । virodhāditi sphorayativyatiriktāṃ ceti ।
tantraṃ śāstram । śaṅkateatheti । tathā ca na virodho nāpyanabhyupaga ityarthaḥ । nirākarotikiṃ kveti ।
abhidhānasvarūpamāha-utpattitirati । api cotpatterbhāvatve api na smṛtirna bhāvaḥ, bhāvatvasya kāryamātrānubandhitvāt smṛteśca kāryatvāt । na cānavasthā, nitye vyavasthānāt । tathā ca smṛteḥ bhāvasya bhavitā ātmaika nityaḥ pariśiṣyate ityāśayavānāhayadā cotpattiriti ।
prakṛtamupasaṃharatitasmāditi । tat siddhametatsmṛtiḥ pūrvāparapratyayābhyāmekakartṛkā, tābhyāṃ sahaikaviṣayatvena pratisandhīyamānatvāt । yā punarnābhyāmekakartṛkā sā nābhyāṃ tathā pratisandhīyate, yathā devadattasya smṛtirna yajñadattapratyayābhyām । na ceyaṃ tathā ।
tasmāt tatheti ।। tadevaṃ vyatirekisamarthanaṃ kṛtvā anvayavyatirekiṇamatrārthe pramāṇayatiatha veti । anekagrahaṇamanekanibhittapratiṣedhaśaṅkānivṛttyarthaṃ yena mayā rūpādayo anūbhūtāḥ tenaiva gandha upalabhyate iti khalu mayeti smṛtyā saha pratisandhānaṃ tasmād bharatamatābhyāsenābhinaye ye kṛtasaṅketāḥ, teṣām । nartakībhrūlatākṣepo na hyekaḥ paramārthikaḥ ।
paramāṇusamūhatvādekatvaṃ tasya kalpitam ।। iti । tatrāhabhrūkṣepasyaikatvāt । na bhrūḥ paramāṇusamūho api tu avayavidravyamekam, tadgataṃ ca recitakamapi kriyaikaiva ।
bhavatu vā paramāṇusamūha eva bhrūkṣepaḥ, tathāpi samūhasya samūhibhyo ananyatvāt paramāṇava eva, teṣāṃ ca pratyekamekatā cānekabharatamatanipuṇapratipattṛsādhāraṇatā ca । asti ca teṣāmapi svagocarāvikalpotpādanadvāreṇa paraṃparayā mayeti pratisandhānahetubhāva iti yatkiñcidetadekatvaṃ tasya kalpitamiti । tadevaṃ pratisandhānadvāreṇecchādīnāmātmaliṅgatvamuktvā saṃprati guṇatayā liṅgatā vārttikakṛd āhaatha veti । guṇatvenecchādīnāṃ pāratantryaṃ rūpādivat sādhanīyam ।
taccānityatvenaiva sāmānyaviśeṣasamavāyebhyo vyāvartakena siddham । na hyanityo bhāvo dravyāt svatantro bhavati । tasmād guṇatvaprasādhakādeva hetoḥ pāratantryasiddheḥ kṛtaṃ guṇatvena pāratantryasādhakeneti hṛdi nidhāya vārttikakāraḥ tadapi pūrvamuktamiti siddhena pāratantryeṇa guṇatvamapi sādhayati । na caitadanityasya pāratantryaṃ dravyeṇa sidhyati, dravyavakarmaṇorapyanityayoḥ pāratantryāt ।
vyāpakadravyasamavāyāt śabdavad ityādi । yadyapyanityatvena dravyasamavāyamātraṃ sidhyati, tathāpi dravyakalpanamātreṇaivopapattau tadavayayavakalpanāyāṃ pramāṇābhāvena tad dravyamanavayavaṃ tāvat siddham । anavayavaṃ ca dravyaṃ dvedhā, vyāpakam aṇu ca । na tāvadaṇu, tatrecchādīnāmupalabdheḥ ।
kvacidanyatarakarmaṇā kvacit svabhāvataḥ tatsaṃyogopapattau tadgatikalpanāyāṃ pramāṇābhāvāt siddhamasya vyāpakatvam । tadetadādigrahaṇavyākhyānam । tadanayā vakroktyā nityatvaṃ paramamahattvaṃ cātmano darśitaṃ bhavati । etacca sāmānyatodṛṣṭamanumānaṃ sūtrayatā sarvaṃ darśitamityāhasāmānyata iti ।
yat tatpūrvaṃ hṛdi sthitamicchādīnāṃ dravyapāratantrye sādhye anityatvahetukānumānam taduddhāṭayati, kāryatvamapi hetuṃ samuccinotieteneti । nanvastu dravyapāratantryaṃ tathāpi śarīrapāratantryamastu, kṛtamanupalabdhacareṇātmanā ityata āhaayāvaditi । sarvapuruṣasādhāraṇyaprasaṅgācca na pṛthivyādiguṇāḥ । tadutpattau karaṇatvena kalpanācca nākarturmanasaḥ ।
tasmād aṣṭadravyātiriktaṃ dravyāntaram, tatrecchādayaḥ, sa cātmeti siddhamityāhatatpratiṣedhāditi ।। ceṣṭendriyārthāśrayaḥ śarīram ।। ātmānaṃ lakṣayitvātmano duḥkhanidānānāmindriyādīnāṃ sarveṣāṃ sākṣāt pāramparyeṇa ca śarīramāśritya tannidānatvamiti tadevāsya duḥkhamūlakāraṇamityanantaraṃ śarīraṃ lakṣayituṃ sūtramceṣṭetyādi । tadavatārāya bhāṣyamtasyeti ।
tasyetyāmānaṃ parāmṛśati । bhogaḥ sukhaduḥkhasaṃvit । tadadhiṣṭhānaṃ śarīram । tadanena sarvasyānarthasaṃbhārasya paramanidānaṃ śarīram ।
atastadevendriyādibhyaḥ pūrvaṃ lakṣaṇīyamityuktam । atra ceṣṭāśrayatvenendriyāśrayatvenārthāśrayatvena ca pratyekaṃ samānajātīyebhya ātmendriyādibhyo asamānajātīyebhyaḥ pramāṇasaṃśayādibhyaḥ śarīraṃ vyavacchidyate ।। kathaṃ ceṣṭāśrayaḥ iti bhāṣyam । tasyārthaṃ vyācaṣṭekā punariti ।
ceṣṭā vyāpāraḥ । sa cātivyāpakatayā avyāpakatayā ca na lakṣaṇam, vṛkṣādiṣu bhāvāt, abhāvācca pāṣāṇamadhyavartimaṇḍūkādiśarīre iti bhāvaḥ । atrottarabhāṣyarmipsitamityādita । tad vyācaṣṭehitāhiteti ।
prayuktasya utpāditaprayatnasya । na ca vyāpāramātraṃ ceṣṭā abhimatā, api tu viśiṣṭo vyāpāraḥ । sa ca na vṛkṣādiṣvastīti nātivyāpakatā । yadyapi ca dārūyantrādiṣur idṛśo vyāpāro asti, tathāpi mūrtāntarāprayoge satīti viśeṣaṇāt na vyabhicāraḥ, teṣāṃ śarīreṇa mūrtena prayogāt ।
śarīrasya tu mūrtāntarāprayuktasyar idṛśavyāpārāśrayatvam, pāṣāṇamadhyavartinaśca maṇḍūkadehasya tadvyāpārāyoge api tadyāgyatvāt, pāṭite pāṣāṇe tādṛśasya tadvyāpārasya darśanāditi bhāvaḥ ।। kathamindriyāśraya iti bhāṣyaṃ vyācaṣṭekathamiti । saṃyogitayā tvindriyāśrayatve ghaṭādīnāmapi śarīratvaprasaṅgaḥ, teṣāmapīndriyasaṃyogitvāditi bhāvaḥ । yasyetyādi parihārabhāṣyaṃ vyācaṣṭeśarīreti ।।
eteneti । tadvṛttitvenānupapattyā arthānāmapyānyādṛśa āśrayārtho vyākhyeyaḥ । yadyapi gandhādayo viṣayā na svarūpeṇa śarīramāśrayante tathāpi yadeṣāṃ sukhādyupalambhahetutvaṃ kāryaṃ prayojanaṃ tadarthamāśrayante ityarthaḥ । tadanena yasminnityādi bhāṣyaṃ vyākhyātam ।
codayatikathaṃ punariti । pariharatisāmānyeti । viśeṣeṇa bubhukṣitatvādināprakaraṇāpannaṃ niyantriyaṃ sāmarthyam । prakaraṇādītyatrādipadasaṃgṛhītamaparamapi sāmarthyaśabdārthamāhasāmarthyaṃ ceti ।
aparamāpyāhapramāṇeti । atra prathame pakṣe ceṣṭāśabdo vyāpāraviśeṣe spandādivanmukhyārthaḥ । tadetatlokastāvadityādinā tathā cāyaṃ ceṣṭāśabda ityantena darśitam । pramāṇāsaṃbhavo veti dvitīyaṃ pakṣaṃ vivṛṇotisāmānyavācyapīti ।
apirabhyupagame । pramāṇāsaṃbhavo। sā ca na kriyāmātra ityanena darśitā । evaṃ ceṣṭāpadavyākhyāne na ghaṭādiṣu śarīratvaprasaṅgaḥ ।।
evaṃ bhāṣyānusāreṇa svamatena ca pratyekaṃ ceṣṭāśrayatvādi śarīrasya lakṣaṇamiti varṇayitvā samastamevedaṃ śarīralakṣaṇamiti ye varṇayāṃbabhūvuḥ, tanmataṃ nirākarotiyairapīti । yadyādyaṃ padaṃ lakṣaṇaṃ ceṣṭāśraya iti, tadā ghaṭena vyabhicāraḥ । tadarthaṃ dvitīyapadopādānam indriyāśraya iti, indriyasaṃyogītyarthaḥ । tathāpi tenaiva ghaṭādinā vyabhicāraḥ, prāpyakāritvenendriyāṇāṃ ghaṭādīnāmapi indriyasaṃyogitvāt ।
ata āhaarthāśraya iti । eva, ghaṭādīnāmapi rūpādyarthasamavāyenārthāśrayatvāt । atha samavāyābhiprāyeṇāśrayatvam, tathāpi na samavāya indriyāṇāṃ śarīre । ghrāṇasya pārthivatvena samavāyo na viruddha iti cetna, tasya śarīrāvayavasamavāyitvena śarīrāsamavāyāt ।
yadi nāsikāgrameva ghrāṇam, atha tadādhāramatīndriyam, tathāpi na tatsamavetaṃ śarīram, pratyakṣāpratyakṣavṛttervāyuvanaspatisaṃyogavadapratyakṣatvaprasaṅgād dehasya । api ca yadā ceṣṭendriyārthasya samavāyena śarīratvam, hanta bho indriyasamavāyikāraṇeṣu paramāṇuṣu samastam etadastīti teṣāmapi śarīratvaprasaṅga ityāhasamasteti । syādetat । bhavanmate api cukṣurādibhirindriyairvyabhicāraḥ, teṣāmapi yathoktavyāpārādhāratvādityata āhayathā tviti ।
mūrtāntarāprayoge satīti viśeṣitam । cakṣurādayastu unmīlanānmūrtena śarīreṇa prayujyante iti na prasaṅgaḥ । śrotraṃ tu ceṣṭādhāra eva na bhavati । tadetadupalakṣaṇaṃ śarīraṃ bhāvayannirvidyate iti siddham ।।
ghrāṇarasanacakṣustvakśrotrāṇīndriyāṇi bhūtebhyaḥ ।। indriyasyopanāyakatvenārthādibhyo viśeṣādindriyāṇāmarthādibhyaḥ pūrvaṃ lakṣaṇam । na ca viśeṣalakṣaṇamakṛte sāmānyalakṣaṇe śakyamiti bhāṣyakāraḥ prathamamindriyāṇāṃ sāmānyalakṣaṇaṃ nirvedopayuktamāhabhogasādhanānīti । anena yaccharīrasaṃyuktaṃ satkārakadoṣavyatiriktaṃ sākṣātpratītisādhanaṃ tadindriyamiti sāmānyalakṣaṇaṃ sūcitam ।
sākṣātpratītisādhanamindriyamiti vaktavye bhogasādhanābhidhānaṃ nirvedopayogīti । pāramparyeṇa ca bhogasādhanatvaṃ ghrāṇādīnām sākṣānmanasa eva tatsādhanatvāt, sukhaduḥkhasākṣātkārasya bhogatvāt ।। ghrāṇabhyaḥ ।। atrendriyāṇīti lakṣyanirdeśaḥ ghrāṇādīnītyarthaḥ । teṣāṃ pañcānāṃ pañcaiva lakṣaṇānīti kathayatilakṣaṇasūtrāṇīti ।
āpātataḥ sūtram, vicāryamāṇāni tu sūtrāṇītyarthaḥ । samānajātīyaṃ ghrāṇāde rasanādi pratiniyataviṣayatvāt । asamānajātīyaṃ tu mana ādi sarvaviṣayamiti । jighratītyādibhāṣyanirākaraṇīyaśaṅkāmāhauddeśeti ।
pramāṇādyuddeśena sāmānyādityarthaḥ । lakṣaṇaṃ hi vidheyam । lakṣyaṃ coddeśyam । jñātaṃ coddiśyate, ajñātaṃ ca vidhīyate iti ।
na caikasya yugapajjñātājñātatve saṃbhavataḥ । nāpi lakṣyalakṣaṇatve iti bhāvaḥ । pariharatinedaṃ tathā yathoddeśa ityarthaḥ । kasmāt? karaṇabhāvāt svaviṣayagrahaṇalakṣaṇatvaṃ yato ghrāṇādīnām ।
etaduktaṃ bhavati, indriyāṇāmatīndriyatvāt sarvadā svasvaviṣayopalabdhikaraṇatvenaivānumātavyāni । tasmāt svasvaviṣayopalabdhisādhanatvameva samānāsamānajātīyavyavacchedakatayā lakṣaṇam । tadekārthasamavāyi tu ghrāṇatvādi lakṣyam । atra ca ghrāṇādiśabdāḥ paṅkajādipadavadavayavārthaṃ nimittīkṛtya kvacit, kvacit sāmānyaviśeṣe vartante, avayavārthasaṃbandhasya pratīyamānasyāsati bādhake parityāgāyogāt ।
aśvakarṇādau vṛkṣaviśeṣavācake vājikarṇāyogena bādhakenāvayavārthaparityāgāt । avayavārthage api ca gandhādyupalabdhisādhane sannikarṣādau ghrāṇādiśabdāprayogāt avayavārthānvitaṃ ghrāṇatvādyeva ghrāṇādiśabdapravṛttinimittam । tathā ca ghrāṇādipadameva ghrāṇatvādiparaṃ lakṣayanirdeśaḥ । tacca indriyāṇi ityanena sūcitam ।
tadeva tvavayavārthaparaṃ lakṣaṇanirdeśo ghrāṇetyādi । na ca sannikarṣeṇa gandhopalabdhisādhanena ca vyabhicāraḥ, indriyasāmānyalakṣaṇayuktasya gandhopalabdhisādhanatvaṃ na sannikarṣasyāsti । tadanena jighratītyādi svaviṣayagrahaṇalakṣaṇāni ityantaṃ bhāṣyaṃ vyākhyātam । nirvacanagrahaṇena padapravṛttinimittamātramucyate ।
tena tvakpadamapi saṃgṛhītaṃ bhavati । tasyāpi tvaksthāne indriye sparśopalabdhisādhane eva upacāra iti ।। bhūtebhya iti sūtrāvayavatātparyavyākhyānaparaṃ bhāṣyaṃ bhūtebhya itīti । nānāprakṛtīnāmityādi ।
tad vārttikakāro vyācaṣṭebhūtebhya iti । pṛcchatikaḥ punariti । uttarambhūtaguṇaviśeṣagrahaṇasādhanatvam ghrāṇenaiva hi pṛthivyā yo guṇaviśeṣo gandhaḥ sa gṛhyate, na rasanādinā । evaṃ rasanenaivāpāṃ yo mādhuryaṃ guṇaviśeṣaḥ sa gṛhyate, na ghrāṇādinā ।
evaṃ cakṣuṣaiva śuklabhāsvaraṃ rūpaṃ tejasaḥ । evaṃ tvacaivānuṣṇāśītasparśo apākajo vāyoḥ । evaṃ śrotreṇaiva śabdo nabhasa iti hi niyamaḥ ।। atra ca prayogaḥ, gandhopalabdhiḥ karaṇasādhyā kriyātvāt chidikriyāvaditi ।
evaṃ sā tadanyakriyākāraṇātiriktakaraṇaniṣpādyā, tadanvayavyatirekānanuvidhāne sati kāryatvāt । yā yatkriyākaraṇānvayatirekānanuvidhāne sati kāryā, sa sarvā takriyākaraṇātiriktakaraṇaniṣpādyā, yathā paṭādikriyā ghaṭadikriyākaraṇacakradaṇḍādyatiriktavemādikaraṇaniṣpādyā । tathā ceyam । tasmāt tatheti ।
tacca karaṇaṃ cakṣurādyatiriktaṃ ghrāṇam । tad dravyam, saṃyogādhāratvād ghaṭadivat । tacca pārthivam, dravyatve sati rūpādiṣu madhye gandhasyaiva vya।jakatvāt, pārthivāntaravat । evaṃ rasanādiṣvapi yojyam ।
tadidamuktamyajjātīyamindriyaṃ pārthivaṃ pārthasīyaṃ vā bhavati, tasya pṛthivyāḥ pāthaso vā yo guṇaviśeṣo gandho vā madhura eva vā rasabhedaḥ, tena hi pṛthivī abādibhyaḥ, āpo vā pṛthivyādibhyo vyavacchidyante iti । itaretarabhūtavyavacchedahetuḥ sa tenaivendriyeṇa gṛhyate nānyeneti । na caive rasanā apāmiva pṛthivyā api rasabhedaṃ gṛhṇātīti pārthivī bhavati । tathātve tayā gandho apyupalabhyeta ।
tena tenaivendriyeṇeti niyamo guṇaviśeṣamavadhārayati, na tvindriyamimi । atra ca karṇaśaṣkulīsaṃyogopādhinā śrotrasya nabhasaḥ kathañcid bhedaṃ vivakṣitvā bhūtebhya iti pa।yamyartho vyākhyeyaḥ ।। anena khalvāhaṅkārikāṇīndriyāṇi iti yadāhuḥ sāṃkhyāḥ, tat nirākṛtam । nirākaraṇahetumāhaaikātmya iti śliṣṭaṃ padam ।
sāṃkhyānāṃ kila rāddhānte kāraṇātmakaṃ kāryam । tacca kāraṇamindriyāṇāmahaṅkāra eva ityaikātmyamekakāraṇakatvam । tathā caikātmyamekatvaṃ ghrāṇādīnāmityaniyamaḥ syāditi । tadetad vibhajateyadi punariti ।
śaṅkateeketi । vibhajateatheti । ekaḥ pākya eko agnisaṃyogaḥ ekaṃ coṣṇyamityarthaḥ । nirākarotina brūma iti ।
yadyapyauṣṇyaṃ nimittaṃ sādhāraṇam, tathāpi gandhādyutpattau pūrvagandhādidhvaṃsānāṃ nimittānāṃ bhedādutpannaṃ bhedādutpannaṃ kāryanānātvamiti । tadidamuktaṃ ye pūrve rūpādayaḥ teṣāṃ svagato viśeṣaḥ pradhvaṃsa ityarthaḥ । atha rūpatvādisāmānyameva kasmāt svagato viśeṣo na bhavatītyata āhaevaṃ ca kṛtveti । rūpatvādisāmānyānāṃ tādavasthye na pakvataratamādibhedaḥ ।
pradhvaṃsānāṃ tu stokabhūyastvaṃ niḥśeṣatve nopadyate iti bhāvaḥ । punarāśaṅkateekaṃ karmeti । nirākarotineti । samavāyikāraṇaṃ svāśrayapratyāsatti vāpekṣata iti bhāvaḥ ।
śaṅkateyadi tarhīti । lakṣaṇahāniḥ tathā ca lakṣaṇahānirityarthaḥ । nirākarotineti । caramabhāvinimittāntaraṃ bhāvarūpamityarthaḥ ।
saṃyogābhāvaṃ tūttarasaṃyogajananāyāpekṣata eva । upasaṃharatitasmāditi ।। pṛthivyāpastejo vāyurākāśamiti bhūtāni ।। indriyaprakṛtitvaṃ tu bhūtalakṣaṇaṃ veditavyam ।।
gandharasarūpasparśaśabdāḥ pṛthivyādiguṇāstadarthāḥ ।। kramaprāptamarthalakṣaṇamavatārayati bhāṣyakāraḥhame tviti । tuśabdenārthamātrād vayavacchinatti । yeṣāmindriyaviṣayatvena bhāvyamānānāṃ niḥśreyasasādhakatvam, mithyājñānaviṣayīkṛtānāṃ tu saṃsāranimittatā, ta ime ityarthaḥ ।।
gandharthāḥ ।। atra coddeśakramasmāritā arthā lakṣyatayā pratipattavyāḥ, teṣāṃ lakṣaṇaṃ tadarthā iti । tadityanantaralakṣitānīndriyāṇi parāmṛśati, teṣāmindriyāṇām arthāḥ । indriyairaryamāṇatvamarthānāṃ lakṣaṇam । etāvataiva lakṣaṇe paryavasite suhṛdbhāvena pravibhāgābhidhānaṃ pṛthivyādiguṇā iti ।
pṛthivyaptejāṃsi ca guṇāśca dharmāḥ saṃkhyākarmādayaḥ । pravibhāge apyetāvatāvagate ganadhādyabhidhānaṃ suhṛdbhāvenendriyaviṣayaniyamajñāpanārtham । pṛthivyādīnāmiti bhāṣyaṃ na ṣaṣṭhīsamāsajñāpanārtham, api tvarthābhidhānamātram । yathāviniyogamiti ।
yathākramaṃ pṛthivyādiṣvanilānteṣu gandhādayaḥ sparśāntāḥ catustridvyekaniyamena viniyuktāḥ । śabdaścākāśa evetyarthaḥ । tadarthā iti lakṣaṇapadaṃ vyācaṣṭeindriyāṇāmiti । yena krameṇa ghrāṇādaya indriyasūtre paṭhitāḥ yena ceha gandhādaya, tadanatikrameṇetyarthaḥ ।
atra vārttikakāraḥ pṛthivyādiguṇā ityatrānekasamāsapratibhāsanāt saṃśayaṃ kṛtvā dvandvasamāsamavadhārayatipṛthivyādiguṇā iti । ṣaṣṭhīsamāsenābhinnārthatvāt saptamīsamāsasyetyasau na darśitaḥ । nanu kaṇṭhekāla itivad vaiyadhikaraṇyena bahuvrīhirbhaviṣyati pṛthivyādīnāṃ guṇā yebhyo gandhādibhyaḥ, te tathā । tathā hi paramāṇugatā gandhādayo avayavini gandhādyārabhante, nabhogataśca śabdo nabhasi samānajātīyaṃ śabdamityata āhana cānyatheti ।
jñāpakavaśāt kvacid vyadhikaraṇānāṃ bahuvrīhiḥ । jñāpakakṛtaṃ ca na sarvatra । na ca gandhādīnāṃ pṛthivyādiguṇahetutvapratipādanaṃ kvacit nirvedādāvupayujyata iti bhāvaḥ । anyasamāsaḥ karmadhārayādiḥ ।
dvandvamavadhāritamākṣipatina dvandva iti । samādhattena, ubhayasyāpīti । pṛthivyādigrahaṇeneti । yadyādiśabdena vāyvādayo gṛhyeran, tadarthā iti lakṣaṇamavyāpakaṃ syāt, teṣāṃ bāhyendriyārthatvābhāvādityarthaḥ ।
guṇagrahaṇena sarva iti āśritānāśritatvābhiprāyam, guṇaśabdasya dharmavacanatvāt । viśeṣastu rekhoparekhādiḥ na tvantyaḥ, tasyātīndriyatvāt । eteṣāṃ ca yathāyogaṃ mithyājñānasamyagjñānaviṣayāṇāṃ rāgavairāgyahetutvamūhanīyam । codayatigandheti ।
pariharatina kartavyaṃ laghusūtram । gandhādīnāṃ pṛthagabhidhānaṃ kartavyamityarthaḥ । niyamamāhaindriyāṇīti । tatretyaniyateṣu madhye, pṛthivyaptejāṃsi dvīndriyagrāhyāṇi, śeṣaśca guṇarāśiḥ saṃkhyādirviśeṣānto dvīndriyāgrāhya ityarthaḥ ।
tathā sarvendriyagrāhyaityarthaḥ ।। atra bauddhamutthāpayatidarśanasparśanābhyāmiti । tasya paryanuyogamāhasa iti । svasaṃvedanena vā mānasena vā jñānena rūpāddhālambanaḥ, pratyayo rūpādiviśiṣṭo yathānubhūyate, evaṃ rūpādyatiriktaghaṭādiviśiṣṭo anubhūyata ityarthaḥ ।
atra para āharūpādibhyastathā sanniviṣṭebhya iti । tathetyākāraṃ nirdiśati । sanniveśo vyavasthānam । rūpādiparamāṇava eva tena tenākāreṇa utpannā ekayodakāharaṇakriyayā vyavacchinnā ghaṭa ityucyante ।
anura।janādikayā tu rūpādivyapadeśaḥ । yathāha ghaṭa ityapi ca rūpādaya evaikārthakriyākāriṇastathā vyapadiśyante iti । nirākarotina, ākārārtheti । tathārthasya yathāpadārthena nityābhisambandhāt yathā ghaṭaḥ, tathā sanniviṣṭā rūpādaya ityartho gamyate ।
tena ghaṭākāreṇa ghaṭasādṛśyenetyayamarthaḥ । tathā ca dūṣaṇamiti । dūṣaṇāntaramāharūpādimātre ceti । na tāvad rūpādikṣaṇa eko ghaṭaḥ, kṣaṇāntare tatprayogābhāvaprasaṅgāt ।
rūpādimātramavivakṣitabhedam tathā satyetaddūṣaṇamityarthaḥ । śaṅkatesaṃsthānabhedāditi । yathāsaṃsthānāṃ rūpādayo arthā anubhūyante, tathā sanniviṣṭebhyo ghaṭādipratyayā ityarthaḥ । nirākarotinaitaditi ।
anyatve tadevāvayavīti saṃjñābhedamātram । ananyatve vyarthābhidhānam । śaṅkateghaṭādipratyayā iti । ekānekavicārāsahatvād asanta eva ghaṭādayo anādivikalpavāsanājanitavikalpapratyayapratibhāsinaḥ ।
śabdaśabdena vikalpamupalakṣayatiśabdavāsanāvaśāditi । nirākarotitadayuktamiti । bījaṃ mithyāpratyayasya samyakpratyayaviṣayo arthaḥ । tasya kvacidabhyupagame abhimatārthahānamityarthaḥ ।
yastu bhinnalokamaryādatayā brūte ādimān mithyāpratyayaḥ samyagjñānaṃ nimittīkaroti, ayaṃ punaranādi । pūrvapūrvamithyāpratyayajanmā mithyāpratyayapravāhaḥ, kṛtamatra samyagjñāneneti, taṃ pratyāhamityāpratyayāścaita iti । rūpādyavyatireke avayavina ityarthaḥ । parastvavyatireke pramāṇamāhana nāstīti ।
na hi māṃsatoyātiriktaḥ kaṃścidyūṣo nāma । nāpi tṛṇarājatarūyatiriktā paṅktirnāma ।। dūṣayatināyaṃ heturiti । ye ghaṭādibhāvamāpannā bhavatāṃ darśane iti ।
kāme aṣṭadravyako aṇuraśabdaḥ rūpadhāturarūpadhātuḥ kāmadhāturiti traidhātukaṃ jagat । tatra kāmadhātusvarūpamuktam । kāme kāmadhātau । aṣṭadravyako aṇuḥ ।
rūparasagandhasparśā iti catvāri dravyāṇi, pṛthivyaptejovāyava iti catvāri । dravyaśabdo vastuvacanaḥ । tenāṣṭadravyako aṇurityāgamaḥ । so ayaṃ rūpādyatiriktapṛthivyādyanabhyupagame bādhyeta ।
atha vaiyātyāducyatepṛthivyādīnāmiti । tataśca sāṃvṛtatvenāṣṭasaṃkhyāsiddhernāgamavirodha iti bhāvaḥ । uttaramtathāpīti । mā bhūvan vastutaḥ, ubhaye api sāṃvṛtā bhaviṣyantītyata āhasaṃhanyamānasyeti ।
yo hi yattantraḥ sa tadabhāvamabhyupagamyāśakyābhyupagamaḥ, na khalu saṃyujyamānānāmabhāve saṃyogaḥ śakyābhyupagama ityarthaḥ । na ca saṃvṛtiḥ, sā hi pararūpaṃ svarūpeṇa saṃvṛṇoti, saṃhanyamānābhāve ca na saṃghātaḥ, nāpi saṃhanyamānā iti kimanayā svarūpeṇāvriyeteti bhāvaḥ ।। tadevaṃ tadagrahe tadbuddhyabhāvād ityasya vyāghātadoṣaṃ darśayitvā svasāmarthyālocane na vivakṣitaliṅgābhidhāyitā, kiṃ tvasaṃbaddhārthatā hetuvacanasyetyāhatadagrahe iti । evaṃ kilātrābhimatam, pṛthivyādayo rūpādibhyo abhinnā, rūpādyagrahe pṛthivyādibuddhyabhāvāditi ।
tannṛ tadettatadagrahe tadbuddhyabhāvādityanena na śakyaṃ vaktum । tadagraha ityatra tacchabdaḥ pradhānaparāmarśī, pṛthivyādayaśca dharmitayā pradhānamiti ta eva parāmarṣṭavyāḥ । tathā ca pṛthivyādyagrahe pṛthivyādibuddhyabhāvāditi syāt । tathā ca pratijñātasteṣāṃ rūpādyabhedo na sidhyedityasaṃbaddham ।
atha rūpādayaḥ pakṣīkriyante, tathāpi rūpādyagrahe rūpādibuddhyayabhāvāditi syāt । tathāpi na pratijñātārthasiddhirityasaṃbaddhārthamityarthaḥ । evaṃ śabdāntareṇāpi pratijñāprayoge tulyaḥ prasaṅga ityāhaevaṃ rūpādimātramiti । pratijñādoṣamāhasarvatra ceti ।
nānātvaikārthasaṃbandhaniyatāyā bahutvasaṃkhyāyā abhedaikārthaniyataikatvasaṃkhyayā sāmānādhikaraṇyavirodha ityarthaḥ । tadetadanaikāntikamiti codayatinanviti । nirākarotitanna, anabhyupagamāditi । samānaṃ dharmasādhanam ।
yamāḥ pañca । niyamāśca pañca । brahmacārigṛhasthavānaprasthayatīnāmaviśeṣeṇaiva daśa dharmasādhanam । teṣāṃ dharmasādhanatvamekaṃ cāturāśramyamiti prakṛtigatā vibhaktirāha ।
āśramaprakṛtigatā tu vibhaktiḥ prakṛtyarthasamavetāmeva bahutvasaṃkhyāmāha, samānārthānāmapi prakṛtīnāṃ rūpabhedena tatparasya pratyayasya sāmarthyabhedāt । yathāptoyaśabdayostulyārthatve api toyaśabdāt parā vibhaktistoyānīti toyasamavetāmeva bahutvasaṃkhyāmāha । āpa iti na toyagatām, api tu tatsaṃbaddhagatām । tadgatarūpādayo vā bahava ityekasyāmapi pāthaḥkaṇikāyāṃ bahuvacanopapattirāpa iti ।
na ca sorastāḍaṃ krandato api lokasyāvinivṛtternaivamiti sāmpratam । loko hi dṛṣṭavyavahāramātraprayojano na vivecayati, parīkṣakāstu tadanusāriṇo vivecayantyeva । anyathā hi pratyakṣādilakṣaṇapraṇayanavaiyarthyaprasaṅgaḥ । etena dārāḥ ṣaṇṇagarītyādayo api vyākhyātāḥ ।
ṣāṅguṇyamiti ṣaṇṇāṃ guṇānāmekaṃ rājaprayayojanasādhakatvam । vaiśeṣikamityatrāpi viśeṣāṇāṃ samānāsamānajātīyavyavacchedakatvamekamacyate iti gamayitavyam । hetudeṣamāhaasiddho apīti । sphaṭikasya dhavalaṃ rūpam ।
tacca nīlīdravyānuṣaṅgādabhibhūtaṃ na pratīyate । sphaṭikaśca pratīyate । na ca nīlasya sphaṭikalakṣaṇasyotpattiriti tṛtīye nivedayiṣyate । tasmādasiddho heturityarthaḥ ।।
dṛṣṭāntaśca sādhyavikala ityāhayo apyayamiti । utpannapākajānāṃ taile sartiṣi vā bhṛṣṭamāṃsapiṇḍāvayavānām, dravyāntareṇa toyena saṃpṛktānāṃ pākajotpattau satyām । na cāsau sahaseti । ata uktamkālaviśeṣānugrahe satīti ।
sa ca saṃyogabheda eva toyamāṃsayoḥ, na tvavayavī vijātīyayoranāmbhakatvāt । nāpi yūṣajātīyaṃ toyasaṃyogi dravyaṃ kṣīrajātīyamiveti yuktam । toyavirahe kāṭhinyapi kṣīrabuddhivyapadeśayostādavasthyat । iha tu kāṭhinye na yūṣabuddhivyapadeśāviti saṃyogabheda eva toyamāṃsayoryūṣa iti nyāyyam ।
sa cānubhavasiddhaḥ saṃyogivyatiriktaḥ । evaṃ bahutvasaṃkhyā saṃkhyeyātiriktānubhavasiddhaiveti । evaṃ tatra tatra vyākhyeyam । anādyanteṣu anāravdhāvayaviṣviti draṣṭavyam ।
na ca parakīya sādhanadoṣodabhāvanamātrāt svapakṣasiddhiriti siddhāntinaṃ sādhanaṃ pṛcchatiatha rūpādibhyo arthāntare dravye kiṃ pramāṇamiti । yato ayaṃ paro rūpādibhyo arthāntaraṃ dravyaṃ pratyakṣeṇa vidvānapi svasiddhāntābhyāsāhitavyāmohāpasmāro na tathā vyavaharati, ato anenānumānena sa vyavahāryate । asti hi sarveṣāmeva laukikaparīkṣakāṇāṃ brāhyaṇasya kamaṇḍaluritivat candanasya rūpādaya iti vyapadeśaḥ । tatra ca paro rūpādyupalambhamabhyupagacchati candanopalambhamapi ।
anyathā tadbuddhyabhāvādityetāvanmātre vaktavye kathamāha tadagraha iti? tenāvagacchāmo rūpādigrahe asya candanabuddhirabhimateti । na cāsau manomātrayoniḥ smārtīti nyāyyam । upapāditametasyāḥ savikalpikāyā indriyajanyatvaṃ vyavasāyātmakapadavyākhyānāvasare । dravyabādhakapramāṇāni ca parīkṣāparvaṇi nirākariṣyante ।
tasmāt siddhamupalabhyatvaṃ candanasya । so ayaṃ candano vivādagocarebhyo rūpādibhyo bhinnaḥ, svayamupalabhyasya ca samastairūpalabhyairvyapadiśyamānatvāt । pradhānamapi sāṃkhyairvyapadiśyate, pradhānasya rūpādaya iti । tannivṛttyartham upalabhyasyeti ।
pradhānaṃ tu kālpanikaṃ nopalabhyam, tathāpi rūpādīnāṃ mūlakāraṇaṃ pradhānamityasti sāṃkhyānāṃ vyapadeśaḥ । ata uktamupalabhyairiti । tathāpi rūpādīnāṃ parasparabhinnānāmanyonyaṃ vyapadeśyavyapadeśakabhāva upapatsyata ityuktamsamastairiti । ataḥ samastebhyo vyapadeśakebhyaścandanaṃ bhinnaṃ bhavati ।
upalabhyasyopalabhyeneti vaktavye pratyakṣsya pratyakṣeṇeti vacanaṃ rūpāvagamasamaye anumeyebhyo rasādibhya ekāntato vyapadeśaṃ vyāvartayitum, na tvasyānumāna upayoga iti । asyānaikāntikatvamudbhāvya nirākarotisenāvanādibhiriti । saṃkhyāyāmasattvamāśaṅkya nirākarotitadasattvamiti cediti । vidhīyamānaṃ pratiṣidhyamānamiti yathāsaṃkhyaṃ niṣedhasya vidhyadhīnanirūpaṇatayā niṣedhyamekatvam aṅgīkāryam, tacca saṃkhyetyarthaḥ ।
nanu santvamī pratyayāḥ, te tu dravyamātranibandhanā bhaviṣyanti, kṛtaṃ saṃkhyetyata āhaviśiṣṭāśceti । na dravyātiriktanimittapratyākhyānena ityarthaḥ । prayogāntaramāhatatpratyayaviṣayanimittapratyayavyatirekeṇeti । ghaṭapratyayasya viṣayaśca, nimittaṃ ca, ghaṭapratyayaśca tadvyatirekeṇeti, tadviśiṣṭasaṃkhyādipratyayasya nimittāntarākāṅkṣitvāt ।
tat kimarthamat uktamutpattāviti । carmaṇi dvīpinaṃ hanti itivad ghaṭādiviṣayanimittavyatirekabhāja ityatrāpi pratyayagrahaṇaṃ kartavyam । codayatimahatpuṣpiteti । na saṃkhyāyā guṇasya parimāṇapuṣpayogasambhava ityarthaḥ ।
pariharatinaiṣa deṣa iti । sthānaśabdena tiṣṭhatīti vyutpattyā saṃkhyocyate । sā yeṣāmasti te gajavājipadātiprabhūtayaḥ sthāninaḥ pratyekaṃ mahāntaḥ । tatra te kvacicchatameva, kvacit punaḥ svajātīyasthānyaṅgāntarasannidhāne satyupacitāḥ sahasraṃ bhavanti ।
tena bahutvasaṃkhyopacayopakaraṇā tadekārthasamavetamahattvopacārāt mahatī senetyucyate । na caitāvatā yatra śataṃ gajādayaḥ yatra ca sahasraṃ tayoḥ senayormahattvāviśeṣaḥ, upacayāpacayopakaraṇatvena viśeṣitatvāt । evaṃ puṣpitavanādayo api draṣṭavyāḥ । pratyayabhedād dravyādibhyaḥ saṃkhyāyā bhedamuktvā vyapadeśādabhedādapyāhaata eveti ।।
sthaṇuśabdenāpīti । mūrtānāṃ samānadeśatvābhāvāt na parvasu khadiraśca sthāṇuśca samavetau । na cāvasthitasaṃyogebhyastarūvināśāpekṣebhyaḥ sthāṇorūtpattiriti yuktam । yasya dravyasya yāvān saṃyogapracayo asamavāyikāraṇaṃ sa tāvānutpannamātra eva tajjanakaḥ, tasya kṣepāyogāt ।
tasmāt parvaṇāṃ saṃsthānaviśeṣa eva sthāṇuriti gamayitavyam । athāvasthitasaṃyogānāṃ dravyavināśāpekṣāṇāṃ janakatvam, tataḥ saṃyogapracayapadena sthaṇutvasāmānyaviśeṣavad dravyamupalakṣaṇīyam । tacca khādiratarorbhinnamiti । pratimāyā mahārajatamayyā avayavinyāḥ śarīraṃ saṃsthānameva, evaṃ śilāputrakasya avayavinaḥ saṃsthānameva śarīram ।
śaṅkateguṇasamudāyeti । atādātmyenāgrahaṇaṃ vyatirekeṇāgrahaṇam pṛthak śabdo apyatādātmyameva brūte । dūṣayatiagrahaṇasyeti । satāmapi vastūnāmanupalambho yathā mūlakīlodakādīnāṃ pramāṇābhāvena, śaśaviṣāṇādīnāṃ cānupalambho grāhyābhāvena ।
tasmād vyatirekāgrahaṇamātraṃ heturanekānta iti । śaṅkategrāhyābhāvāditi cet? grāhyābhāve satyagrahaṇāditi hetuḥ, na tvagrahaṇamātramityarthaḥ । dūṣayatipratijñārtheneti । pratijñārthasyāsattvena ।
tadviśiṣṭo heturasiddha ityarthaḥ । śaṅkategrahaṇeti । grahaṇaṃ pramāṇam । nirākarotina pramāṇābhāvamātrād vyatirekapratiṣedhaḥ, yastu yogyapramāṇābhāvāditi viśeṣayet taṃ pratyāhayaśca tadagraha iti ।
asiddhatā hetordeṣaḥ । darśanasparśanābhyāmekārthapratisandhānameva rūpādivyatiriktadravyagrahaṇam । ato guṇasamudāyavyatirekeṇāgrahaṇādityasiddho heturiti । ekatra anyatve ।
pramāṇānāmupapatteḥ । ekatra ananyatve cānupapatteriti । prakṛtamupasaṃharatitasmāditi ।। buddhirūpalabdhirjñānamityanarthāntaram ।।
ātmādīnāṃ buddhihetūnāṃ lakṣaṇasyānantaraṃ hetumatī buddhirlakṣaṇīyetyāha vārttikakāraḥatha buddheravasaraprāptāyā iti । lakṣaṇaṃ tāvat prakṛtatvādapadeṣṭavyameva, tadapadeśadvāreṇānyadapi kiñcit sūcanīyam । ata evoktamsūtramiti । anyacca sāṃkhyamatanirākaraṇam ।
yathoktaṃ bhāṣyakāreṇaacetanasya karaṇasya buddheriti । ivakāreṇa nedaṃ pratyākhyānaparam, api tu lakṣaṇaparādayamapyarthaḥ pratīyamāno apekṣitaśca nopekṣaṇīya ityuktaṃ bhavati ।। buddhiram ।। sūtratātparyamāhaetairiti । pṛcchatikathamiti ।
samānāsamānajātīyavyavacchedakaṃ hi lakṣaṇamavyabhicāritayā । paryāyaśabdāśca saṃketamātrādhīnapravṛttayaḥ kva nāma na sambhavanti? tasmāt naite lakṣaṇamiti bhāvaḥ । uttaramvyavacchedeti । nanu vyabhicārasambhavena vyavacchedakatvamayuktamityata āhaetaiśceti ।
saṃketo hi dvedhā, sarvajanīno yathā gauriti gojātīyasya vāyakaḥ, prādeśikaśca yathā caitra iti puruṣabhedasya । tatra sarvajanīnaḥ śaknoti vyavacchedabuddhi bhāvayitum, tadvivakṣayaivoktametaiśceti । upapattisāmarthyāditi bhāṣyāvayavaṃ vyācaṣṭeparyāyeti । acetanasyetyādi bhāṣyam ।
tad vyācaṣṭeya āhurbuddheriti । buddhiḥ kilatraiguṇyavikāraḥ । traiguṇyaṃ cācenamityacetanā kevalamindriyapraṇālikayā arthākāreṇa pariṇamate । citiśāktiścāpariṇāminī nityacaitanyasvabhāvā ।
tasyāḥ sannidhānād ayaskāntamaṇikalpā buddhistatpratibimbodgrāhitayā caitanyarūpatāmāpannevārthākārapariṇatārthaṃ cetayate । tena yo asau nīlākāraḥ pariṇāmo buddheḥ, sa jñānalakṣaṇā vṛttirityucyate । ātmapratibimbasya tu buddhisaṃkrāntasya yo buddhyākāranīlasambandhaḥ, sa ātmano vyāpāra ivārthopalabdhirātmano vṛttirityākhyāyate । tadidaṃ buddhitattvaṃ jaḍaprakṛtitayā indumaṇḍalam iva svayamaprakāśaṃ caitanyamārtaṇḍamaṇḍalacchāyāpattyā prakāśate, prakāśayati cārthāniti ।
tannirākaraṇāya paryāyopanyāsaḥ । nātmavṛtterūpabdheranyāsti buddhiḥ । nāpi buddhivṛttirjñānam anyaditi । ayamabhisandhiḥ ।
na tāvad buddherātmācchāyāpattirindāviva mārtaṇḍamaṇḍalatejaḥsaṃkrāntiḥ pāramārthikī, citerapariṇāmitayā saṃkramāyogāt । tasmād bhrāntiḥ । sā ca na tāvad buddheḥ, tasyā acaitanyāt । nāpyātmanaḥ, tasyāvṛttikatvāt, tathātve vā pariṇāmāpatteḥ ।
tasmāt kṛpaṇadhanamivātmacaitanyaṃ na svaparopakārīti buddheḥ svābhāvikaṃ caitanyamāstheyam । tathā ca ubhayacaitanye dūṣaṇamuktam । pratyayavyavasthayā yadekakartṛtvānumāna tanna syādityarthaḥ । atha dvayoścetanayorekā vṛttirbhedāgraho vā, tenaikakartṛkatvābhimāna ityata āhabuddhivṛttyaviśiṣṭāyāmiti ।
buddhirjñānasādhanamiti । budhyate aneneti vyutpattyā mana ucyate । gandhādiviṣayatayā sukhaduḥkhaviṣayatayā ceyaṃ buddhirbhāvyamānā nirvedāya kalpata iti ।। yugapajjñānānutpattirmanaso liṅgam ।।
bhāṣyakāraḥ kramaprāptaṃ manolakṣaṇasūtramavatārayan utsūtramanyānyapi lakṣaṇāni āhasmṛtītyādi । sukhādipratyakṣamityādiśabdena viṣayatayecchādayaḥ saṃgṛhītāḥ । icchādaya ityatrādiśabdena kāryatayā sukhādayaḥ saṃgṛhītāḥ ।। yugaṅgam ।। anindriyanimittā abāhyendriyanimittā ityarthaḥ ।
smṛtītyādibhāṣyasya vārttikakāraḥ tātparyamāhasmṛtīti । anindriyetyādibhāṣyaṃ vyācaṣṭeyasmāditi । indriyagatarūpādinivṛttyarthayuktam indriyasaṃyogīti । tathāpi ākāśādīnāmapi manastvaṃ māṃ bhūdityata uktamsahakārīti ।
tathāpyālokasya mā bhūdityata uktamnimittāntaramiti । tathāpyātmano mā bhūdityata uktamavyāpīti ।। ākṣipya bhāṣyaṃ samādhattekathaṃ punariti । cakṣurādibhyo anutpattau satyāṃ kriyātvāt ।
atra ca ya ātmano viśeṣaguṇāste sarve indriyajanmāno yathā gandhādipratyayāḥ, tathā ca vivādādhyāsitāḥ smṛtyādayaḥ । tasmāt te apīndriyajanmānaḥ । evaṃ ca saṃskārādiṣu na karaṇatvaprasaṅga iti । sautraṃ hetumākṣipya samādhatteathāyugapaditi ।
sambandhibhedāditi । ityarthaḥ । bubhutsākramaṃ gṛhītvā siddhānte api manaḥparityāgo mā bhūditi bhiyā uktamsatyāṃ bubhutsāyāmayugapadgrahaṇa iti । na hi kiñcitkaraṇaṃ sambaddhamapi saditi syāt ।
yadyevaṃ dhārāvāhikajñānotvattirna syāt, dvitīyādijñāneṣvapi saiva sāmagrīti sakṛdeva yāvat kartavayakaraṇāt samarthasya kṣepāyogāt । kṣepayoge vā paścādapi na janayet, aviśeṣāt । na ca karturapyayaṃ kramakāritādharmaḥ sa hyanekakaraṇādhiṣṭhānena yugapannānākāryāṇi karoti । yathā yugapanmāṇavako gacchati, paṭhati, panthānaṃ vīkṣate, vahati cācāryasya kamaṇḍalumiti ।
tasmāt sarvamavadātam । tadidamapimanaḥ smṛtyādisādhanatayā bhāvyamānaṃ nirvedāya kalpata iti saddhim।। pravṛttirvāgbuddhiśarīrārambhaḥ ।। kramaprāptā tviti bhāṣyam pravṛttilakṣaṇabhavatārayitum ।
manaso api pravṛttirdarśanīyā । na cāpratipādite manasi śakyā darśayitumiti manaso anantaratvaṃ pravṛtterityarthaḥ ।। pravṛmbhaḥ ।। ārambha pravṛttiḥ । sā ca dvividhā jñānahetuḥ kriyāhetuśca ।
tatra yā jñānotpādadvāreṇa puṇyapāpahetuḥ sā vākpravṛttiḥ । vāgiti ca jñāpakahetūpalakṣaṇam । tena manasā iṣṭadevatādyanucintanaṃ cakṣurādibhiśca sādhvasādhudarśanādi sūcitaṃ bhavati । kriyāheturdvayī kāyanimittā manonimittā ceti ।
tadetad vārttikakāro vibhajateśarīreṇeti । nanu pravṛtterjanmahetutvamuktaṃ dvitīyasūtre । na ceyaṃ kṣaṇikā satī āmuṣmikaṃ janma sādhayitumarhati । tasmād dvitīyasūtravyāghāta iti codayatikṣaṇikatvāditi ।
pariharatineti ।। pravartanālakṣaṇā doṣāḥ ।। prayojyavyāpārapūrvakatvena prayojakavyāpāranirūpaṇāt pravṛttyanantaraṃ doṣalakṣaṇam ।। pravaṣāḥ ।। rāgadveṣau mohaprabhavau puruṣaṃ pravartamānaṃ pravartayataḥ ।
tayordharmaḥ pravartanā । sā ca mohaikārthasamavāyaḥ । tāvaddhi ayaṃ rāgādivaśaḥ spandate, yāvadasya moho vartate iti । pratyātmavedanīyā ityādi codyabhāṣyam ।
tasyārthaḥ । lakṣaṇaṃ khalvanumānam । na pratyātmavedanīyeṣu samānāsamānajātīyavyāvṛtteṣu sphuṭatareṣu tad yuktamiti bhāvaḥ । parihārabhāṣyamkarmalakṣaṇā ityādi ।
tasyārthaḥ । svarūpataḥ sphuṭatve api na nirvedaviṣayatayā sphuṭatā । tathā ceha prayojanam । pravartanāvattvena caite nirvedaviṣayāḥ ।
sā ca pravṛttyā kāryeṇa lakṣyata iti karmalakṣaṇā ityuktam । yataḥ karmaṇā pravṛttyā pravartakarāgādiyuktāḥ puruṣā lakṣyante, ato rāgādīnāṃ pravartanāvatvattmapi lakṣitaṃ bhavati । bahu noktaṃ bhavatīti । svarūpamātraṃ rāgādīnāmuktaṃ bhavati, na tu pravartanāvatvamapi teṣāmityarthaḥ ।
tadetat sarvaṃ vārttikakāraḥ praśnapūrvakaṃ vyācaṣṭekā punariti । avaśo asvatantraḥ । sā punariyaṃ pravartanā pravartakānāṃ doṣāṇāṃ vyāpāraḥ kathaṃ gamyate? doṣā hi gamyante, na tu teṣāṃ pravṛttihetutvamityarthaḥ । uttarampratyātmamiti ।
svaparātmanoryathāsaṃkhyaṃ pratyakṣānumānābhyam । mauhaikārthasamavāyo hi rāgādīnāṃ mānasa pratyakṣavedanīya ityarthaḥ ।। punar utpattiḥ pretyabhāvaḥ ।। uddeśakramaprāptaṃ pretyabhāvaṃ lakṣayanipunaḥvaḥ।।
satvanikāyaḥ prāṇinikāyaḥ । nanvātmano notpattiḥ saṃbhavati nityatvādityata āha bhāṣyakāraḥutpannasya saṃbaddhasyeti । tadetad vārttikakāro vyācaṣṭepūrveti । punargrahaṇamiti ।
punarityabhyāsamāha, tathā cānāditā sūcitā bhavati । tadetad vārttikajātaṃ dvitīyasūtre kṛtavyākhyānam । pūrvābhyastasūtre cāyamartha upapādayiṣyate । ājara।jarībhāva ityāyamabhāṣayā asyārthasyāgamikatvaṃ sūcayati ।
kriyāmiti upasarpaṇamapasarpaṇaṃ cetyarthaḥ।। pravṛttidoṣajanito arthaḥ phalam ।। yadyapi śarīrendriyabuddhisukhaduḥkhopabhogātiriktaṃ gauṇamukhyaphalaṃ bhinnaṃ nāsti, te ca yathāyogaṃ pūrvaṃ lakṣitāḥ, tenāpi ca rūpeṇa te nirvedopayoginaḥ, tathāpi pravṛttidoṣajanitatvenāpi rūpeṇāmī nirvedopayogina iti tena rūpeṇa lakṣyante ।। pravṛlam ।।
api tu pravṛttikārye sūkhaduḥkhe api prati iti darśanārtham । doṣasalilāvasiktāyāṃ khalvātmabhūmau dharmādharmabīje sukhaduḥkhe janayataḥ, nānyathā । na cāsti sambhavo na tatra tṛṣyati tacca tasya sukham, na ca tad dveṣṭi tacca tasya duḥkhamiti । sūtre arthagrahaṇaṃ gauṇamukhyaphalāvarodhārtham ।
bhāṣye ca niṣṭhā samāptiḥ । sā ca mahāpralaye aṣyastītyata uktamparyavasānamiti । avasānamātramasti, na tu paritaḥ punarapi sargahānopādānayorbhāvādityarthaḥ । subodhaṃ vārttikam।।
bādhanālakṣaṇaṃ duḥkham ।। bādhakham ।। atra ca bādhaneti bādhanāviṣayāṃ buddhimupalakṣayati । tena bādhanā ca tadanuṣaṅgiṇaśca śarīrādayo gauṇamukhyabhāvena lakṣitā bhavanti । saiva hi bādhanā buddhirduḥkhe mukhyā, śarīrādau gauṇīti ।
alamebhiriti pratyayo nirvedaḥ, vaśitayā yoginaḥ svayamupalabhante svayamupanīteṣvapi viṣayeṣu audāsīnyamupekṣābuddhirvairāgyam । lakṣaṇaśabda iti vārttikam । anuṣaṅgaśca sambandhaḥ । sa ca bādhanāyāṃ viṣayaviṣayībhāvaḥ ।
śarīrādiṣu uktaḥ । viraktaṃmānyā mānyante na sukhaṃ nāmāsti svarūpata iti । tānnirācikīrṣurāhasvarūpatastu duḥkhamiti । vikalpo viśeṣaḥ ।
abhāvaphalatvaprasaṅgāditi । yadyapyupāttaduritakṣayahetavo api dharmāḥ santi, tathāpyadhikādhikotkarṣaphalānāṃ darśapaurṇamāsādīnāṃ sahasrasaṃvatsaraparyantānāṃ vidhāyakebhyo vacanebhyo bhāvaphala eva dharmo gamyate bhāvasyaibotkarṣaśālitvāditi ।। tadatyantavimokṣo apavargaḥ ।। kramaprāptamapavargalakṣaṇamavatārayati bhāṣyakāraḥyatra tviti ।।
tadargaḥ ।। tadityanantaraṃ gauṇamukhyabhedabhinnaṃ duḥkhaṃ parāmṛśatītyāha bhāṣyakāraḥtena duḥkheneti । mukhyameva duḥkhamiti bhramo mā bhūdata āhajanmaneti । anena jāyamānā duḥkhaśabdena sarve śarīrādaya ucyanate ityuktaṃ bhavati । ityasakṛdabhayaśruteḥ ।
ye tu brahmaiva nāmarūpaprapañcātmanā pariṇamata ityāhuḥ, tān pratyāhaajaramiti । sarvātmanā vā pariṇāma, ekadeśena vā? pūrvasmin kalpe sarvātmanā brahmaṇo anyathātvād vināśaprasaṅgaḥ । ekadeśapariṇāme tu sāvayavatvāt ghaṭadivadanityatvaprasaṅgaḥ iti sūktamajaramiti । iti ।
tān pratyāhaamṛtyapadamiti । etadupapādayiṣyatyagre vārttikakāraḥ । tadetad bhāṣyaṃ vārttikakāro vyācaṣṭeteneti । ātyantikagrahaṇaṃ mahāpralayāvasthānivṛttyartham ।।
atra bhāṣyaṃ nityaṃ sukhamātmana ityādi । iti sāmānādhikaraṇyaśruteḥ brahmasvabhāvaṃ sukham, tayā ca brahmaṇo nityatvāt tadapi nityamityarthaḥ । ātmana iti ca ṣaṣṭhī rāhoḥ śira itivat mantavyā । tadetad bhāṣyaṃ vyācaṣṭeātyantikīti ।
teṣāmityādi bhāṣyaṃ vyācaṣṭetanneti । atrānumānamupanyasyātiprasaṅgena nirākarotina, neti । athātmani duḥkhādikaṃ nityaṃ necchati, tatrāhaanaikāntikatā vā । nityasyābhivyaktirityādibhāṣyārthamāhanityamiti ।
ayamabhisandhiḥ । sukhaṃ tāvadātmano guṇo nātmā । upapādito hi guṇaguṇinorbhedaḥ । evaṃ vijñānamapyātmaguṇaḥ,na hyudayavyayavatībhyo vijñānavyaktibhyo anudayavyayadharmā bhavitumarhatyabhinna ātmā ।
na cātmaiva vijñānasvabhāvaḥ tattadviṣayopadhānenodayavyayadharmeva bhavatīti sāṃpratam । ghaṭamahaṃ jānāmīti mānasyāṃ buddhau trayāṇāmapi jñānajñeyajñātaṇāṃ bhedenānuvyavasāyāt । viṣayatajjñānabhede api ca jñāturekasya pratisandhīyamānatvāt । na caitadasati bādhake bhedajñānaṃ bhrāntamiti yuktam ।
na cāgantukajñānātiriktaṃ svābhāvikamātmani caitanyamanubhūyate । na cātmaiva tatsvabhāvaḥ, suṣuptatvānupapatteḥ । acetayanneva hi suṣupata ityucyate । na ca tadā viṣayaśūnyaṃ svaniṣṭhamātmacaitanyamiti yuktam ।
tadavasthābhedasya suṣuptotthitena svapnāntikasyeva smaraṇaprasaṅgāt । sukhaṃ ca na jñānajātīyamityupapāditaṃ pratyakṣasūtre । na ca kiñcidapi sava prakāśamastīti caturthe vijñāna vādaṃ nirākurvan vakṣyati ।। tadevaṃ vyavasthite dūṣaṇa bhāṣyavārttikoktaṃ draṣṭavyaṃ yathāyamātmamanaḥsaṃyoga iti ।
saṃsārāvasthāyāṃ tāvadayamātmamanaḥsaṃyogo dharmaṃ nimittamapekṣamāṇaḥ sukhajñānam ākārṣīt । yadi tu muktyavasthāyāṃ tadanapekṣa eva sukhajñānaṃ karoti, hanta rūpādijñāneṣu indriyāntarāṇyapi nāpekṣeteti bhāvaḥ । śaṅkateyogajeti । na vayaṃ viṣayamātrāpekṣāṃ brūmo yena rūpādiṣvapi jñānamutpādayet, api tu saṃsārāvasthāyāṃ yat sukhajñānāyānenāpekṣitaṃ tadapekṣate ।
dharmaśca tadā tenāpekṣita iti muktyavasthāyāmapi dharmamevāpekṣate । etāvān viśeṣo yadayaṃ yogaja iti । tathā ca na rūpādivijñāna prasaṅga iti । śaṅkatenityo asāviti ।
nirākarotiyogeti । nanu tvanmate yathā sukhasaṃvedanaṃ jihāsitam, evamasmanmate api sukhasaṃvedanahānāya ghaṭiṣyata ityata āhana cāyaṃ sukhamiti । asmanmate hi duḥkhahānāyaiva tadanuṣaktaṃ sukhaṃ jihāsitam । nityaṃ tu sukhaṃ sarvaduḥkhavinirmuktaṃ sanna duḥkhahānāya jihāsitaṃ saṃbhavati ityarthaḥ ।
na kevalamānukūlyāt pratibandhakatvaṃ nāsti śarīrādīnām, pratyuta muktyavasthāyāmapi kalpanīyatā ityāhanityaṃ śarīrādi iti । siddhāntino vacanamanubhāṣya deśayetipramāṇābhāvādityuktaṃ tacca neti । śāstreṇa hi mokṣasādhane lokaḥ pravartanīyaḥ । apravartamānaśca pravartanīyaḥ ।
iṣṭārthī ca pravartate tatsādhane । sukhaṃ ceṣṭam । sukhātmako mokṣa ityarthaḥ । seyaṃ lokapravṛttiranaikāntikatvena saṃśayaheturiti pariharatina, pravṛttīti ।।
syādetat । mukhyāsaṃbhave gauṇamarīyate । sukhaśabdaśca sukhe mukhyaḥ, bhāktastu duḥkhanivṛttau । tasmāt nityānanda eva mokṣa ityata āhayadi punariti ।
saṃcakṣāṇakaḥ saṃkhyānapravṛtto yogī । dharmādharmau tāvadātmani pāramārthikau, na tvavidyākalpitau । tau ca vītarāgeṇāsaktena satā śakyau bhogena kṣetum, na tu śaktane । sa hi saktasteṣu teṣu viṣayeṣu upāttamupāttaṃ bhu।jānaḥ tyaktaṃ tyaktaṃ copādadānaḥ saṃsārāt na mucyeta ।
tasmādayaṃ rāgo bandhanamiti samājñātaḥ । tannibandhanā ca pravṛttiḥ parihartavyā । anyathā tu nityasukhāvadhāraṇalāliteyaṃ tṛṣṇāpiśācī labdhaprasarā viṣayasukheṣvapi pratyāsanneṣu purūṣaṃ pravartayantī mokṣamasya sūdūraṃ pratikṣipediti manāgapi prasaro asyā na dātavyaḥ । tasmāt nityānandapratipādakaśrutirātyantike duḥkhaviyoge bhāktīti yuktamiti bhāvaḥ ।
codayatiyadyapīti । rāgavad dveṣasyāpi prasaro na dātavyaḥ । tasya ca tvayā prasaro datta iti tulayo doṣa iti । pariharatina, apratikūlatvāt ।
yathā nityasukhopādānaṃ mokṣam apratikūlayā saktyā sapratikūlaṃ naivamātyantikaduḥkhahānaṃ duḥkhadveṣānuṣaktam । dveṣaḥ krodho manyurityanarthāntaram । jvalanātmako hi sa bhavati । naivaṃ vairāgyam ।
alaṃ pratyayo hi sa ityapratikūlaṃ duḥkhahānamityarthaḥ । tadanena nityaṃ sukhamātmano mokṣe abhivyajyate ityādi tasmin prahīṇe nāsya nityasukharāgaḥ pratikūlo bhavatītyevamantaṃ bhāṣyajātaṃ vyākhyātaṃ veditavyam । yadyevamityāderbhāṣyasyāyamarthaḥ । evaṃ vairāgyeṇa mokṣamāṇasya pravṛtto satyām, muktasya yadi nityaṃ sukhaṃ bhavati kāmaṃ bhavatu mā vā bhūt, ubhayorapi pakṣayoḥ vītarāgasya pravṛttau na mokṣādhigamo vikalpyate, na sandigdho bhavatītyarthaḥ ।।
vaināśikānāṃ mokṣamupanyasyaticittaṃ vimucyata iti । saṃsārī hi mucyate । rāgādayastaddhetavaḥ । na cātmani nitye rāgādayaḥ saṃsāraṃ kartumutsahante, nityasyāvikāryatvena tādavasthyādupaneyāpaneyābhāvāt ।
varṣātapābhyāṃ kiṃ vyomnaścarmaṇyasti tayoḥ phalam । carmopamaścet so anityaḥ khatulyaścedasatphalaḥ ।। iti । cittaṃ tu kāryaṃ rāgādivaśāt saṃsārī, tadviyogācca mucyate iti yuktamityarthaḥ ।
devamanuṣyādijātiḥ gatiḥ tatrotpattiḥ । tadetad dūṣayatina, ayatnata iti । kṣaṇikatvāt cittasya, janmavināśaprayojanameva । janmāntaraṃ hi vināśa iti kṣaṇasyābhedyatvenopaneyāpaneyābhāvāt ।
svarasabhaṅgitvācca vaiyarthyamityarthaḥ । śaṅkatesantateriti । anādiḥ khalu kāryakāraṇapravāharūpā buddhīnāṃ santatiḥ । sā cātmasākṣātkāronmūlitasavāsanakleśajālasya nivartate ।
nivṛttiśceyameva tasyā yat tatsantānavartinaścetaso anāgatasyānutpāda iti bhāvaḥ । nirākarotina, tasyāśakyatvāt । utpannasyānutpādo na śakyaḥ, nāpi santānanivṛttiḥ śakyā kartum, antyakṣaṇānupapatteḥ । sa hi antyaḥ kṣaṇaḥ kiñcidārabhate na vā? ārambhe nāntya iti na kāryakāraṇapravāhanivṛttiḥ, pravāhaśca santāna iti na santānanivṛttiḥ ।
anārambhe tasyāsāmarthyenāsattvam । tataḥ pūrve sarve api kṣaṇā asantaḥ syuriti kasyoccheda iti bhāvaḥ । śaṅkateanāgatānutpāda iti । tathā satyanāgatānutpādalakṣaṇārthakriyākāritvādantyakṣaṇopapattiriti bhāvaḥ ।
nirākarotianāgateti । prāgabhāvasyānāditvādityarthaḥ । pṛcchatitarhi kasyeti । nityasyānupakāryatvādapaneyābhāva iti bhāvaḥ ।
uttaramya iti । yathā cākṣaṇikasyopakāryatvaṃ tathā kṣaṇabhaṅgabhaṅge upapādayiṣyata iti saddhim ।। samānānekadharmopapattervipratipatterūpalabdhyanupalabdhyavyavasthātaśca viśeṣāpekṣo vimarśaḥ saṃśayaḥ ।। saṃśayalakṣaṇāvatāraṇaparaṃ bhāṣyaṃ sthānavata etarhi iti ।
tasyārthaḥ । sthānaṃ kramaḥ । tadvataḥ । etarhi idānīmiti ।
kkacit pāṭhaḥ sthānavata eva tarhīti । tarhi tadānīmuddeśasamaye, kramavataḥ saṃśayasya prameyānantaramuddiṣṭasya, prameyalakṣaṇānantaraṃ sthānaṃ kramo lakṣaṇasyetyarthaḥ । tadetad vārttikakāro vyācaṣṭeprameyeti । etadeva sphuṭayaniyati ।
sthānaṃ kramagrahaṇena vyākhyātam, matubarthaśca prāptigrahaṇena ।। samāyaḥ ।। atra ca vimarśaḥ saṃśaya iti saṃśayasāmānyalakṣaṇam । tatra saṃśaya iti lakṣyanirdeśaḥ, vimarśa iti lakṣaṇapadam ।
ekasmin dharmiṇi virodhinānārthāvamarśo vimarśaḥ, kiṃ sviditi jñānam । tadanenāsamānajātīyebhyaḥ pramāṇādibhyaḥ samānajātīyebhyaśca viparyayādibhyaḥ saṃśayo nivartito bhavati । samānetyādīni tu trīṇi viśeṣalakṣaṇāni । teṣu ca vimarśaḥ saṃśaya ityetadanuvartanīyam ।
atra viśiṣṭo avamarśo vimarśaviśiṣṭaḥ saṃśaya iti lakṣyapadam । samānadharmopapatteranekadharmopapattervipratipatteriti trīṇi pratyekaṃ śeṣaiḥ padairūpetāni lakṣaṇānīti । tadetadāha vārttikakāraḥtatra samāneti । trividha eveti ye pañcavidhamācakṣate te nirākṛtāḥ ।
tadanavadhāraṇajñānaṃ sa saṃśaya iti saṃśayasāmānyalakṣaṇaparaṃ bhāṣyaṃ vyācaṣṭetatra viṣayasvarūpeti । pratyayo anavadhāraṇātmakaśceti । ākṣepaparihārau prathamasūtra eva vyākhyātau । pratyayaśabdasya niścayavacanatvamabhyupetya vyākhyānaṃ pratīyata iti ।
paramārthatastu pratyayaśabdo jñānaparyāyaḥ । jñānatvaṃ ca sāmānyaṃ saṃśayādiṣvapyastīti na virodha iti ।। samānadharmopapatteriti vyācaṣṭesamāneti । vikalpyākṣipatikiṃ punariti ।
kasmāditi । mā kārṣīd dravye saṃśayam, guṇa eva kasmāt na karotīti praśnārthaḥ । samādhattena, sādhāraṇeti । yādṛśaṃ saṃkhyāpracayaparimāṇabhadayoni parimāṇaṃ sthāṇupurūṣayoḥ, tādṛśamāsyāpi purovartino dravyasya parimāṇam ।
tasmāt sadṛśaparimāṇadharmasya dharmiṇa upapatterityarthaḥ । mahatvadīrghatvasāmānyadharmayogastu sannapi na saṃśayakāraṇam, asādṛśye tadyoge api saṃśayābhāvāditi bhāvaḥ । syādetat । upapattiḥ sattā ।
na ca sadṛśo dharmaḥ sattāmātreṇa saṃśaye hetuḥ, api tūpalabdhaḥ । na copalabdhivācakamatrāsti padamityata āhatasyopapattiradhyavasāya iti । yadyapyayamupapattiśabdaḥ sattāvacanastatparaśca, tathāpi padāntarasamabhivyāhārādavagamyate sattāmātrābhidhāne api tadupalabdhirvivakṣiteti । viṣayaviṣayiṇorabhedavivakṣayā sāmānādhikaraṇyamupapattirūpalabdhiriti ।
pṛcchatikasmāditi । asmadāyatte hi śabdaprayoge kimityavācakaṃ prayokṣyāmaha ityarthaḥ । uttaramanuktamapīti । viśeṣāpekṣā iti vacanena viśeṣasyāpekṣā ucyate ।
apekṣāśabdaśca yadyapīcchāyāṃ vartate, tathāpīha jighṛkṣāyāṃ vākyasāmarthyāt । na ca sā saṃśayasya hetuḥ, tasyāḥ saṃśaye sati bhāvāt । tasmād viśeṣāpekṣayā vighṛkṣālakṣaṇayeha viśeṣayoḥ purovartivastusādṛśyāt smaraṇe satyagrahaṇaṃ lakṣaṇīyam, yathā gaṅgāśabdastīraṃ saṃbaddhameva lakṣayati, na tu tīramātram । anenaivābhiprāyeṇa vakṣyati bhāṣyakāraḥ viśeṣasmṛtyapekṣa iti ।
tasmād viśeṣagrahaṇapratiṣedhāt sāmānya grahaṇamabhyanujñātaṃ bhavatītyarthaḥ । parihārāntaramāhaatha veti । syādetat, upapattiśabdaḥ sattāvacanaścopalabdhivacanaśca । tathā ca vinigamanāyāṃ ko heturityata āhayaḥ punariti ।
nanvabhāvaḥ pramāṇālambanamuktaḥ, tat kuto na virodha ityata uktamsvatantramiti । atha vā sattāvācako apyayamupapattiśabdaḥ svābhidheyaviṣayāmupalabdhi lakṣayatītyāhaviṣayaśabdeneti । na ceyam alaukikī lakṣaṇetyāhalaukikamiti । yathā ca dhūmo na sattāmātreṇa hetustathoktaṃ prāgiti ।।
ekadeśināmupasaṃkhyānamupanyasyatiavyavacchedeti । te kila manyante vyavacchedaheturapi dharmaḥ samāno bhavati । yathā kṛtakatvaṃ sādhyadharmiṇi śabde dṛṣṭānta dharmiṇi ca ghaṭādau samānam, na cāsau nityānityatvasaṃśayahetuḥ, api tvanityatvasyāyogaṃ sādhyadharmiṇi vyavacchinatti । ato avyavacchedahetoriti vaktavyamityarthaḥ ।
tadetad vaktavyaṃ dūṣayatina samāneti । samāno hi dharmaḥ pratisaṃbandhinamapekṣatekeneti । saṃśayapadena ca svaviṣayopasthāpakena parasparavirodhinau tāvupasthitau । tena tābhyāṃ samāna iti gamyate ।
tena vivakṣitatajjātīyavṛttitve satyanyajātīyavṛttireva gamyate । na caiva kṛtakatvam । tasmāt na vaktavyamavyavacchedahetoriti । samānaśabdārthaḥ sādṛśyaṃ tatra nāstītyarthaḥ ।
atraivopalabdhītyādipadadvayaṃ śaṅkāpūrvakaṃ yojayatiso ayaṃ sādhāraṇa iti । upalabdhyanupalabdhī na vyavatiṣṭhete iti । śiraḥpāṇyāderanupalabdhirvakrakoṭarāderūlabdhiḥ purūṣasya bādhakaṃ pramāṇam, taddhi purūṣa evāyaṃ vā, idantayā vyavatiṣṭhate, idantāniṣedhena vā । nāyaṃ purūṣa ityanidantayā vyavatiṣṭhate ।
tadabhāvo avyavasthā । tadanena sādhakabādhakapramāṇābhāvo darśitaḥ । viśeṣākāṅkṣāyāṃ ceti viśeṣasmṛtirdarśitā ।। vimarśapūrvakaṃ samastamityavadhārayatikimidamiti ।
tatraikapadaparigrahe doṣamāhayadi samāneti । viśeṣaḥ śiraḥpāṇyādiḥ । viśiṣyate hyanena purūṣaḥ sthāṇoriti anupalabdhasāmānyasyāpi kvacidupalabdhyanupalabdhyavyavasthāstīti । yathā saptame rase, daśame vā dravye ।
na hi tatra sādhakaṃ bādhakaṃ vāsti pramāṇam । na ca saṃśayaḥ । viśeṣāpekṣa ityetāvatīti । tad yathā hastinaṃ dṛṣṭvā tatsaṃbandhino sthūṇāhastipakau smarati na ca tatra saṃndigdhe ।।
dvipadaparigrahe doṣamāhaevaṃ samāneti । naudolārūḍho hi gacchan vidūre ārohapariṇāvadvastudarśane api satyapi ca sādhakabādhakapramāṇābhāve viśeṣasmṛtyamāvāt naga iti vā nāga iti vā na sandigdhe । evamupalabdhyanupalabdhyavyavasthāto viśeṣāpekṣa iti padadvaye vidhīyamāna'nyataḥ smaryamāṇād viśeṣāt sadṛśadharmavati dharmiṇyanupalabhyamāne saṃśayaḥ syāt । asti hi tadā viśeṣasmṛtiḥ sādhakabādhakapramāṇābhāvaśca, no khalvanupalabhyamāne samānadharme dharmiṇi tadgatā vakrakoṭarādayo vā śiraḥ pāṇyādayo vā śakyagrahā iti ।
yadāyaṃ draṣṭeti । saṃṅgītakaṃ sahakāratarūmanubhūyātha vidūravartī ku।jarasadṛśadharmavantamanubhavati, tadāsyāsti samānadharmolabdhiḥ । asti ca karitarurūpaviśeṣasmṛtiḥ, na tu sādhakabādhakapramāṇābhāva iti na saṃśete । katipayavyaktyāśrayatvaṃ sahakāratvāderviśeṣasyālpaviṣayatvam ।
ārohapariṇāhādestu bahuvyāpitvaṃ mahāviṣayatvam । nānārthāvamarśanaṃ ca virūddhārthāvamarśanaṃ draṣṭavyam । tadanena sthāṇupurūṣayorityādi bhāṣyaṃ vyākhyātam । paśyan ityupapattivivaraṇam ।
viśeṣaṃ bubhutsamāna iti viśeṣāpekṣa ityasya vivaraṇam । kiṃ sviditi vimarśavivaraṇam । syādetat । saṃśayottarakālā bubhutseti, kathaṃ bubhutsamānaḥ saṃśeta ityata uktaṃ bhāṣyakṛtā, samānamanayoriti ।
viśeṣāpekṣāśabdenecchāvācinā agṛhyamāṇaviśeṣasmaraṇaṃ lakṣitamiti bhāvaḥ । seyaṃ sādhakabādhakapramāṇānupapattau satyā samānadharmopalabdhirvinaśyadavasthā viśeṣasmṛtyā sahāvinaśyadavasthā ekasmin kṣaṇe satī saṃśayajñānasya heturiti siddham । tripadaparigrahamanekadharmopapattervipratipatterityatrāpi yojayatieteneti । dve dvitvenaikīkṛtyādyānantarayoriti draṣṭavyam ।।
anekadharmopapatterityatra bhāṣyakṛto vyākhyāṃ grahītum ekadeśivyākhyānamupanyasya dūṣayatianeketi । śabdo hi saṃyogajaḥ । saṃyogajatvaṃ hi kārye dravye guṇe ca rūpādau śarīrādikriyāyāṃ cāstīti dravyaguṇakarmaṇāṃ samānam । tasmādanekasya dharmaḥ caritārthaḥ ।
evaṃ śabdagato aneko api dharmaḥ samānatayaiva dravyatvādisandehahetuḥ triṣu, saṃyogajatvaṃ sādhāraṇaṃ sattvādinā nirbhaksya, nirguṇatvaṃ guṇakarmaṇāḥ । evaṃ kṣaṇikatvaṃ dravyaguṇakarmaṇāmiti samānadharmopapattyā gatārthaṃmityarthaḥ । pṛcchatiatheti । bhāṣyakṛdvyākhyayottaramasādhāraṇa iti ।
punaḥ pṛcchatikathamiti । samāsapadaśabdena tadekadeśo anekaśabdo lakṣyate samāsagatenānekaśabdenetyarthaḥ । uttaramsamāneti ।। etaduktaṃ bhavati ।
yato anekasmāt samānāsamānajātīyādeṣa svāśrayaṃ vyāvartayati, ato anekāpādānakavyāvṛttihetukatvāt lakṣaṇayānena ityucyate । tadanena samānajātīyam asamānajātīyaṃ cānekamiti bhāṣyaṃ tasmād viśeṣa ityadhyāhṛtya vyākhyātam । adhyāhṛtaviśeṣapadavivaraṇaṃ viśeṣako dharma iti । saṃbandhasāmānyavivakṣayā tu ṣaṣṭhī tasyānekasyeti ।
lakṣaṇābījāntaramāhatasya cānekasyeti । nivartyanivartakasaṃbandhenānekaśabdena dharmoḥ lakṣyata ityarthaḥ । tadanena vinaivādhyāhāraṃ samānajātīyamasamānajātīyaṃ cānekam । tasya dharme nivartakatayeti vyākhyātam ।
na tvatra samāsabhrāntiḥ kartavyā । darśayiṣyati hi bahuvrīhimihaiva vārttikakāraḥ । tadevaṃ lakṣaṇābījadvayopanyāsena asādhāraṇo dharma iti grahaṇakavākyaṃ vyākhyātam । prakārāntareṇānekadharmapadaṃvyācaṣṭeekāṃneketi ।
ekaṃ cāneka ca tadubhayamanekaṃ tasyānekasya pratyayaheturdharmo anekadharmaḥ bhedābhedapratyayaheturityarthaḥ । vibhāgajatvaṃ vibhāgajānāṃ śabdānāmanyonyasyābhedapratyayahetuḥ, taditarebhyaśca bhedapratyayahetuḥ । tadidamāhayato vibhāgajatvāt eṣa pratyayo bhavatīdaṃ vibhāgajaṃ śabdajātam ekam । idaṃ ca tato anyad anekaṃ bhinnam ।
tatra ya eva ekapratyayahetuḥ dharmo abhedaḥ sa eva anekapratyayaheturviśeṣaḥ । jātyabhiprāyaṃ caikavacanam, sadādirhi dharmo duvyaguṇakarmaṇāmabhedapratyayahetuḥ, sāmānyādibhyaśca śabdaṃ nirbhajati । tadidamāhayataḥ sadādereṣa pratyayo bhavatīdamekaṃ yataśca vibhāgajatvādepa pratyayo bhavatīdamanekamiti, tasmāt siddhamekaṃ cānekaṃ ca । anekamiti tatpratyayaheturupacāreṇāneka iti ।
taddimudbhāṣyaṃ vyākhyānam । atrodāharaṇamāhayatheti । dravyatvādikoṭitrayaviṣayasaṃśayapradarśanārthamuktaṃ sāmānyaviśeṣasamavāyebhya iti ।। sadanityaṃ dravyavatkāryāṃ kāraṇaṃ sāmānyaviśeṣavaditi dravyaguṇakarmaṇāmaviśeṣaḥ ।।
tenānena sadādinā nirbhaktasya pṛthakkṛtasyetyarthaḥ ।। syādetat । yad yena sahacaritaṃ dṛṣṭaṃ tat kkacid dṛśyamānaṃ tat smārayat tadviyaruddhenāpi ca saṃbandhānaniścāyayat saṃśayaheturbhavati, yathā samāno dharmaḥ । asādhāraṇastu dharmo vibhāgajatvaṃ narte śabdāt kkacit pṛthivyādau vā utkṣepaṇādau vā gandhādau vā dṛṣṭa iti kathra smārayet, asmārayad vā kathaṃ tatra saṃśayaṃ janayet? tasmāt ko ayaṃ bhavedityayo dharmāditi jijñāsāmātramutpādayet na tvayaṃ vāyaṃ veti saṃśayamityata āhana hīti ।
kasmāt na dṛṣṭamityata āhasarvatrāsaṃbhavāt । na hi dravyādervibhāgato janma saṃbhavati, tadanvayavyatirekānanuvidhānādityarthaḥ । nanvata evoktaṃ na saṃśayaheturityataḥ āhavibhāgajatvaṃ saṃśarye karoti sarvato vyāvṛtteriti । ayamarthaḥ, yadyapi vibhāgajatvaṃ na dravyādau kvacid dṛṣṭam, tathāpi tadvyatirekaḥ pratyekaṃ dravyādau dṛṣṭa iti vibhāgajatvena sadādyaviśeṣavān śabdo dravyakarmabhyā vyāvartamānaḥ kiṃ guṇaḥ, guṇakarmabhyāṃ vyāvartamānaḥ kiṃ dravyam, guṇadravyābhyāṃ vyāvartamānaḥ kiṃ karmeti vyatirekamukhena tattat smārayan asādhāraṇo dharmo bhavati saṃśayakāraṇamiti ।
deśayatinanu ceti ।। ayamabhisandhiḥ । vaṃśe pāṭyamāne vaṃśadalayoḥ kriyā, tatastayormitho vibhāgaḥ, tato vaṃśadalāvaruddhanabhobhāgavibhāgaḥ । so ayaṃ vibhāgajo vibhāgo na vaṃśadalakarmajaḥ ।
avayavakriyā hi tadavayavāvaruddhanabhobhāgavibhāgajanikā dravyārambhakasaṃyogāpratidvandvivibhāgajanakatvena vyāptā vikasatkamalakuṅmaladaleṣu dṛṣṭā । na hi tatra tatra mukulitād vikāsi kamalamanyat, ākuñcitaprasāritāṅgulikaratalavat tattvena pratyabhijñāyamānatvāt । vaṃśadalakriyāpi cet tādṛśī, nūnamanayāpi dravyārambhakasaṃyogāpratidvandvivibhāgajanikayā bhavitavyam । tathā ca dravyaṃ kāryamapi na naśyet ।
tasmāt nānayā vaṃśadalākāśavibhāgo janayitavyaḥ । na cānyadasya kāraṇaṃ saṃbhavati । tasmād vaṃśadalakriyājanito dalayorvibhāgaḥ kāryaikārthasamavetaḥ tadavaruddhākāśapradeśavibhāgasyāsamavāyikāraṇameṣitavyaḥ । heturiti siddhaṃ bhavatīti ।
pariharatianabhyupagatavibhāgajavibhāgasyaitad vibhāgajatvam evaṃ saṃśayakāraṇaṃ bhavati । anabhyupagamabījaṃ ca kutaḥ punarevadevamavagataṃ padmapatrāvayavakriyā vibhāgadvayajaniketi, vibhāgadvayakramakalpanāyāṃ pramāṇābhāvāditi cet? hanta, vaṃśadalavibhāgayorapi tulyam । nanūktaṃ dravyārambhakasaṃyogāpratidvandvivibhāgajanakaṃ syāt karma, tataśca dravyanāśo na bhavediti । athaṃ viparyayaḥ kasmāt na bhavatīti vaṃśadaladvayakriyaiva vibhāgadvayajanikā, padmapatravayavakriyā tvavayavavibhāgajanikā, tadavayavākāśavibhāgastvavayavavibhāgajanmā ।
yadi tu padmapatrāvayavakriyā ubhayajanikā bhavet, vaṃśadalakriyaiva dravyārambhakasaṃyogapratidvandvinaṃ vibhāgaṃ janayediti । na cānyataratra vibhāgadvayayaugapadyaniścayaḥ kramapramāṇābhāvaśca tulyaḥ । tasmāt padmapatrāvayavakriyāvibhāgajanakatvasaṃdehādaśakyaviniścayo vyāpyavyāpakabhāvaḥ । kriyāvailakṣaṇyāt tu svahetuvailakṣaṇyajanmanaḥ kāryasya vibhāgasya vailakṣaṇyaṃ syāt, yadeko dravyārambhakasaṃyogapratidvandvī apratidvandvī cetaraḥ, tathāpi caitadvailakṣaṇyaṃ kriyāyā abhyupetavyam yadekā vibhāgamekaṃ janayati ।
anyā tu vibhāgadvayamiti । tasmādetadudāharaṇabalena na vibhāgajavibhāgasiddhiḥ ।। yastvaṅgulikarmānantaramaṅgulitaruvibhāgo hastataruvibhāgaḥ, śarīrataruvibhagāśca daśyate, tatrāṅgulitaruvibhāgamaṅgulyāśrayā kriyā karotu, hastataruvibhāgaṃ tu na śaktā janayitum, tasyāḥ svāśrayasamavāyāt, svāśrayasamavetakāryajanane ca kriyāyāḥ sāmarthyāvadhāraṇāt । tasmāt hastāditaruvibhāgaḥ kriyato asaṃbhavannaṅgulyāditaruvibhāgameva kāryaikārthasamavāyalakṣaṇayā pratyāsattyā nimittīkarotīti vibhāgajavibhāgasiddhiṃ manyate, taṃ pratyāhayaḥ punariti ।
astu vā vibhāgajo vibhāgaḥ, tathāpi vibhāgajatvamīdṛśamasādhāraṇamevetyata āhaastu vā tasya abhyupagatavibhāgasya api vibhāgajatvamasādhāraṇaṃ viśiṣṭam । tadeva deśayativibhāgajeti । pāṭyamāne hi vaṃśe śabdotpattau vaṃśadalayormitho vibhāgo nimittakāraṇam । vaṃśadalāvaruddhākāśavibhāgastvasyāsamavāyikāraṇam, na tu bheryākāśasaṃyogavat vaṃśadalākāśasaṃyogo asamavāyikāraṇaṃ bhavitumarhati ।
tathā hi prayogaḥ, yo ayaṃ vaṃśadalavibhāganimittaḥ śabdaḥ, sa nimittasamānajātīyāsamavāyikāraṇajanyaḥ, tadasādhāraṇanimittajanyaśabdatvāt । yo yaḥ śabdo yadasādhāraṇanimittajanmā, sa sarvastajjātīyāsamavāyikāraṇajanyaḥ, yathā bherīdaṇḍasaṃyoganimittaḥ śabdo bheryākāśasaṃyogāsamavāyikāraṇakaḥ । tathā cāyam । tasmāt tatheti ।
tadevaṃ vaṃśadalavibhāgalabdhajanmanā vaṃśadalākāśavibhāgenāsamavāyikāraṇena janitaḥ śabdaḥ । tadevaṃ vibhāgajavibhāgāsamavāyikāraṇakatvaṃ śabdasya, tadapi yadyapyaṅgulyākāśavibhāgajahastākāśavibhāgāsamavāyikāraṇe kāyākāśavibhāge asti, tathāpi kāraṇamātravibhāgajavibhāgāsamavāyikāraṇakatvāditi hetuḥ bhāṣyakāreṇa vibhāgajatvāt ityanena sūcitaḥ । na cāṅgulyākāśavibhāgapūrvakaḥ kāyākāśavibhāga evam । sa hi kāraṇākāraṇavibhāgapūrvako, na tu kāraṇamātravibhāgapūrvakaḥ ।
tadidamuktamvibhāgajavibhāgāsamavāyikāraṇakaḥ śabdo nānyaḥ padārtha iti ।। nanu sahacarito dṛṣṭaḥ smārayan viśeṣasaṃśayaheturbhavati, na tu yo vyāvṛttaḥ tena sahāsyāsāhacaryāditi śaṅakāmapanetuṃ bhāṣyakārīyamuttaramāhatulyajātīyeṣvitiṃ । tathāpi bhāṣyoktamapyuktam । yat khalu sadādirūpasaṃpannaṃ viśeṣavat tatsamānajātīyebhyo asamānajātīyabhyaśca vyāvṛttam, yathā pṛthivīdravyam ।
abādibhyaśca dravyāntarebhyāṃ guṇakarmabhyaśca vijātīyebhyo gandhavattvena vyāvṛttaṃ dravyajātīyam । evaṃ rūpatvena rūpaṃ guṇaḥ । utkṣepaṇatvenotkṣepaṇaṃ karma । tathāvidhaḥ śabdaḥ sadādirūpasaṃpanno vibhāgajatvena samānāsamānajātīyebhyo viśiṣyate ।
tasmād bhavati dravyaṃ guṇaḥ karma veti saṃśaya iti । pūrvavyākhyānato anekaśabdenāsādhāraṇadharmo lakṣyata ityuktam । saṃprati samānaśabdaparyālocanayāpyanekapadamasādhāraṇe vartate lakṣaṇayaivetyāhasamānadharmasya saṃśayakāraṇatvena upayogād veti । samānaṃ hi pratigogitayā asamānaṃ buddhau sannidhāpayati ।
tatra dvayasyāpi samānaśabdena śrutyarthābhyāmupāttasya samānasya dharmasyāsamānasya ca, samānasya saṃśayakāraṇatvenopayogāditi yojanā । pṛcchatikasmāditi । asmadāyatte śabdaprayoge kimityavācakaṃ prayokṣyāmaha iti bhāvaḥ । uttaramnaivamiti ।
asādhāraṇo hi dharmo vyatirekamukhena saṃśayahetuḥ । sa cānekasmād vyāvṛttyā sidhyati । sā ca lākṣaṇikānekapadādhīnā nāsamānapadāt labhyata iti prayojanavallākṣaṇikapadopādānam । lakṣaṇaiva ceyam anekasmādvyāvṛtto dharmo anekadharma iti vigraheṇa nirvarṇyate iti ।
abhyuccayamātramāhalāghavaṃ veti । asādhāraṇasya saṃśayakāraṇatve vyāvṛttiḥ prayojiketi manvānaścodayatiyadyaneketi । pariharatinaiṣa doṣa iti । vyabhicārāvyabhicārau hi saṃśayanirṇayayoḥ prayojakau, nānvayavyatirekamātramityarthaḥ ।
codayatiyadi tarhīti । sapakṣāsapakṣasādhāraṇyaṃ hi hetorvyabhicāraḥ । sa cet saṃśayasya kāraṇam, hanta, samānadharmopapattireva sarvatra saṃśayakāraṇamiti kṛtam anekagrahaṇenetyarthaḥ । pariharatisatyamiti ।
sapakṣāsapakṣasādhāraṇyaṃ hi hetorvyabhicāraḥ । sa ca saṃśayasya prayojakaḥ । tathāpyekasyānvayaḥ sādhāraṇo aparasya vyatireka ityetāvatobhayopādānamityarthaḥ ।। evamanekadharmopapatteriti svamate vyākhyāya paramatavyākhyānaṃ dūṣayitumupanyasyatina ।
iti । nityaḥ śabdaḥ śrāvaṇatvāt śabdatvavadityekaḥ pañcarūpopapanno avyabhicārī hetuḥ anityaḥ śabdaḥ kṛtakatvād ghaṭavaditi cāyamaparaḥ pañcarūpopapanno avyabhicārī heturiti । tadetad dūṣayatitadayuktamiti । na hyavyabhicāriṇau pañcarūpopapannāvityarthaḥ ।
na cāyaṃ prativādinaḥ prayogo api yuktaḥ iti । viruddhaśabdasyārtho viruddhārtha iti, svarūpamanayorviruddhaṃ parasparābhāvavadityarthaḥ । viśeṣadarśanādupajāta iti । saṃśayasya hi viśeṣādarśanaṃ janakam, viśeṣadarśanaṃ ca nivartakamiti ।
sa cet tvanmate nivartakādutpadyata, avyabhicārihetujanitādviśeṣadarśanāt nāsya nivṛttiḥ syādityarthaḥ । na ca yadā nivartakatvamasyāsti tadā janakamapītyāhana hi viśeṣadarśane satīti ।। syādetat । tāvatkālaṃ sthiraṃ cainaṃ kaḥ paścānnāśayiṣyati ।।
iti nityatvaṃ paricchetsyatītyata āhanāyamarthaḥ pratyakṣasya viṣayaḥ । tadeva hi pratyakṣaṃ saṃśayasya nivartakaṃ yadananyathāsiddham, yathauṣṇyagrāhi vahneḥ । idaṃ tu sādṛśyenāpi saṃbhavāt svayaṃ sandigdhaṃ sanna saṃśayocchedāyālamityarthaḥ । mā bhūt pratyakṣasya viṣayaḥ, bhavati tvāgamasya ।
no khalu kṣaṇikaḥ śabdo arthapratyāyane samarthaḥ, tasyānvayavyatirekakālānavasthāyino aśakyasamayatvenārthapratipatteranupapatteḥ । tasmād yadyapi sākṣānnityo aham ityāgamo nābhidhatte, tathāpi viditasaṃgaterarthapratyayaṃ kurvannātmano nityatāmākṣipannityatāviṣayo bhavati । nityastu syād darśanasya parārthatvāt ।। ityata āhanāgamaviṣayaḥ ।
yadyapi varṇavyaktayaḥ kṣaṇikāḥ, tathāpi svasvasāmānyaviśeṣagatvādyupahitā gavādivyaktaya iva gotvādyupadhānāḥ śakyasaṃketā iti na nityatāmākṣipatyāgama ityarthaḥ । bhavatu kiṃ no bādhyata iti । na khalu candramasaḥ parabhāge hariṇasadasadbhāvasandehaḥ śakyaḥ kadācidapyucchettumasmadādīnāmityarthaḥ । kathaṃ na bādhyata iti ।
sandigdhanityānityabhāve śabde kṛtakatvaṃ dṛṣṭamiti nānityatvena svabhāvataḥ pratibaddham । tathā ca na buddhyādīnāmanityatvaṃ sādhayitumarhatītyarthaḥ । sarvamiti । kṛtakatvaprayatnanāntarīyakatvapratyayabhedabheditvādītyarthaḥ ।
sarvaṃ cānumānamiti । yadi ca pañcarūpo api hetuḥ, saṃśayakāraṇaṃ sarvamevānumānamiti sarvamapramāṇaṃ syādityarthaḥ । vaināśikāḥ prāhuḥ nityāsaṃbhavāditi । na, bādhāparijñānāditi ।
bādhāviṣayāparijñānādityarthaḥ । svadeśe parotpattipratibandhakatvaṃ sapratidhatvam । sautrāntikamate hi rūpaṃ sapratighamiṣyate mūrtaṃ ca, nitya eveti vā anitya eveti vā abhilāpo nopapadyeta, sthāṇureveti vā puruṣa eveti vā abhilāpaḥ । codayatinaivaṃ bhaviṣyatīti ।
mā bhūdabhilāpa ityarthaḥ । pariharativyāhatamiti । sa evaikagranthenāhananu ceti ।। tadevaṃ pañcarūpayorhetvorekatra samavāyābhāvaḥ uktaḥ ।
yadi punarasatpratipakṣarūparahitayorekatra saṃbhavo aṅgīkriyate, tathā ca saṃśayahetutvamityabhiprāyeṇa śaṅkateatha kṛtakatveti, nirākarotitathāpīti । pratyekaṃ satpratipakṣatvam, militayostvasādhāraṇatvam, tādṛśaḥ anyatrādarśanādityarthaḥ । tat kimidānīṃ satpratipakṣatayā kṛtakatvamasādhanameva śabdānityatve, tathā ca bahu vyāhataṃ bhavatītyāśayavān pṛcchatiyadā punarevaṃbhūtāviti । uttaramtadā tayoriti ।
nanu kṛtakatvasya sādhyatvāt śrāvaṇatvasya ca siddhatvāt prathamabhāvinā nityatvānumānena siddhāṅgakenāpahṛtaviṣayaṃ caramabhāvisādhyaṅgakamanityatvānumānameva bādhyatām ityata āhayatnaśca kriyamāṇa iti । siddhamapi śravaṇatvamanumānasikatādyanityadharmasādhāraṇatayā savyabhicāraṃ sannityatvasya sādhanaṃ na bhavitumarhatoti । kṛtakatvasya tu pāñcarupyam । nityatvasya ca pramāṇabādhanamupapādayiṣyata ityarthaḥ ।।
vipratipatterityasya vyākhyānamvipratipatteriti । yadyapi viruddhā pratipattirjñānaṃ vipratipattiḥ, tathāpi tasyā vādiprativādigatāyā atyantaparokṣatvāt saṃśayakāraṇatvānupapatteḥ svakāryaṃ pravādaṃ lakṣayatītyarthaḥ । atra bhāṣyakāraḥ upalabdhyavyavasthāyā anupalabdhavyavasthāyāśca pṛthak saṃśayakāraṇatvaṃ matvā samānadharmopapatterityanena gatārthatāṃ pariharannāha smapurvaḥ samāno anekaścetyādi । tadupanyasya vārttikakāro dūṣayatitatreti ।
no khalu samānānekadharmopalabdhau satyām, satyāṃ ca viśeṣasmṛtau sādhakabādhakapramāṇāsadbhāve saṃśayo bhavatītyuktam । tasmāt nopalabdhyanupalabdhyavyavasthe pṛthak saṃśayakāraṇe iti । viśeṣamapi dūṣayatisamāna iti । nanu yadi nāsita bhedaḥ, tat kimidānī sarveṣāṃ jñātṛsthatvāviśeṣaṇa trayāṇāmapi saṃśayakāraṇānāṃ samānānekavipratipattīnāmabhedaḥ, tathā ca pṛthagupādānavaiyarthyamityata āhasamānānekadharmayoriti ।
punaścodayatisamānadharmaḥ sarva evāyamiti । ayamabhisandhiḥ । asādhāraṇo hyadṛṣṭapūrvaḥ kvacidapi na saṃśayaṃ kartumutsahate, yat punarasādhāraṇavattvaṃ saṃśayahetutvenopavarṇitaṃ bhāṣyakṛtā tat samānameva, na tvasādhāraṇam । anyo asādhāraṇo dharmastadvattānyā ca dṛśyate ।
sarvasādhāraṇī sā cediṣṭā saṃśayakāraṇam । tataḥ sādhāraṇasyaiva siddhā saṃśayahetutā ।। sarvato asya nivṛttatvādabhāvāt saṃśayo yadi । ananyavṛttirūpasya tato asādhāraṇasya kim ।।
iti ।। vipratipattirapi viruddhahetudvayasamutthā ekasmin saṃśayakāraṇam, viruddhahetusamavāyaścāsādhāraṇa eva । sa ca sādhāraṇe niviśate iti sūktam sarva evāyaṃ samānadharma evābhidhīyata iti । pariharatina, sūtrārthāparijñānaditi ।
na vayaṃ sarvatra sādhāraṇamapajānīmahe anvayavyatirekavyabhicāravaktṛgatatvabhedamātramādriyamāṇāḥ kāraṇabhedena trividhaṃ saṃśayamācakṣmahe ityarthaḥ ।। vārttikakāro bhāṣyakāramatamupanyasya dūṣayatiapare punariti । sādhakabādhakapramāṇābhāvarahitaṃ trayamapi na saṃśayakāraṇamityuktamityarthaḥ । api caitayoḥ pṛthak saṃśayakāraṇatve atiprasaṅgāt niścayapūrvaṃ na pravarteta lokaḥ, tathā ca lokavirodha iti darśayatiupalabdhyanupalabdhyordvaividhyācceti ।
na cānabhyāsadaśānne upalabdhyanupalabdhyavyavasthayāṃ saṃśaya iti vācyam, anabhyāsadaśāpanne hi dūrād vahnijñāne upalabdhyavyavasthāyā api na nāgo vā nago veti saṃśerate, kiṃ tu kiṃśukakusumanicayo vā uṣarbudho veti, tatra samānadharmopapattireva kāraṇamitarasahitā । evamayogyānupalabdhimātrādapi na saṃśayo vinā samānadharmādidarśanamityuktam । vikalpya dūṣaṇāntaramāhayeṣāṃ ceti । sāmagrībhedena bhede trevidhyaṃ saṃśayasya sāmagrīniveśikāraṇabhedena tu pañcavidhaḥ, api tvanekavidha etyarthaḥ ।।
samānānekadharmopapatterityatra ṣaṣṭhatatpuruṣaṃ matvā ākṣipatina samānadharmagrahaṇāditi । bahuvrīhiṃ mattvā samādhatteayaṃ parihāra iti । atheti । kaścāsau viśeṣaśceti kiṃviśeṣaḥ anupalabdhapūrvo viśeṣo asyetyarthaḥ ।
upalabdhapūrvāyāṃ vyaktau saṃśaye tadgatā viśeṣāḥ susmūrṣitāḥ tajjātīyavyaktyantarasaṃśaye tvanyagatāste sāmānyadvāreṇopalabdhā evetisāmānyapratyakṣāditi । samānyavāneva sāmānyaḥ । iti sāmānyaścāsau pratyakṣaśceti dharmī tathoktaḥ । avyavasthitaviśeṣatvaṃ sādhakabādhakapramāṇābhāva ityarthaḥ ।।
bauddhābhimataṃ saṃśayalakṣaṇamupanyasyatianye tviti । nigūḍhābhiprāyo dūṣayatitairapīti । aviditābhiprāyaḥ śaṅkatedharmī cediti । dūṣaṇavādī svābhiprāyamuddhāṭayatiyadi tāvaditi ।
bauddhānāṃ hi rāddhānte na rūpādidharmāśrayaḥ kaścidasti dharmī । tataśca siddhāntavyākopaḥ । yadi tvāha bhavatu rāddhāntavyākopo na hi śāstrāśrayo vāda iti, tatrāpi doṣāntaramāhadharmadharmiṇośceti । athāpyasmaddiśeti ।
samānānekadharmapadavad bahuvrīhirityarthaḥ । sāmānyārthasamutthāne vibhāgastu samaḥ smṛtaḥ । iti bhāvaḥ । vyarthaṃ cābhidhānamiti ।
sāmānyaviśeṣatadvadabhyupagame api tadvato aśravaṇāt sādharmyasya sāmānyasya viśeṣā iti gamyeta, na ca sāmānyasya viśeṣā iti viruddhārthamabhidhānaṃ syādityarthaḥ । vaiśeṣikalakṣaṇe hi viśeṣāpratyakṣādityanena sādhakabādhakapramāṇābhāvo darśitaḥ । iha tvasau vaktavyaḥ । tasmāt nyūnaṃ bauddhalakṣaṇamityāhaupalabdhītyādi ।
yadi ca sādharmyadarśanādityanenānvayamātravyabhicāro abhimato bauddhena tato anekadharmadarśanāditi vaktavyamiti । tadevaṃ sāmānyalakṣaṇamekaṃ, trīṇi ca viśeṣalakṣaṇānīti sthitam ।। tadetāni catvāri lakṣaṇāni pu।jīkṛtya vicārayatisamāneti । yadi tāvat saṃśayasāmānyalakṣaṇe sthite trīṇi viśeṣalakṣaṇāni tataḥ saṃśayatvenopagṛhītānāṃ trayāṇāṃ parasparavyavacchedakamātraṃ lakṣaṇaṃ vaktavyam ।
tataḥ samānānekadharmopapattervipratipatterityetāvanmātraṃ vaktavyam । kṛtamatra śeṣeṇa, tanmātrādeva parasparavyavacchedasiddheḥ । tasmāt parasparavyavacchedamanaprekṣya saṃśayakāraṇakathanaparametat sūtram । tathā cānyānyapi saṃśayakāraṇāni santīti tānyapi vaktavyāni ।
yadā khalvayamātmanaḥ śamādau saṃśete, kimahaṃ candanavanitādisannidhāne rajye virajye veti, so ayamasyātmanaḥ sannikarṣajanmā saṃśayaḥ āntarasya śamāderviṣayasyeti samādhatteastu tāvaditi । yadyapi tāvanmātreṇa samānajātīyavyavacchedasiddhiḥ, tathāpi vijātīyanirṇayādivyavacchedāya sāmānyalakṣaṇamanuvartanīyam । tathā ca pratipattigauravaṃ syāditi tallāghavāya śeṣāpekṣā yuktā । ātmamanaḥsannikarṣādayastvatyantasādhāraṇā vijātīyavyavacchedāyāpi nālamiti nopattā iti bhāvaḥ ।
evaṃ saṃśayakāraṇāvadhāraṇādarthāt saṃśayabhedāvadhāraṇamityuktam । saṃprati kāraṇaviśeṣaṇatvena saṃśayasvarūpamevocyata ityahasvarūpanirdeśo veti । vipratipanno api puruṣaḥ saṃdigdhavat pratipādya evati manvānaścodayatisaṃśayavaditi । vipratipanno na śiṣyaḥ, kiṃ tu jalpavitaṇḍābhyāṃ śiṣyato nītvā sandigdha eva pratipādya ityabhiprāyeṇa pariharatisatyamiti ।।
yamarthamadhikṛtya pravartate tatprayojanam ।। uddeśakramaprāptasya prayojanasya lakṣaṇamyamanam।। atrārthaśabdo gauṇamukhyaprayojanāvarodhārthaḥ । tatra mukhyaṃ sukhaduḥkhāpitaparihārau, gauṇaṃ tu tatsādhanam । atra bhāṣyaṃyamartham ityādi ।
atrādhikṛtyetyasya vyākhyānamvyavasāya niniścityetyarthaḥ । samādhanau ca sukhaduḥkhāptiparihārāvarthaḥ । na ca sukhaduḥkhaprāptiparihārau svarūpeṇa pravṛtti nivṛttigocarāviti tadupāyapravṛttyaiva cetanapravṛttigocarāviti darśayatitadāptihānopāyamanutiṣṭhatīti । pravṛttihetutvāditi ।
yadyapi sukhaduḥkhāptihāne tadupāyāśca santi, tathāpi sāmānyena jñāyamānānīcchādyupahāramukhena pravṛttihetavaḥ । nanu sūtre adhikṛtyetyasti, bhāṣye ca vyavasāyeti, tat kuto na virodha ityata āhavyavasāyo arthasyādhikāra ityādi । tadetad vārttikakāro vyācaṣṭeyamarthamadhikṛtyeti, vyavasāyeti । pṛcchatikasyeti sukhadaḥkhāptiparihārayorvyavasāyastatraiva pravartayet ।
na cānayoḥ pravṛttiyogyatā । na cānyaniścayo anyatra pravartayati, atiprasaṅgāditi bhāvaḥ । uttaramsukhaduḥkhasādhanānāmiti । tataśca pratītipravṛttyoḥ saṃpratipattirityarthaḥ ।
sarvavyāpitāmasya darśayatianena prayojaneneti । vitaṇḍāyā api prayojanamuktaṃ prathamasūtre । codyamānasya pravarttamānasyetyarthaḥ । śaṅkateyadīti ।
lokyate aneneti lokaḥ pramāṇam । tadanvitaḥ tadutpannaḥ । na ca pramāṇamīdṛśam, anavasthāprasaṅgāditi bhāvaḥ । nirārakarotiatidoṣo ayamiti ।
yathā ca pramāṇasya pramāṇopapannatā na cānavasthā, tathā dvitīye nivedayiṣyate । na ca prasiddhataratayā na prayojanaṃ lakṣaṇīyam iti yuktam, kathamasya prayuktau sādhanatvam, kva ca prayojayati, kathaṃ ca vyāpakamiti sarvasya parīkṣakapravedanīyatvāt । athānya iti । aprāmāṇiko laukika iti ।
iti । nirākarotitanna budhyāmaha iti । prayojanasya prāmāṇikatvādityarthaḥ । yadapyuktaṃ nyāyasyāṅgaṃ prayojanaṃ na bhavati, tasmāt na vaktavyamiti, tanna yuktam ।
yā khalu niṣprayojaneti na brūmaḥ prayojanaṃ nyāyasyāṅgamityapi, mukhyaṃ prayojanameva hi tanna syād yadṛte puruṣādanyārthamiti । prayojanavāṃstu nyāyo niṣprayojanāṃ tadgatāṃ cintāmaṅgī karoti, phalavatsannidhāvaphalaṃ tadaṅgamiti nyāyāt । tasmādanaṅgamapi prayojanaṃ parīkṣāyā mūlaṃ svarga iva setikartavyatākasya yāgādyanuṣṭhānasyeti siddham ।। laukikaparīkṣadāṇāṃ yasminn arthe buddhisāmyaṃ sa dṛṣṭāntaḥ ।।
kramaprāptaṃ dṛṣṭāntaṃ lakṣayatilaukintaḥ।। dṛṣṭānta iti lakṣyanirdeśaḥ, śeṣaṃ lakṣaṇam । sādhyasādharmyāt taddharmabhāvitvenāryate tathā sādhyavaidharmyādataddharmabhāvitvenāryate yaḥ so arthastasmin । tathā ca nātivyāptiḥ । udāharaṇasūtrāccedṛśaviśeṣapratilambhaḥ ।
lokasāmānyam kiṃ tadityata āhanaisargikamiti । śāstrapariśīlanalabdhajanmā buddhyatiśayo vainayikaḥ । tadrahitā laukikāḥ pratipādyā iti tāvat । tadviparītāḥ tadubhayaṃsapannāśca parīkṣakāḥ pratipādakā iti yāvat kathābahutvācca bahuvayanam ।
tadanena vādiprativādinau darśitau, tayorbuddhisāmyaṃ vyācaṣṭeyathā yamarthamiti । lakṣaṇaprayojanamāhadṛṣṭāntavirodheneti । dṛṣṭāntasya virodho viruddhatvaṃ sādhyavikalatvādi । pratipakṣā iti pratipakṣāsādhanāni ।
samādhiḥ abhūtadośāropasya pratiṣedhaḥ । lakṣitaśca dṛṣṭānta udāharaṇalakṣaṇāya kalpate ghaṭate iti bhāṣyam । atra vārttikakāro laukikaparīkṣakasvarūpamavivakṣitamiti manvāna āhabuddhisāmyeti । avivakṣāyāḥ prayojanamanvayavyatirekābhyāmāhaevaṃ ceti ।
pareṣā dṛṣṭāntalakṣaṇakṣepamupanyasya dūṣayatiso ayaṃ dṛṣṭānta iti । dṛṣṭāntasya prayojanamāhadṛṣṭāntaḥ sārūpyavyutpattyarthaḥ । yathā ākṣeptroktaṃ tattadakṣaramanūdya dūṣayatiasiddhasādhanārtho veti । na khalvasiddhaḥ sādhyena sādhanasyāvinābhāvo dṛṣṭāntena sādhyate ityarthaḥ।।
tantrādhikaraṇābhyupagasaṃsasthitiḥ siddhāntaḥ ।। atra bhāṣyakāraḥ siddhāntasāmānyalakṣaṇamapaṭhitvaiva tātparyaṃ vyācaṣṭeatha siddhāntaḥ ityādinā । tatra idamitthaṃbhūtamiti vārttikakāro vyācaṣṭeidamiti sāmānyata iti । bhāṣye ca saṃsthitiritthaṃbhāvavyastheti sāmānyopakramasya abhyupagamasya pramāṇato viśeṣaparyantatāparisamāptiḥ saṃsthitirityarthaḥ ।
atraivārthe sūtram ityāha vārttikakāraḥasyārthasyeti ।। tantrāntaḥ।। sūtrārthamākṣipatikiṃ punariti । lakṣaṇārtha ceti । sāmānyalakṣaṇārtham, na khalu sāmānyalakṣaṇamantareṇa śakyo vibhāga ityuktam।।
sarvatantrapratitantrādhikaraṇābhyupagamasaṃsthityarthāntarabhāvāt ।। samādhattenānārṣamiti । lakṣaṇārthatvaṃ sāmānyalakṣaṇārthatvam । tantryante vyutpādyante prameyāṇyaneneti tantraṃ pramāṇam ।
tadevādhikaraṇam āśrayo jñāpakatvena yeṣāmarthānāṃ te tathoktāḥ । aśāstritaḥ apramāṇika ityarthaḥ । ābhimānikaṃ ca prāmāṇikatvam, tena siddhāntabhedināmarthānāṃ sarveṣāṃ na prāmāṇikatvaprasaṅgaḥ । tadevaṃ bhāṣyakāreṇa vyākhyāya sāmānyalakṣaṇaṃ paṭhitam ।
evaṃ vyākhyānapūrvakameva vibhāgasūtraṃ paṭhatitantrārthasaṃsthitiriti । tantragrahanena ca sarvatantrapratitantrayorupādānam । ubhayorapi tantratvāt । tadidamuktamtantrabhedāt tviti ।
anavadhāritārthaparigraha iti । sākṣācchāstre nopātto yathā manasa indriyabhāva iti ।। sarvatantrāviruddhastantre adhikṛto arthaḥ sarvatantrasiddhāntaḥ ।। sarvantaḥ ।। yadyapi ghrāṇādiṣu bhautikatvābhautikatvādayo vipratipattayaḥ, tathāpi indriyatve nāsti vipratipattiriti ।
tadetad vārttikakāro vyācaṣṭesarveṣāmiti । atra codayatina dṛṣṭāntāditi । pariharatibhidyata iti । na caivaṃ sarvatantrasiddhāntaḥ, tasya sarvaireva niścitatvāditi, anumānāgamayoriti ।
saṃbandhagrahaṇāśrayāvanumānāgamau, yatra ca saṃbandhagrahaḥ sa dṛṣṭānta ityarthaḥ ।। samānatantrasiddhaḥ paratantrāsiddhaḥ pratitantrasiddhāntaḥ।। samānatantrasiddhaḥ paratantrāsiddhaḥ pratitantrasiddhāntaḥ ।। samāntaḥ ।। samānaśabda ekaparyāyaḥ ।
naiyāyikānāṃ hi samānaṃ tantraṃ nyāyaśāstram, paratantraṃ ca sāṃkhyādiśāstram । cetanā ātmanaḥ niratiśayā apariṇāmino na kenacid dharmeṇopajanāpāyadharmeṇa yujyante । prākṛteṣu ca dehādiṣu tatkāraṇeṣu mahadahaṅkārapañcatanmātrabhūtasūkṣmeṣu viśeṣo atiśaya ityarthaḥ । tadetat sūtraṃ vārttikakṛd vyācaṣṭesāmānyeneti ।
yogānām eva, sāṃkhyānām eveti niyamaḥ ।। yatsiddhāv anyaprakaraṇasiddhiḥ saḥ adhikaraṇasiddhāntaḥ ।। yatntaḥ।। yasyārthasya sādhyasya vā hetorvā siddhau iti viṣayasaptamī, na tu nimittasaptamī, dvayorjñāyamānayornimittanaimittikabhāvāyogāt । tena yasminnarthe jñāyamāne tadanuṣaṅgiṇo arthāstadantarbhāvino gamyante, so arthaḥ sākṣādadhikriyamāṇastadanuṣaṅgiṇāṃ cādhāraḥ tadāśrayatvāt tatsiddheḥ, sa pakṣo vā bhavatu heturvā anena rūpeṇa adhikaraṇasiddhāntaḥ ।
pakṣastāvad yathā vivādādhyāsitamupalabdhimatkāraṇamutpattimattvād tastrādivaditi । atra hi pṛthivyādigatenotpattimattena upalabdhimatpūrvakatvaṃ tadgataṃ sādhyamānaṃ svasiddhyantargatānuṣaṅgisarvajñatvādyupetameva sidhyati, nānyathehopalabdhimatpūrvakatvasya siddhiriti । bhāṣye hetupratisandhānaṃ sidhyat anuṣaṅgyarthāntarānvitaṃ sidhyatītpudāhlatam । tadetatsarvāvarodhārthaṃ vārttikakṛd āhavākyārtheti ।
heturīdṛśaḥ pakṣaśca vākyārtha ityarthaḥ । pūrvo artho yaḥ sākṣāddhikṛtaḥ tasya siddhāvantargata iti bhāṣyārthaḥ।। aparīkṣitābhyupagamāt tadviśeṣaparīkṣaṇamabhyupagasiddhāntaḥ ।। athābhyupagamasiddhāntasūtramapa-ntaḥ।। tad vārttikakāro vyācaṣṭeaparīkṣito asūtrita iti, sūtritasya prāyeṇa parīkṣāsaṃbandhāt, manaso hīndritvenāsūtritasyāpi indriyatvābhyupagamaḥ pramāṇādhikaraṇo yataḥ, tasmādayamabhyupagamasiddhāntaḥ ।
sūtraṃ caivaṃ cojanīyam, asūtritābhyupagamāt hetoryatastadviśeṣaparīkṣaṇaṃ kriyate, tasmād viśeṣaparīkṣaṇāt jñāyate asūtritamapyabhyupagataṃ sūtrakāreṇa । so ayamasyābhyupagamo abhyupagamasiddhānta iti ।। evaṃ svamatena sūtraṃ vyākhyāya bhāṣyakāravyākhyānaṃ dūṣayatiśāstrānabhyupagata iti । pramāṇīkṛtena śāstreṇānanujñātaḥ pramāṇānadhīna ityarthaḥ ।
pramāṇatāntrābhyupagamasaṃsthitiriti hi siddhāntasāmānyalakṣaṇam, na ca pramāṇānadhīnābhyupagamastadanvetīti nāyamīdṛśo abhyupagamasiddhānto bhavitumarhatīti hṛdi nidhāyāyuktāpi darśitā । ajñaṃ pratyasadācāratvāt pramāṇikaṃ ca puruṣaṃ pratyaśakyatvāt buddhimato avajñānasyāyuktatvāt aśakyatvādityarthaḥ । sarva evāyaṃ pakṣa iti । sarvatantrapratitantrasiddhāntau tāvat sākṣādabhyupagamyamānau svamukhenaiva pakṣatayābhidhīyete ।
adhikaraṇābhyupagamau ca sākṣāt anabhyupagamyamānāvapyarthādabhyupagantavyāviti arthāpattyā pakṣāvityarthaḥ । nanu yadyupapannaḥ pramāṇatayā abhyupagamaḥ siddhāntaḥ, tarhi siddhāntabhedināmarthānāṃ prāmāṇikatvena viruddhadharmasamāliṅgitā bhāvāḥ prasajyerannityata āhatatpratyayāt । tasya pramāṇopapannakarmatvasya pratyayādabhimānādityarthaḥ । pakṣa iti ।
paci vyaktīkaraṇe ityasmād vyutpannam । karmatayā vyajyamānatayā vā upādānaṃ svārthasya pakṣa iti padam । upādīyate aneneti vyutpattyā । kriyāsādhana iti pradhānakriyāsādhane ।
kriyāviśeṣayukta iti avāntaravyāpārayukte tena hi pradhānakriyāyāṃ kārakāṇāṃ vaicitryaṃ bhavatīti । yaścāsau nyāyasyābhyupagama iti । yāvadabhyupagataṃ nyāyyasya sādhanaṃ nyāya iti, tāvabhyupagataṃ bhavati prameyasādhanaṃ pramāṇamiti । na ca dharmiṇi anabhyupagate tadāśrayo abhyupagato bhavati ।
tasmādubhayathāpi sarvatantrasiddhāntānapahnava ityarthaḥ । atha saṃgrahaḥ pakṣaśabdeneti, yathā daṇḍiśabdena daṇḍasaṃbandhopahitasīmānaḥ samānāsamānajātīyāḥ sarve saṃgṛhyante, tathā pakṣaśabdenāpītyarthaḥ ayaṃ tu kalpaḥ sarvatantrasiddhāntāvyāpakatvakathanenaivārthādapākṛta iti na pṛthak nirākṛtaḥ । pakṣaśabdo hi vyajyamānatvopādhinibandhanapravṛttiḥ, na ca vyajyamānatvamasti nisargavyakte sarvatantrasiddhānta iti bhāva । vākyārthapratipattāviti ।
pīno devadatto divā na bhuṅkte iti vākyasya divābhojananiṣedho arthaḥ । tasmāt tadviparītarātribhojanavidhirarthāpattirlokasiddhā । sā ca na yathā pramāṇāntarulaṃ tathā dvitīye nivedayiṣyate । tadanena prabandhena bhadantadignāgoditāni dūṣaṇāni nirākṛtāni।।
pratijñāhetūdāharaṇopanayanigamanānyavayavāḥ ।। prativāḥ ।। vārttikakāraḥ sūtratātparyamāhaavayavānāmiti । nanvavayavasāmānyalakṣaṇam antareṇāśakyo vibhāgoddeśaḥ, tadviśeṣalakṣaṇaṃ ca । na cedaṃ sāmānyalakṣaṇaṃ vibhāgaparatvādityata āhasūtram, vibhāgaparamapyetadarthādavayavasāmānya lakṣaṇaṃ sūcayatīti sūtram ।
anyaparādapi vākyāt pratīyamāno artho apekṣita svīkriyata eveti śābdāḥ । tatrāvayavapadādeva sāmānyalakṣaṇamavagamyate । avayavatvenaikavākyatā darśitā । sā ca padānāṃ parasparamasaṃpratyāyitāpekṣitasaṃbandhayogyārthapratyayena bhavati ।
tasmāt tathāvidhārthapratyāyanameva pratijñādīnāmavayavasāmānyalakṣaṇaṃ siddhamiti sūtramityanena darśitaṃ vārttikakṛtā iti । vibhāgoddeśatātparyamāhavibhāgeti । tryavayavagrahaṇam upalakṣaṇārtham, dvyavayavamityapi draṣṭavyam । atra bhāṣyaṃ tatrāpratīyamāna iti ।
sāmānyenāvagatadharmiṇi viśeṣaṇāgnimattvādinā sandigdhe, agnimattvāditattvāvadhāraṇaṃ pratyayaḥ । tasyārthaḥ prayojanaṃ hānopādānopekṣabuddhayaḥ । tasya pravarttikā utpādikā jijñāsā pratyayasādhanānusaraṇadvāreṇa pratyāsattiḥ saṃśayatattvajñānayorviśeṣagatā na tu svarūpagatā, saṃśayānantarayā jijñāsayā saṃśayasya vyavadhānāt । śakyaṃ prameyam ।
tasmin prāptiḥ śaktatā pramāṇānāṃ pramātuśca । sā ca svarūpasahakāribhyāṃ dvedhā । tāmimāṃ bhāṣyakāro anayā vacobhaṅgyā darśayatiprakātaḥ pramāṇānīti । pratijñādivaditi ।
vaidharmyadṛṣṭāntāḥ । pratipakṣepavarṇanamiti । yadi śabdo nityaḥ syāt, na syāt kṛtaka iti anityatvasya nityatvaṃ pratipakṣaḥ । tasmin hetvabhāvopavarṇanaṃ na cāyamakṛtaka iti ।
tadupavarṇanapratiṣedhe sati tattvajñānābhyanujñānārtham । tattvaṃ jñāyate aneneti tattvajñānaṃ pramāṇam । tadabhyanujñānārthaṃ saṃśayavyudāsaḥ tarkāparanāmā । vyudasyate hi tena pramāṇābhyanujñānadvāreṇa itikartavyatābhūtena saṃśaṃya iti ।
tadetad bhāṣyajātaṃ praśnapūrvakaṃ vārttikakṛd vyācaṣṭekathaṃ punariti । na punarjijñāsādayaḥ parapratipādakāḥ śabdādavagatāḥ santaḥ । atha mā bhūvan parapratipādakāḥ, svapratipādakā eva kasmāt na bhavantītyata āhaniścitatvācceti । sādhanādeva gamyate prāpyate, prāptaṃ ca jñāyata ityarthaḥ ।
śakyaprāptiśca prāthate jñāyata ityarthaḥ । tat kiṃ sarvathaivānaṅgaṃ jijñāsādaya ityata uktaṃ bhāṣyakatā, prakaraṇe tu jijñāsādayaḥ samarthā iti । tadanubhāṣya vyācaṣṭeprakaraṇe tviti । prakaraṇaṃ kathāpravṛttiḥ ।
tadutthāpakā jijñāsādayo avayavā aṅgan ityarthaḥ । te ca jijñāsādaya utpannāḥ prakaraṇasyotthāpakāḥ svarūpeṇa, na punaḥ svajñānena yena śabdapratipādyāḥ santaḥ prakaraṇe apyaṅgaṃ bhaveyuḥ, yathā pratijñādayaḥ svajñānena svārthān pratipādayantaḥ । tasmāt sarvathaiva vijñāsādivācakapadaprayogo anarthaka iti bhāvaḥ । ata eva āhaparapratipādakatvāditi ।
tuśabdo jijñāsādibhyo vyavacchinatti । tryavayamapi ityapinā dvyavayavaniṣedhaṃ samuccinoti । upanayanigamanayoḥ ityatra pratijñāyā apīti draṣṭavyam।। sādhyanirdeśaḥ pratijñā ।।
sādhyajñā ।। parigṛhyate aneneti parigrahaḥ । sa ca vacanaṃ ceti parigrahavacanam । udāharaṇam anityaḥ śabdaḥ iti । tadākṣipya vārttikakāraḥ samādhattesiddhatvāditi ।
agnimāneva nātadvān nāsyāgninedānīmayogaḥ । sa ca parvate agnimati sādhyamāne viśeṣaṇaviśeṣyayoḥ parasparasaṃbandhalakṣaṇo niyamo arthāt sidhyati । na tu sākṣādayogavyavaccheda eva sādhyaḥ, liṅgasyānyāpohaviṣayatvānabhyupagamāt । tasya nirdeśa nirdiśyate aneti pratijñāvākyamucyate ।।
atrānyayogavyavacchedaṃ vākyārthaṃ manvāno bhadantaḥ pratijñālakṣaṇamativyāptyavyāptibhyām ākṣipatiubhayeti । ubhayoravadhāraṇayoḥ prāptau saṃśayena kimidamavadhāryate kiṃ cedamiti prasaktāvityarthaḥ । pratijñāvadhṛteti । yata evakaraṇaṃ na tato anyatrāvadhāraṇam iti hi śābdā iti bhāvaḥ ।
vyatirekitvāditi vyabhicārādityarthaḥ । samādhattesarvasmin vākye iti । saṃsargo vākyārtha ityutsargaḥ । kvacit punaranyayogavyavacchedo apīti ।
sāmānyaśrutau niyamaḥ iti । yathendriyārthasannikarṣotpannamityukte jñānaṃ sukhādi ca sāmanyena prāptam । tatra jñānagrahaṇaṃ na vidhāyakam, prāptatvāt । ataḥ sukhādivyavacchedaphalaṃ vijñāyate ।
yadi tvasmaddarśanamatikramya sarvatrāvadhāṇaṃ karoti, tato asya lokavirodha ityāhasarvatra ceti । tat kri loke na kpacidavadhāraṇam ityata āhayatra ceti । codayatinanu ceti । siddhapratipakṣaḥ sādhyaśabdasyārtha ityabhiprāyaḥ ।
pariharatina sūtrārtheti । sarvasandeheṣvidamupatiṣṭhate vyākhyānato arthapratipattiriti bhāvaḥ । codakaḥ svābhiprāyamudghāṭayatiatha punariti । asādhyanirdeśaḥ siddhānirdeśaḥ ।
tasya nivṛttiḥ sādhyaśabdādavagamyate, na tu prajñāpanīyo artha ityarthaḥ । pariharatiasādhyaṃ ceti । bhavedetad yadi siddhamātramasādhyaṃ syāt । api tvanupapadyamānaṃ sādhana siddhiryasya tadapyasādhyam ।
tathā cāsiddhasya cākṣuṣatvādernivṛttirityarthaḥ । punaścodayatiatha punariti । na kṛtakatvādi siddhaṃ nāpyanupapadyamānasādhanam । nāpi kṛtakatvādi parāṅgatvenopāttaṃ yenāprajñāpanīyaṃ syādityarthaḥ ।
pariharatinaiṣa doṣa iti । prajñāpanīyena dharmaiṇa dharmiṇo viśiṣṭasya parigrahavacanam iti sūtrārthaḥ, na punardharmamātraparigrahavacanamiti । abhyupagamya vyavacchedaṃ śabdārthametaduktam, paramārthatastvaniyamaḥ kvacit saṃsargaḥ, kvacid vyavaccheda ityata āhayaccedamiti । ito api nāsiddhayorhetudṛṣṭāntayoḥ prasaṅga ityāhasādhyanirdeśa iti ca pratijñāyāmiti ।
pramāṇatantra khalvabhyupagamaḥ siddhāntaḥ । na ca cākṣuṣatvādiṣu pramāṇamūlatā, tadabhimāno api bādhakādapākṛta iti । nanu yadi sarvatantrasiddhāntātiriktānāṃ siddhāntāntarāṇāṃ sādhyatvaṃ tarhi sādhyenaiva caritārthatvād apārthakaṃ pṛthagabhidhānameteṣāmiti, ata uktamavasthāyāmiti । vimatyavasthāyām, sarvatantre tu vimatiraśakyetyuktam ।
parihārāntaramāhajijñāsādīti । dhibhāgasūtreṇa prakaraṇotthānahetavo vākyāvayavatayā nirākāryatvena jijñāsādayo buddhisthīkṛtāḥ । tena yatra jijñāsādayaḥ sa sādhyaḥ । na ca cākṣuṣatvādiṣu pramāṇabādhiteṣu santi ta ityarthaḥ ।
parihārāntaramāhaarhatyartha iti ।। aparamapi parihāramāhakarmakaraṇayorveti । evaṃ tāvad vyutpattyādyālocanayā sādhyaśabdasya na hetudṛṣṭāntayoḥ prasaṅgaḥ ityuktam । saṃprati loka evātisphuṭāstisrovidhā arthānām, kṛtamatra sūkṣmānusaraṇenetyāhasādhyāsiddhasiddhabhedāditi ।
anyatarāsiddhayorhetudṛṣṭāntayoḥ prasaṅgo mā bhūditi karmatayā te upādīyanta ityuktam । ubhayapakṣeti pakṣaśabdo vargavacanaḥ । saṃpratipannamubhayorvargayorityarthaḥ । parihārāntaramāha atha veti ।
avayavānāmetat prakaraṇam । teṣāṃ ca pradhānaikārthapratyāyanenaikavākyatām āpannānāmavayavabhāvaḥ । yatpratyāyanoddeśena te pravartante tatpradhānam । dharmī ca sisādhayiṣitadharmaviśiṣṭaḥ ।
tathā ca na sākṣāt tatpratyāyanāya te vibhavantīti tadarthaṃ sādhane vyāpriyante । tena siṣādhayiṣitadharmaviśiṣṭo dharmī teṣāṃ pradhānaṃ viṣayaśca । pradhānaṃ ca prathamaṃ buddhau viparivartate iti sādhyaśabdena sa evocyate, na tu hetudṛṣṭāntāvapradhāne ityarthaḥ ।। tadevamaduṣṭamasmallakṣaṇamiti yadasmallakṣaṇamanena doṣeṇa bhaṅktvā bhadantena anyathā lakṣaṇaṃ praṇītam, tadeva duṣṭamityāhana cedayamiti ।
nanu yatra sādhyapadam asti bhavatu tatreṣṭagrahaṇamanarthakam, na tvasmistadastīti kathamiṣṭagrahaṇamanarthakatamityata āhakarmagrahaṇācceti । mā bhūt sādhyapadam । asti tu pakṣapadam । tadapi hi pacyamānaṃ vyajyamānaṃ sādhyamevāhatacca karma, karma cepsitamiti prāptumiṣṭamityarthaḥ ।
codayatiathāpyaniṣṭeti, nanvaniṣṭaḥ pakṣa iti vipratiṣiddhamityata uktamarthataḥ kileti । vastuvyavasthāpanāya pravṛttasya tādṛśaṃ neṣṭamityarthaḥ ।। bauddhapakṣamupanyasyanneva madhye tadabhimataṃ kiñcinnirākarotiaśrāvaṇa iti । kṛtavyākhyānametat prathamasūtre ।
api tvanumānaḥ kāraṇato vikārāt ।। ityevamādeḥ । na hi vyavaṅgayaṃ vya।jakaṃ kāraṇamanuvidhīyate । no khalu mahatī pradīpe ghaṭo mahān alpe vā alpa iti ।
mahati tu kāraṇe mahān śabda iti । tasmāt kāraṇato vikārāt kāryaḥ śabdaḥ, yathā mahadbhiḥ sthūlapiṇḍairārabdho avayavī mahāniti । abhivyaktau doṣāt ।। ityevamādayo grāhyāḥ ।
doṣaśca darbhedhyādivadupayuktānāmṛcāṃ niriṣṭikatvena punaranupayogaḥ, kāryatve punaranyatvena na niriṣṭikatvāmityarthaḥ । yadyapyāgamo api śabdānityatve asti yathā somaṃ rājānamasṛjata tatastreyo vedā asṛjyanta ।। iti । tathāpi nāsadāsīnno sadāsīdāmnāya eva khalvayamagra āsīt ।।
iti nityatve apyāgamadarśanāt aniścayādanumānasyaivātra prāmāṇyam । tathā cānumānavirodha iti । prasiddhivirodhaṃ tu na budhyamāhe pramāṇavirodhād bhedena । abodhamāhako ayaṃ prasiddhivirodha iti ।
ekagranthenāhaprasiddhiḥ pratyakṣādīnāmiti । acandraḥ śaśīti । yadi candre śaśiśabdavācyatvaṃ niṣidhyate, tadā lokavyavahārāvagatānvayavyatirekaprabhavānumānavirodhaḥ । atha vikalpajñānagocaratvaniṣedhaḥ, tato bhavatāṃ svasaṃvedanapratyakṣavirodhaḥ ।
asmākaṃ tu mānasapratyakṣavirodha iti sarvathā na pramāṇādanyā prasiddhiriti । tadevaṃ bauddhapakṣamupanyasya taduktānyudāharaṇāni dūṣayitvā bauddhapakṣamupasaṃharatietadartheti ।। tadetad dūṣayatietacceti । vastu hi yādṛśaṃ svakāraṇādutpannaṃ tādṛśameva tat ।
na tasyānyathābhāva iti na tatra doṣo niviśate । tadviṣayāṇi padānyapi pratyekam aduṣṭānyeva । yā punaḥ ṣauruṣeyī dṛṣṭamanyatrārthamanyatra samāropya bhrāntyā vā paravipralambhāya vā pratijñādirūpeṇa vākyakriyā, sā svavacanavirodhādiśālinī duṣṭā । taddvāreṇa puruṣo nigṛhyate, nārtho na padānīti ।
svārthāpavādaḥ svavacanavirodhaḥ kartṛdoṣo bhramo vā vipralambho vā kriyāyāmupacaryate । na ca kriyāyāṃ bhramo vā vipralambho vā, tayorabhiprāyabhedatayā puruṣadharmatvāt kriyāyā vastubādhanāt puruṣābhiprāyāvagatiriti kriyādvāreṇetyuktam ।। codayatiatha pratijñāyā iti । tadetadatiprasaṅgena dūṣayatinaitad yuktaṃ hetvādīti ।
na punardūṣaṇāni nyūnatāvayavāttaradoṣākṣepabhāvodbhāvanānīti । trairūpyasaṃpanno hetuḥ pūrṇaḥ । sa triṣu rūpeṣvanyatamena rūpeṇa rahito nyūno asiddho vā viruddho vā anaikāntiko vā bhavatīti so ayaṃ nyūnatādoṣo hetoḥ । avayavadoṣaśca pratijñādoṣaḥ svavacanavirodhādiḥ ।
hetudoṣo asiddhātvādiḥ evamudāharaṇaraṇadoṣaḥ sādhyavikalatvādiḥ । uttaradoṣo jātiḥ prāptyaprāptisamādiḥ । tasyākṣepa upādānaṃ svīkāra iti yāvat । bhāvo apratibhādiḥ ।
sa hi vādino vā prativādino vābhiprāyaḥ । tasyodbhāvanāni dūṣaṇanīti । na hi saṃbhave satyupacāra iti । pratijñāgatā hi doṣā yadi tadgatatvena udbhāvyamānā na vādino nigrahamāpādayeyuḥ, tatastatra niṣprayojanatvenāsaṃbhavāt pakṣa evopacaryeran, pārayanti tu pratijñāgatāni dūṣaṇāni nigrahituṃ vādinamiti ।
so ayaṃ pratijñādoṣāṇāṃ pratijñāyāṃ saṃbhava iti । kasmāt punarmañcasthā ityevaṃ na prayu।jate ityata uktamlaukikaprayuktavākyānvākhyānam । na, anādirlokaprayogo niyojyaḥ paryanuyojyo vetyarthaḥ ।। syādetat ।
iṣṭagrahaṇamanakṣarārūḍhamapyabhiprāyavyāptaṃ sādhyaṃ tathā syādityevamarthaṃ yathā parārthāścakṣurādaya iti । atra hi pārārthyamātramakṣarārūḍham । na ca tanmātramasya sādhyam, api tvātmapārārthyam । tacca noccārayati mā bhūdananvayo hetuḥ saṃghātatvāditi ।
tasmāt tadavarodhāyeṣṭagrahaṇamityāhaatheṣṭagrahaṇeneti । pariharatiayamapyarthaḥ sādhanādevagamyate । pratijñāprayogādeva gamyate । ayamabhisandhiḥ ।
vacanaliṅgāḥ hi vaktrabhiprāyā bhavanti । yatparaṃ ca vacanaṃ sa vacanārthaḥ । tātparyaṃ cāsya kvacid vācye kvacillakṣya iti sarva evāsau vacanārthaḥ । yastu naivaṃvidhaḥ kathamasau vacanārthaḥ? kathamasau vādyabhiprāyavyāpta ityavagantavyam? na ca kvacidapi pakṣaḥ pratijñāpadavācyaḥ, tasya vākyārthatvena lakṣyatvād eveti ।
aniṣṭanivṛttiriṣṭeti । tatsādhanamanviṣyamāṇamapi tadānīmiṣṭameva । tatra prayatnānupapattericchāpūrvakatvāt tasyeti । atha saṃśayo vicāraṇeti ।
tataśca saṃśayaviṣaya iṣyamāṇo jijñāsyamānaśca sādhya eva bhavati, na sādhanādirityarthaḥ ।। sādhyatvenepsitaḥ pakṣo viruddhārthānirākṛtaḥ ।। iti dūṣayatieveneti । atrāpi hi sādhyapadādūrdhvaṃ vṛthākṣaracatuṣṭayamiti ।
ityatrāpi vasubandhulakṣaṇe viruddhārthānirākṛtagrahaṇaṃ na kartavyam । etaduktaṃ bhavatina kevalamasmākrametad viruddhārthānirākṛtapadamanarthakaṃ pratibhāti, samānatīrthānāmapi tathā vibhāti, yatastairnopāttamiti । ata evaṃ vaktavyaṃ pakṣo yaḥ sādhayitumiṣṭa iti । yadyapyatrāpi prayojyaprayojakavyāpārayoḥ sādhayitumiti samānam, tathāpi tumunā ya eva sādhayitā vādī sa evaiṣitetyuktaṃ bhavati ।
na punarvādino niyoktā sādhayitā vādī caiṣiteti । eṣitṛtvaṃ ca vādino dhruvaṃ kṛtvaitaducyate, yadā panureṣitṛtvamapi prayojake saṃcāryate, tadā svayaṅgrahaṇenāpyapratīkāra ityabhiprāyaḥ tattvabhāktayośceti । siddhaḥ sādhyasya prayojakaḥ kartā । sa hi sidhyantaṃ sādhyaṃ vādī tasminniyaṃ sādhanā samavetā ।
yastu tasyāpi prayojakastṛtīyasthānapatito na tasmin sādhanā samavaitīti । yaḥ kārayati sa karotyeveti kathañcidasya bhaktyā kartṛtvam, taccāyuktaṃ sati mukhye kartarītyabhiprāyaḥ । ā।jasatvaṃ mukhyatvam । pūvābhiprāyasthitamarthamudghāṭayatitumunaśceti ।
atroktaṃ bhāṣyakārīyābhyupagamasiddhāntanirākaraṇāvasare apramāṇakamarthamiti । yastāvat śāstrāviruddho arthaḥ pramāṇasiddhaḥ sa śāstrīya eva śāstrābhyupetapramāṇasiddhatvāt, taṃ vyutpādayan na śāstraṃ bādhate । yastu pramāṇīkṛtavaiśaṣikatantraḥ śabdanityatvaṃ sādhayati so anavadheyavacanaḥ na hetvabhidhānaṃ yāvat pariṣatprativādibhyāṃ nīyate, api tu pratijñoccāraṇānantarameva nigṛhyate । yastu vaiśeṣikatantrādhyayanamātrād vaiśeṣikatvamātmano darśayitvā śabdanityatāṃ pratijānīte nāsau pramāṇīkṛtavaiśeṣikatantra iti na nigṛhyate iti ।
yaścāpramāṇako abhyupagama iti । abhyupagamyata ityabhyupagamaḥ । tadabhidhānaṃ pratijñeti vaktavyamiti । sādhyagrahaṇāt tadgrahaṇasya lāghavādityarthaḥ ।
yastu tatrabhavatā naiyāyikena iti pukṛtamupasaṃharatitasmādapeteti ।। udāharaṇasādharmyātsādhyasādhanaṃ hetuḥ ।। avāntarasaṃgati pradarśayan pratijñāvacanasya sādhanāṅgatvamapi darśayatihetoravasaraprāptasyeti । pratijñānantaraṃ hetuvacanasyāvasaraḥ ।
tathā hi parapratyāyanāya vacanam uccārayanti prekṣāvantaḥ । tadeva ca pare bodhayitavyā yad bubhutsante । tathā satyanenāpekṣitābhidhāyinā paro bodhito bhavati । no khalvāmrān pṛṣṭaḥ kovidārānācakṣāṇaḥ praṣṭuravadheyavacano bhavati ।
anavadheyavacanaśca kathaṃ pratipādako nāma? yathā ca māṭhara samidhamāhareti guruṇā preṣita eṣohamāharāmītyanuktvā tadarthaṃ tadaryaṃ yadāyaṃ dātrāya gṛhaṃ praviśati, tadāsmai kupyati guraḥ āḥ śiṣyāpasada chāndasavacara māṭhara māmavadhīrayasīti bruvāṇaḥ । evamanityaṃ śabdaṃ bubhutsamānāyānityaḥ śabda ityanuktvā yadeva kiściducyate kṛtakatvāditi vā, yat kṛtakaṃ tadanityamiti vā, kṛtakaśca śabda iti vā tat sarvamasyānapekṣitam āpātato asaṃbaddhābhidhānabuddhyā, tathā cānavahito na boddhumarhatīti । yat kṛtakaṃ tat sarvamanityaṃ yathā ghaṭaḥ, kṛtakaśca śabdaḥ iti vacanamarthasāmarthyenaivāpekṣitaśabdānityatvaniścāyakamityavadhānamatreti cetna, parasparāśrayatvaprasaṅgāt । avadhāne hi sati ato arthe niścayaḥ ।
tasmāccāvadhānamiti । na ca pariṣatprativādinau pramāṇīkṛtavādinau yadetad vacanaṃ saṃbandhāya pratīkṣete, tathā ca sati na hetvādyapyapekṣetām, tadvacanādeva tadarthaniścayāt । anityaḥ śabda iti tvapekṣita ukte kuta ityapekṣāyāṃ kṛtakatvāditi heturupa tiṣṭhate । so ayaṃ pañcāvayavaprayoge ca tallakṣaṇe ca pratijñānantarakāla evāvasaro hetoḥ ।
udā-tuḥ।। śrutyarthābhyāmubhayalakṣaṇasūcanāt sūtrama । atra heturiti lakṣyanirdeśaḥ । sa ca vibhāgoddeśe vākyāvayava iti vacanarūpaḥ । tasya sāmānyalakṣaṇaṃ sādhyasādhanamiti sādhyate aneneti vyutpattyā yadyapi pārārthyāpannaṃ kṛtakatvādikamartham āha, tathāpi tasya vacanātmakahetusāmānadhikaraṇyānupapatterviṣayi kṛtakatvādityādikaṃ vacanamupalakṣayati ।
yadi ca vacanaṃ heturityucyeta tatsādhyena samabhivyāhṛtaṃ pratijñā syāt । atha vacanamityetāvaducyeta, tadātivyāptiḥ syāt । upacāre tu na kvacit prasaṅgaḥ । upanayādapi sādhanaṃ na parāṅgatayā gamyate, kiṃ tu prātipadikārthapradhānatayā svaniṣṭhamiti na tatrāpi prasaṅgaḥ ।
hetvābhāsāśca na sādhanamiti sādhanapadenaiva nirākṛtāḥ । nyāyavākyāvayavatvādeva ca na śabde prasaṅgaḥ । tadevaṃ samānāsamānajātīyavyavacchedakatvaṃ siddhaṃ sāmānyalakṣaṇasya । idaṃ cārtham ।
śrautaṃ tu viśeṣalakṣaṇam । heturiti yadyapi sāmānyapadam, tathāpi prakaraṇādanvayavyatirekihetuviśeṣaparaṃ draṣṭavyam । tena heturiti lakṣyanirdeśaḥ । pariśiṣṭaṃ tu lakṣaṇam ।।
tadetad bhāṣyakṛdṛ vyācaṣṭeudāharaṇeneti । sādharmyapadavyākhyānaṃ sāmānyāditi । sādhyasādhanapadavyākhyānaṃ sādhyasya dharmasyeti । sādhyasyeti dharmimātre buddhirmā bhūdityata uktaṃ dharmasyeti ।
dharmasahitasya dharmiṇa ityarthaḥ । etadeva sphuṭayatisādhye pratisandhāyeti । udāharaṇasādharmyāt sādhyasyetyanenānvayapakṣadharmatve anvayavyatirekapakṣadharmatvāni ca darśitāni । sādhyasādhanamityatra ca sādhyagrahaṇenābādhitaviṣayatvāsatpratipakṣatve sūcite, tadviparītasya sādhanānarhatvāditi ।।
tadetad vārttikakāro vyācaṣṭeudāharaṇeneti । yo dharmo dhūmādisādhye bhavati sa tathābhūta evodāharaṇe apīti । udāhniyata ityudāharaṇaṃ dṛṣṭāntadharmī tasmin na punaḥ sa eva । kutaḥ? anyadharmasyeti ।
yadi tarhi nānyasya dharmo anyatra vartate, kathaṃ tarhi samānatā? sā hi tattvānyatvavirodhinītyata āhakiṃ tu tattulyaḥ sa evetyucyate, yathā tāneva śalīn upayuṅkte tāneva tittirīnīti tadanena sāmānyād iti bhāṣyaṃ vyākhyātam ।। udāharaṇagrahaṇaprayojanamāhayadi punariti । sādharmyamātratvaṃ hi viruddhe cāsādhāraṇe savyabhicāre cāstīti teṣāmapi vacanaṃ hetuḥ syāt । teṣāmapi yathāsvaṃ sādhāraṇatvādityaniṣṭamityarthaḥ ।
nanu tathāpi savyabhicāre apyudāraṇasādharmyamiti kathaṃ nivartyate ityata āhaudāharaṇeti । viśiṣṭavidhānasya śeṣaniṣedho arthasiddha ityarthaḥ । pakṣāntaramāhaavadhāraṇena veti । sādharmyādityato viśeṣeṇa sarvasādharmyaprāptau udāharaṇasādharmyamapi prāptameveti vidhānānarthakyaṃ parisaṃkhyāyakaṃ sadavadhāraṇārthameva bhavati ।
tadavadyotanāya ca evakāraḥ sādharmyameva ityatra sādhyapadaṃ yojanīyam । tena sādhyaikadeśāsiddhimapākariṣyati । pṛcchatikasya punariti । uttaramkasyānyasyeti ।
atraiva hetudvayayāhaprakṛtatvāt pratyāsatteśca । sādhyaṃ khalvatra prakṛtaṃ pradhānam, taduddeśena avayavānāṃ pravṛtteḥ । sādhyasādhanamiti ca padena sannidhāpitamiti tadeva dvitīyam avadhāraṇaṃ sphuṭīkarotiatrāpi ceti । sādhye pratisandhāya iti bhāṣyārthamāhasādhyodāharaṇābhyāmiti ।
dvāviti । sapakṣavyāpakāvyāpakāvityarthaḥ । anaikāntikasya ceti । sādhāraṇasya asādhāraṇasya cetyarthaḥ ।
evaṃ bhāvyamāneneti । paribhāvyamānena । nātiprasaktasyeti, parisakhyāyakaṃ hetvābhāsalakṣaṇaṃ na vidhāyakamityarthaḥ ।। na hyarthaḥ pañcāvayavavākyasyāvayavaḥ ।
yadi sādhanasādharmyayoratyantābhedo yadi vā sāmānyaviśeṣabhāvena kathañcid bhedaḥ ubhayathāpi na pañcamī, sādhanasāmānādhikaraṇyena prathamāprasaṅgāt । atyantābhede caikatarapadāprayogāt । vākyaṃ cet tataḥ pañcamyupapadyate । sādhanaṃ hi vākyarūpu sādharmyādarthādutthitaṃ yataḥ ।
na hi vākyamevārthādutthitam, api tu vivakṣādyapīti । sādhanatvādasaṃbhavaḥ ।। arthasamutthānāmapi jñānavivakṣādīnāmaprasaṅgaḥ, asādhanatvāditi । na tatrāpi dvidhā doṣāt sākṣād vā sādhanaṃ pāramparyeṇa vā? yadi pāramparyeṇa, vaktṛjñānaṃ tarhi sākṣāt sādharmyasamutthaṃ pāramparyeṇa ca śrotuḥ sādhyavijñānasādhanaṃ hetuḥ syāt ।
atha sākṣāt sādhanam, tarhi śrotṛjñānaṃ pāramparyeṇa sādharmyasamutthaṃ sākṣāt sādhanaṃ hetuḥ syāt । prakṛte tvanyasaṃbhavanaḥ । yadi tu pañcāvayavavākyasya prakṛtatvāt jñānādivyavacchedaḥ, tathāpyanyasaṃbhavaḥ, upanayasyāpi sādharmyasamutthātvāt । svalakṣaṇena bādhā cenna vikalpādisaṃbhavāt ।।
tasmāt ṣaṣṭhyastu tatrāpi viśeṣaṇamanarthakam । sādharmyasya heturityetāvanmātraṃ vaktavyamiti ।। tadedat dignāgadūṣaṇamupanyasyatiudāharaṇasādharmyācceti । yadyarthātmakaṃ sādharmyameva sādhanamucyate tadaitad dūṣaṇamityarthaḥ ।
yadi punararthātmakasya sādharmyasyārthātmakameva sādhanaṃ sāmānyamucyate, tatrāhaatha punariti । tadidamuktaṃ bhadantenana pañcamī ।। anye tvetadanyathā vyācakṣata ityāhaanye tviti । viśeṣātiriktaṃ na sāmānyaṃ nāma kiñcidasti, tasya kalpanāmātratvād bhedasya ca vastvadhiṣṭhānatvādityabhiprāyaḥ ।
doṣāntaramāhasādhyasādhaneti । yadā hi sādhyasādhanaṃ nāmodāharaṇasādharmyādatiriktaṃ nāsti kiṃ tu śabdamātramavaśiṣyate, tadodāharaṇasādharmyanenābhidheyatvena viśeṣaṇīyam । tathā ca sādhyanirdeśaḥ pratijñā ityanena virodhaḥ । anena hyavayavaḥ śabdātmakaḥ pratijñā lakṣyate ।
hetvādisamudāyāpekṣayā cāvayavo bhavati । na cābhidhānābhidheyātmakaḥ samudāyo dṛṣṭa iti । nobhayeṣāmavayavatvam । tadidamuktamna vākyāṃśa iti ।
tadetallakṣaṇaṃ vyācakṣāṇairasmābhiḥ parihṛtamiti na parihārāntaraṃ prayojayatītyāhatatra tviti । uktaṃ yathā hetupadasannidhau sādhanapadaṃ hetupade pravartate, na copanayaprasaṅgaḥ, tasya prātipadikārthamātrapradhānatvena hetubhāvāprakāśakatvāditi ।। atra codayatisādharmyasyeti । sādharmyasya liṅsya kṛtakatvādihetupadavācyasya vyabhicāritvādiyogādudāharaṇaviśeṣaṇayogo na punaḥ sādhyasādhanapadavācyasya kṛtakatvādityāderhetuvacanasyetyarthaḥ ।
taduktaṃ bhadantenatatrāpi viśeṣaṇamanarthakaṃ vacane apītyarthaḥ । tadetad dūṣayativacasa iti । vacanamapi darśanabhedena ubhayathāpi bhavati, yathā mīmāṃsakānāṃ nityaṃ vacanam, vaiśaiṣikāṇāmanityamiti । keṣāñcidamūrtaḥ śabdaḥ, keṣāñcit mūrta iti ।
iti । tathā prātisvikamapi bhedaṃ sarveṣāmeva śabdānāmitikaraṇo darśayatītyāhadṛṣṭaśceti । svacaritavirodhamāhasvayamiti । anūbhyupagateti ।
anabhyupagato arthāntaraṃ vipakṣo yasya hetoranityatve sādhye kṛtakatvādeḥ sa tathoktaḥ । yadabhyupagataṃ bhadantena tasmāt ṣaṣṭyastviti tad dūṣayatiyadapīti । vivakṣātaḥ kārakaśabdaprayogāditi । kārakatvena saṃbandhitvaṃ lakṣaṇīyam, kriyākārakabhāvagarbhatvāt saṃbandhitvasya ।
na tu ṣaṣṭhī vā hetupañcamī vā kārakavibhaktiriti । atra bhāṣyakāreṇa śuddhaṃ hetuvacanamudāhṛtamutpattidharmakatvāditi tasya codāharaṇasādharmyasamutthatvajñāpanāyodāharaṇamapi darśitam utpattidharmakamanityaṃ dṛṣṭamiti ।। tatra bhāṣyakāreṇa śuddhaṃ hetuvacanamudāhṛtam । tatpratijñāpadena pūrayitvā bārttikakṛd āhaudāharaṇamiti ।
atra pṛcchatikiṃ punariti । sato vināśo vā anityatvam, tadyogo vā? taccebhayamayuktam, na hi sadasatoḥ kaścidasti saṃbandhaḥ, asamānakālatvāt । tataścānityaḥ śabda iti samānādhikaraṇyaṃ na syāt । api ca śabdasya bhūtvā yadabhavanam, na tadeva piṭharasya ।
na hyabhavanatvaṃ nāmāsti sāmānyam, yena dṛṣṭānto na sādhyavikalaḥ syāt । na ca sāmānyātiriktaṃ sādṛśyaṃ vastvantaraṃ dṛṣṭamiṣṭaṃ vā । tasmāt mṛṣṭāśeyamanityatvaṃ sādhyamiti bhāvaḥ । gūḍhadhiya uttaramyasyānityatvamasti tadanityam ।
svābhiprāyeṇa pṛcchatiatheti । uttaravādyabhiprāyamudghāṭayatiubhayānteti । aparānteti vaktavye ubhayāntagrahaṇena pūrvāntaniveśanaṃ hetorutpattimattvasyātyantiṅkīṃ pratyāsattimavinābhāvopayoginīṃ darśayitumiti । avacchedakatvaṃ copalakṣaṇatvam, na tu viśeṣaṇatvam ।
taccāparāntasya bhinnakālasya saṃbaddhasyāpi virodhitayā buddhisthasya saṃbhavati । tathā ca yaivāparāntāvacchinnasya sattā piṭharasya saivāparāntāvacchinnasya śabdasyāpi । evaṃ sattāsamavāyo api tadvidhayoḥ piṭharaśabdayoḥ samānaḥ । viroghibhāvaḥ paścādbhāvaścābhāvamātrāt pradhvaṃsasya viśeṣaḥ ।
pṛcchatiathotpattīti । na tāvadutpannasyotpattirdhamaḥ, tadāpyutpadyata iti pratpayaprasaṅgāt । nāpyanutpannasya asato dharmitvāyogāditi bhāvaḥ । gūḍhadhiya uttaramautpattiriti ।
uktābhiprāyavān punaḥ pṛcchatikā punariyamiti । uttaramasadviśeṣaṇasya sato atyantamabhāvabhāvapratiṣedhaḥ asaditi prāgabhāvamāha, viśeṣaṇatvaṃ ca prāgabhāvasya upalakṣaṇatvam । tacca bhinnakālasyāpi buddhisathatāmātreṇoktam । tenāsadviśeṣaṇasya sata ityetāvataiva pūrvāntaparicchinnasya sattāsaṃbandhaḥ sattā vā tadviśeṣaṇotpattirdarśitā ।
paścedṛśastasya gaganavat nātyantaṃ saṃbhavaḥ, nāpi gaganakusumavadatyantābhāva iti svarūpamuktamutpattimuparlakṣayitum । upalakṣaṇopalakṣyayoścābhedavivakṣayā sāmānādhikaraṇyam । na caivaṃ labdhotpattini vastuni utpadyata iti pratyayaprasaṅgaḥ । labhyamānotpattini tadavayaveṣu tadutpādanānukūlavyāpārāveśalabdhapūrvāparībhāveṣu tatprayogasaya loke darśanāt ।
tasmāt pūrvāntāvacchinnavastusattayā tatsaṃbandhena vā tasyaiva vastuno aparāntāvacchinnā sattā vā tatsaṃbandho vā jñāpyate iti sarvaṃ ramaṇīyam ।। nanu bhāṣyakṛd abhūtvā bhavatītyasya vākyāsyārthamutpattiṃ vakṣyati, tvaṃ punarasadviśeṣaṇasya sato atyantamabhāvabhāvapratiṣedha ityasya vākyasyārthamutpattim । ataḥ kuto na virodha ityata āhavākyārtheti । evārtho bhāṣyakāreṇa utpattiśabdārthatayābhyanujñāto aṅgīkṛtaḥ, sa evāsmābhirapi ।
nātyantamabhāvabhāvapratiṣedha utpattiḥ, api svasadviśeṣaṇasya sataḥ sattā vā tatsaṃbandho vetyuktamityarthaḥ।। tathā vaidharmyāt ।। sūtrāntaramavatārayatikimetāvaditi । tathāt ।। atra yadi vedharmyādityucyate tataḥ sakalakesarādimatpadārthapakṣīkaraṇenāśvatvaṃ yadā viṣāṇitvena sādhyate tasyāsti pakṣavaidharmyamiti hetuḥ syādityata āhaudāharaṇena vaidharmyamiti ।
vipakṣeṇetyarthaḥ । tathāpi yadā śarīramātraṃ pakṣīkṛtya sātmakatvaṃ sādhyate prāmādimattvena, tadāsti tasyodāharaṇena vaidharmyamiti so api hetuḥ syādityata āhaeveti । na caitāvatā sapakṣe sattvaprasaṅgaḥ, sapakṣasyābhāvāt । avadhāraṇasya ca vyāptyā pakṣasattvenopapatteriti ।
tathāpi anvayavyatirekiṇo hetāranaikāntikasya vipekṣaikadeśavyāpinaḥ saṃgrahaḥ syāt । yathā anityaḥ śabdaḥ, utpattidharmakatvād anityo mūrtatvādityata āhavaidharmyameva codāharaṇeneti vipakṣodāharaṇenetyarthaḥ । bhāṣyakārīyamudāharaṇaṃ nigadenopanyasyatianityaḥ śabdaḥ । iti ।
nityamanutpattidharmakaṃ dṛṣṭamiti yojanā । tadetad dūṣayatietacceti । mā bhūt prayogamātrabhedād bhedaḥ, udāharaṇabhedād bhedo bhaviṣyatītyata āhaudāharaṇamātrabhedācceti ।। tadetad bhāṣyakārīyamudāharaṇaṃ dūṣayitvā svakīyamudāharaṇamāhaudāharaṇaṃ tviti ।
prāṇādinā ca svakāraṇaṃ prayatnecchādyupalakṣayatiyadubhayapakṣasaṃpratipannaṃ nirātmakaṃ ghaṭādi tatsarvamaprāṇādimad dṛṣṭam iti vyatyāsena yojanā । prāṇādikāraṇecchādikāraṇarahitaṃ yadityarthaḥ । tatmāt nedamiti । necchādisamavāyikāraṇarahitam ।
yaścāsau icchādisamavāyikāraṇaṃ pṛthivyādivilakṣaṇo dravyāṇāṃ navamaḥ, sa ātmetyucyate ityarthaḥ । anvayivyatirekiṇastadvivekasya ca tantrāntaraprasiddhena nāmnā tantrāntaraprasiddhatāṃ darśayatiso ayamavīta iti । vividhena prakāreṇa itaḥ prāpto vītaḥ, pakṣavyāpakatve sati sapakṣavyāptyā avyāptyā ca, tasmādanyo avīta iti ।। gūḍhābhisandhiḥ pṛcchatikathaṃ punariti ।
gūḍhābhisandheruttaramatha yo abhyanujñāta iti । yathā vītasyārthaparicchedakatvaṃ tathaivāvītasyetyarthaḥ । praṣṭā svābhiprāyam udghāṭayatianvayāditi । gṛhītāvinābhāvo hi hetuḥ sādhyena tasya paricchedakaḥ, sa ca dṛṣṭāntadharmiṇi hetusādhyadharmayordarśane satyavinābhāvo dṛṣṭo bhavati ।
na ca sātmakatvaṃ kvacid dṛṣṭam, tat kathaṃ tenāvinābhāvadarśanaṃ prāṇādimattvasya, darśane vā nāvītaḥ kiṃ tu vīta evetyarthaḥ । uttaravādī praṣṭāraṃ pṛcchatiatha prameyatvamiti । praṣṭā āhavyabhicārāditi । uttaravādyāhana tarhyanvaya iti ।
sa evaikagranthenāhayadi ceti । tadevamuttaravādinā svābhiprāya udghāṭitaḥ । pṛcchatikatham । avyabhicāritvaṃ vyatirekiṇa iti ।
avyabhicāramāhayāvaditi । atrāpi yāvannirātmakaṃ tat sarvam aprāṇādimad dṛṣṭamiti vyatyāsena yojanā, sādhyaviparyayasya vyāptatvāt । vyāpakanivṛttau ca vyāpyaṃ nivartate, yathā vṛkṣatvanivṛttau śiṃśapātvam ārādupalabhyamānādekaśilāmayādacalapradeśādityarthaḥ । vyabhicārādaheturiti śaṅkateatha punariti ।
nirārotina yuktamevamiti । kiṃ jīvaccharīre sādhye nairātmyaniścayād vyabhicāra uta tatsandehāt? yadi niścayāt, kṛta vyabhicāreṇa, bādhitaviṣayatvenaiva hetorapākaraṇāt । atha sandehāt, tathā satyanvayino apyahetutve sarvānumānocchedaprasaṅga ityarthaḥ ।। śaṅkatesarvātmakatvaprasaṅga iti cet? nirākarotina, vikalpānupapatteḥ ।
śaṅkāvākyaṃ vibhajateyadīti । na tāvadayumātmā nāma pramāṇena kvacidupalabdhaḥ, yasya pratiṣedho nairātmyamavagamyeta, tadupalambhe vā kṛtamanayā kusṛṣṭyā । tasmāt kalpayitvātmānamaprāmāṇikaṃ tatpratiṣedhasya ghaṭādāvaprāṇādimattvena vyāptiṃ gṛhītvā jīvaccharīre vyāpakasyāprāṇādimattvasya nivṛttyā nairātmyasya vyāpyasya nivṛtterātmā avagantavyaḥ । evaṃ ca sati kalpanākoṣasyāparimeyatvāt yad yadeva kalpyate tattadabhāvasyadhaṭādau sulabhatvād aprāṇādimattvena vyāpterjīccharīre aprāṇādimuttvasya vyāpakasya nivṛtterātmasadbhāvavat sakalakālpanikaḍitthādimattvaprasaṅga ityarthaḥ ।।
nirākaraṇavākyaṃ vibhajatetacca naivam । kasmātṛvikalpānupapatteḥ । vikalpayatikimiti । ayamarthaḥ ।
prāṇādayo hicchādyanvayavyatirekānuvidhāyibhāvābhāvatayā icchādikāryāḥ, akṣaṇikatve ca vyavasthite kāryaṃ samavāyikāraṇāpekṣamitīcchādīnāṃ samavāyikāraṇena bhavitavyam, kāryatvād ghaṭādivat, śarīrendriyādīnāṃ ca samavāyikāraṇatvaniṣedhe sati yad icchādīnāṃ samavāyikāraṇaṃ pariśiṣyate, tad dravyamātmeti ca kṣetrajña iti ca jīva iti cākhyāyate । tadasya viśeṣato anavagatasyāpīcchādisamavāyikāraṇatayā sāmānyarūpeṇāvadhāritasya śakyaḥ prāṇādirahiteṣu ghaṭādiṣvabhāvaḥ pratipattum । nirātmakaśabdenāpi cāyamevārtha ucyate । anena prāṇādilakṣaṇakāryābhāvena ghaṭādau nairātmyalakṣaṇakāraṇābhāvasya vyāptiravadhāritā ।
so ayaṃ jīvaccharīre kāryasyābhāvo vyāpako nivartamānaḥ svavyāpyaṃ tatkāraṇābhāvamādāya nivartate iti siddhaṃ jīvaccharīre prāṇakāraṇam, sa cātmeti । yadi ca ḍitthādayo api tādṛśāḥ, tadā ātmano nāmāntarāṇi nārthāntarāṇi । nāmāni ca lokatantrāṇi, na tvicchātantrāṇīti । avadhāritaṃ kāryaṃ prāṇādyupalakṣitamicchādi yasya so avadhāritakāryaḥ, sa eva svabhāvo yasya sa tathoktaḥ ।
etaduktaṃ bhavati । sāmānyatastāvadicchādīnā kāryatvenānvayavyatirekiṇā hetunā samavāyikāraṇavattvamunamitam । ubhayasiddhaśca ghaṭādāvicchādikāraṇābhāvaḥ । ye api hi nairātmyavādino buddhiṃ vā bhūtapatiṇāmabhedaṃ vā icchādikāraṇamācakṣate, te api ghaṭādau na tadātiṣṭhante ।
tasmādubhayasiddhanairātmyā ghaṭādayaḥ । teṣu cecchādikāryābhāvena nairātmyaṃ vyāptam । so ayaṃ jīvaccharīre kāryābhāvo vyāvartamānaḥ kāraṇābhāvaṃ vyāvartayati । iti vācyam, kāraṇamātrasya tataḥ siddherityuktam ।
pariśeṣād viśeṣasiddhiriti cet? sa eva vyatirekītyuktam ।। yadi hi pṛthivyādisamavāyikāraṇā icchādayo bhaveyuḥ, ghaṭādiṣvapi prasajyeran । tasmād ghaṭādiṣvicchādikāryanivṛttyā dravyāṣṭakātiriktakāraṇanivṛttirvyāptā dṛṣṭetīcchādayaḥ śarīre dṛśyamānā vyāpikāṃ svanivṛttiṃ nivartayanto vyāpyadravyāṣṭakātiriktakāraṇābhāvanivṛttimukhena navamaṃ dravyaṃ sādhayanti । na caiṣāṃ buddhireva samavāyikāraṇam, dravyasyaiva samavāyikāraṇatvaniyamād buddheścādravyatvāt ।
yathā ca bhūtānāṃ pariṇatibhedo na kāraṇaṃ tathā hi tṛtīye upapādayiṣyate । vyatirekamukhenāpi prāmādeḥ sātmakatvenānvayasiddhau na kevalavyatirekīti cet? na svābhāvavikaṃ sādhyena pratibandhamanvayavyatirekiṇi vyāsedhāmaḥ, kiṃ tu sapakṣābhāvena vidhimukhenāsya pratibandhaṃ nirākurmaḥ । etāvataiva cānvayino bhidyate । na ca pakṣa eva sapakṣaḥ, jijñāsitaviśeṣasya jñātaviśeṣādanyatvāt ।
śarīrādiṣu ca satsu nairātmyaniṣedha evātmasadbhāvaḥ, asanniṣedhasya sadbhāvalakṣaṇatvāt । sapakṣābhāvastu nairātmyenāpyavyapadeśya iti kathaṃ nairātmyaniṣedhena vyapadiśyatām? asato adhikaraṇatvāyogādityuktam ।। sapakṣāvyatirekī ced bhaveddheturato anvayī । nānvayavyatirekī cedanairātmyaṃ na sātmakam ।।
iti, tadanena nirākṛtam । etaccāsmābhiranvayihetusamarthanena sphuṭīkṛtam । tasmāt sarvamavadātam ।। vipakṣavyatirekamātreṇa vyatirekiṇo gamakatvaṃ matvā codayatiyadi tarhīti ।
pariharatina, hetvarthāparijñānāditi । na vaidharmyamātreṇa gamakatvam, api tvavyabhicāriṇā । sa cātrāvyabhicāro nāstītyarthaḥ । nanu mā bhūd gandhavattvaṃ heturvyatireka vyabhicārād anityādivannityādapyasya vyatirekāt, tasya tu pakṣa eva kevalaṃ na tu sapakṣavipakṣau, na tasaya vyatirekavyabhicāro astīti sa kasmāt na heturiti codayatiyaḥ punariti ।
pariharatisatyamiti।vyatirekadharmo avyabhicāro nāsati vyatireke saṃbhavati, asato adhikaraṇatvāyogādityuktatvāditi । pratyudāharaṇāntaraṃ darśayatieteneti । etena vipakṣābhāvāt tato vyāvṛttyabhāvenetyarthaḥ । codayatiyaḥ pakṣaikadeśa iti ।
yadi hi pakṣaikadeśavṛttirapi vipakṣābhāvāt na vyatirekī hetuḥ, tarhi tasya pakṣaikadeśavṛtterapi sato vipakṣanivṛttirasti sa hetuḥ prasajyeta । asti khalvasyodāharaṇavaidharmyameveti vyatirekihetulakṣaṇamityabhiprāyaḥ । pariharatiayamapi na hetuḥ, kasmāt? sūtrārthenāpoditatvāt । taṃ sūtrapāṭhapūrvakaṃ darśayatisūtrārtha iti ।
atra ca yena pakṣaikadeśavṛttervyatirekyābhāsasya nirākaraṇaṃ tadavadhāraṇaṃ prathamaṃ darśitam । udāharaṇenaiva vaidharmyaṃ nānudāharaṇena pakṣeṇāpi । asya tu pakṣeṇāpīti vyatirekyapi na hetuḥ, na punarvaidharmyameveti sūtrārthaḥ । tathā sati savyabhicāramātrasya nivṛttiḥ syāt, na tu pakṣaikadeśavṛtterityarthaḥ ।।
saṃprati vāsubandhavaṃ hetulakṣaṇaṃ dūṣayitumupanyasyatiheturvipakṣādviśeṣa ityanye । etad vyācaṣṭeanye tviti । sādharmyamātranirākaraṇa iti । yasya kasyacit sādharmyasya nirākaraṇe ।
vipakṣasādharmyanirākaraṇe tāvadiṣṭasya saṃgrahaḥ । yadā tu sapakṣādisādharmyanirākaraṇam, tadā aniṣṭasya viruddhādeḥ saṃgrahaḥ । upalakṣaṇaṃ caitat । iṣṭāniṣṭasaṃgraha iti, iṣṭaparityāga ityapi draṣṭavyam ।
sa cānekabheda iti । sapakṣādapi viśeṣe sati vipakṣād viśeṣaḥ, pakṣādapi viśeṣe sati vipakṣād viśeṣaḥ, vipakṣamātrād vā viśeṣaḥ iti prakārāḥ । tatra pūrvayoḥ prakārayoryathākramamasādhāraṇasya cāsiddhasya ca hetutvaprasaṅga iti । tannivṛttyartha vipakṣādeva ityavadhāryate ।
dvitīyamavadhāraṇamavatārayitumāhaavadhāraṇe ceti । vipakṣādevetyanenāvadhāraṇena viśeṣo avadhāritaḥ, na vipakṣaḥ । sa cāyaṃ viśeṣe cāviśeṣe ca prasṛta iti vipakṣekadeśavṛtterapi pakṣasapakṣasādhāraṇasya hetutvaprasaṅgaḥ । tannivṛttyarthaṃ dvitīyamavadhāraṇaṃ viśeṣa eveti ।
upasaṃharatitadevamiti ।। tadevadavyāpakatvena dūṣayatisatyameka iti । atra codayativipakṣaikadeśavṛttipratiṣedhāditi । viśeṣa evetyavadhāraṇena vipakṣaikadeśavṛttiḥ gaurayaṃ viṣāṇitvāditi hetutvena pratiṣiddhaḥ ।
tasmādetasminnavadhāraṇe satyeva vipakṣādevetyavadhāraṇīyam । tathā ca vipakṣādeva yo viśeṣa eva sa hetuḥ । sapakṣāttu yo viśeṣa eva sa na heturityuktaṃ bhavati । yathā ca aśvo ayaṃ viṣāṇitvāt iti sapakṣād viśeṣa eveti hetutvena pratiṣiddho bhavati ।
yastu sapakṣaikadeśavṛttiḥ prayatnanāntarīyakatvādiḥ sa sapakṣād viśeṣa eva na bhavati, api tu sāmānyamapīti । na tasyāhetutvamavadhāritamiti heturevāsāvityarthaḥ । pariharatiyadyevamiti । yadi sapakṣādapi yo viśeṣaḥ sa sapakṣaikadeśavṛttiḥ prayatnānantarīyakatvādirhetuḥ, evaṃ sati vipakṣādeveti avadhāraṇaṃ bādhitaṃ bhavati ।
śaṅkateatheti । na vipakṣādevetyetanmātramavadhāryate yena sapakṣaikadeśavṛttiḥ prayatnāntarīyakatvādinarna hetuḥ syāt, api tu yo viśeṣa eva sa heturiti prāpte vipakṣādeveti niyamyate, tena sāvadhāraṇasya viśeṣasya vipakṣavṛtterhetutvaṃ pratiṣiddhaṃ bhavati yathā aśvo ayaṃ viṣāṇītvāditi । yaḥ punarviśeṣaścāviśeṣaśca sapakṣe hetuḥ, tasya hetutve api na vipakṣādeveti bādhitaṃ bhavati । yadyapi caivaṃ satyapi sapakṣaikadeśavṛtterhetutvaṃ na śrutam, tathāpi vipakṣādevetyanenāvadhāraṇenāniṣiddhamityanumatameva ।
tena cāśrutenārthenārthavatī avadhāraṇe ityarthaḥ ।। nirākarotievaṃ ceti । yathā tattulyaikadeśavṛtteravihitamapi hetutvamaniṣedhānumatam, evaṃ pakṣaikadeśavṛtterapīti so api hetuḥ syādityarthaḥ । punaḥ pratyavatiṣṭhatenaiṣa doṣa iti ।
pakṣadharmatve sati viśeṣa eva vipakṣādeveti niyame kutaḥ pakṣaikadeśavṛtteḥ prāptiḥ, apakṣadharmatvāt tasyetyarthaḥ । pariharatiyo dharmaḥ pakṣasyetyaneneti । para āhana kartavyata iti । dūṣayitumavadhāraṇaṃ vikalpayatikiṃ punariti ।
prathamaṃ kalpaṃ gṛhṇātiastu tāvaditi । etamapi dūṣayitu vikalpayatikiṃ punarasyeti । sāmarthya prayojanābhisaṃbandhaḥ saṃbhavajñāpanapakṣe ajñāpananivṛttiḥ prayojanam, asaṃbhavanivṛttipakṣe tu atyantāyogavyāvṛttiḥ phalam । yathā nīlaṃ sarojaṃ bhavatyeveti ।
vikalpya dūṣayatiubhayathāpīti । yuktyantaramāhana ceti । atyantāyogo niṣiddho bhavati, na tvayoga ityarthaḥ । śaṅkateatheti ।
viśeṣaṇasaṃgato hyevakāro ayogaṃ vyavacchinatti । yathā caitro dhanurdhara eveti । heturviśeṣaṇaṃ cet apakṣadharma eveti । tasmāt siddhaṃ pakṣaikadeśe vṛtternirākaraṇamityarthaḥ ।
nirākarotisatyamiti । śeṣamanumānasūtre vyākhyātaprāyamiti neha vyākhyātam ।। heturvipakṣād viśeṣa iti ca yadā sautrāntikapakṣamiti । yadā tvanityatvahetau lakṣye lakṣaṇaṃ vicāryate iti vipakṣaśabdārtho vācyaḥ ।
nanu ca nityo vipakṣa ityata āhana hyasatīti । na hi nirupākhyamākhyāyata ityarthaḥ । na cāsyāpādānatvaṃ nāpyadhikaraṇatvaṃ yena pañcamī vā saptamī vā prayujyeteti āhana cāsatīti । na cāsato vipakṣād vyāvṛttyabhāvena viśeṣo apītyāhavipakṣāsaṃbhave ceti ।
pakṣasyaiveti । atra caivakārāstraya padāntarānapekṣatvaṃ sūcayanti । pakṣasyaiva dharma iti hetulakṣaṇe asādhāraṇa eva hetuḥ syāt । samāna eva siddha iti tu hetulakṣaṇe aśvasya viṣāṇitve sādhye gotvādirhetuḥ syāt ।
tasmāt trayaḥ pakṣāḥ heyāḥ । tathā ca pakṣasya dharmaḥ samāne ca siddhaḥ ityatra savyabhicāro hetuḥ syāt । pakṣasya dharmo vipakṣe ca nāstītyatrāsādhāraṇo hetuḥ syāt । samāne ca siddho vipakṣe ca nāstītyatra anityaḥ paramāṇuḥ kṛtakatvāditi hetuḥ syāditi trayaḥ ।
saptamamabhimataṃ pakṣamāhapakṣasyeti । śeṣaṃ subodham ।। atra dignāgena sapakṣe sannasan dvedhā pakṣadharmaḥ punastridhā । pratyekamasapakṣe ca sadasaddvividhatvataḥ ।।
iti nava pakṣadharmān hetutadābhāsān darśayitvā tatra yaḥ san sajātīye dvedhā cāsaṃstadatyaye । sa heturviparīto asmād viruddho anyatvaniścitaḥ ।। ityanena hetutadābhāsaviveko darśitaḥ । tasyārthaḥ ।
yaḥ pakṣadharmaḥ sa sapakṣe san asan dvedhā iti trividhaḥ, sa punarasapakṣe sadasaddvividhatvataḥ pratyekaṃ tridhā bhavatīti । pakṣadharmaḥ sapakṣe san vipakṣe sadasaddvividhatvatastridhā । pakṣadharmaḥ sapakṣe asan vipakṣe sadasaddvividhatvatastridhā, pakṣadharmaḥ sapakṣe dvedhā vipakṣe sadasaddvidhatvatastridheti । prameyakṛtakānityakṛtaśrāvaṇayatnajāḥ ।
anityayatnajāsparśā nityatvādiṣu te nava ।। nityatvādiṣu sādhyeṣu prameyatvādayo nava hetutadābhāsāḥ । nityānityaprayatnotthamadhyamatrikaśāśvatāḥ । ayatnānityanityāśca prameyatvādisādhanāḥ ।।
tadeteṣu hetutadābhāseṣu heturnirdhārito yena tadupanyasya vārttikakāro vyācaṣṭetatra ya iti । tadetaddūṣayatiyathāśrutīti । tatra yaḥ san sajātīye dvedhā cāsaṃstadatyaye ityetāvanmātrāt na labhyate ityarthaḥ । sādhyadharmo yato hetustadābhāsāśca bhūyasā ।
iti । tadetat pariharatiuktametaditi । na punaḥ pakṣadharma evetyarthaḥ, avadhāraṇam abuddhvā śaṅkateathāpīti । avadhāraṇārthālābhenottaramāhasatyamarthāditi ।
nanu apakṣadharmatvanivṛttyaiva pakṣavyāpakatvaṃ gamyate, na hyavyāpako bhavatyapakṣadharmatvanivṛttimānityata āhaapakṣadharmanivṛttimātratvena ceti । atyantanivṛttiniṣedhena vṛttimātraṃ syāt naikāntikī vṛttirityarthaḥ । codayatina prāpta iti । pariharatināvadhāraṇasyeti ।
hetuhetvābhāsāveva pakṣadharmau nānya iti niyamajñāpanārthamavadhāraṇamiṣṭaṃ bhavadbhirityarthaḥ ।। śaṅkateathobhayeti । nirākarotitathāpi san sajātīya iti । tadetat pūrvameva vyākhyātaprāyam ।
dvedhā ceti sarvathā na vaktavyamīti । san sajātīya ityasyopādāne anupādāne cetyarthaḥ, । san sajātīya iti nopādātavyamiti yaduktam, tatra śaṅkateatha manyeteti । nirākarotiavadhāraṇeti ।
yadyavadhāraṇaṃ yujyeta avadhāraṇārtho yukta ārambhaḥ syāt, tadeva tvayuktamityarthaḥ । ādye pada iti । pakṣasya dharma eva ityetasmin pada ityarthaḥ । anyapade iti ।
anye pade yayoḥ pakṣadharmatvavipakṣāsattvayoste tathokte । tatra dvevidhyaṃ nirākriyata iti । san sajātīyeti sarvatheti । sajātīye dvedhā ceti padopādāne cānupādāne cetyarthaḥ ।
sajātīya eva dvidhetyanenaiveti hetutadābhāsayorautsargike pakṣadharmatve sthita ityarthaḥ । śaṅkateatha mā bhūditi sajātīya eva dvidheti nāvadhāraṇamityarthaḥ । nirākarotitathāpīti । san sajātīye dvidheti madhyamapade ityarthaḥ ।
tadevaṃ sajātīye eva dvidhetyavadhāraṇaṃ dūṣitam । saṃprati dvitīyamavadhāraṇaṃ śaṅkateatha punariti । nirākarotitathāpīti । tathāpi pakṣaikadeśavṛttirapi hetuḥ prasaktaḥ ।
yadi ca tadatyaya eveti nāvadhāryeta tato anaikāntiko api hetuḥ syāditi doṣaḥ ।। dignāgasyaiva pradeśāntarahetulakṣaṇamgrāhyadharmaḥ pakṣadharmaḥ । tadaṃśena tasyaiva pakṣasyāṃśena sādhyadharmasāmānyena, vyāpto heturiti । tadetaddhetulakṣaṇamupanyasyāsmin pūrvoktaṃ doṣamatidiśatieteneti ।
atideśameva sphuṭayatiavyāpakādiriti । yathāśrutalakṣaṇe pakṣāvyāpakasya hetutvam, tadaṃśena vyāpta ityasya vivaraṇālocanena sapakṣe sattvaṃ vipakṣācca vyāvṛttirityarthaḥ । tathā ca pūrvoktadoṣānuṣāṅga ityarthaḥ । siṃhāvalokitanyāyena dūṣayatiasaṃstadatyaya itīti ।।
anyeṣāṃ hetulakṣaṇaṃ dūṣayitumupanyasyati-tādṛgiti । tadetadvyācaṣṭe-tādṛśeti । kilakāro arucau । pakṣadharma iti ca hetorabhidhānam ।
tena trilakṣaṇapravibhāvitātmā heturityarthaḥ । dūṣayatitat tāvaditi । śrāvaṇatvādyapīti । tadukto asādhāraṇa ityarthaḥ ।
yastu tādṛśavinābhāvīti vipakṣe sattāpratiṣedhāt sapakṣe sattvaṃ gamyate eva, viśeṣaniṣedhasya śeṣābhyanujñāviṣayatvāditi manyeta, taṃ pratyāhabhavatu tāvaditi । ekadeśābhyanujñāne api viśeṣaniṣedhasyopapatterna samastāśeṣābhyanujñāne pramāṇamastītyabhiprāyaḥ । codayatinanūpadarśanagrahaṇāditi । pariharatina tallabhyata iti ।
na hi cākṣuṣatvamiti । vauddhānāṃ rūpatvādijāternityāyā abhāvād na cākṣuṣatvamanityatvena vinā bhavatītyarthaḥ । yastu manyeta viśeṣaniṣadhasya śeṣamātrabhyanujñāhetutvenāgṛhyamāṇaviśeṣatvāt pakṣasattābhyanujñānam, tathā copadarśanapadena pakṣe hetoḥ sattopadarśanaṃ bhavatīti taṃ pratyupetyāhaupetya veti । subodham ।।
tadevaṃ lakṣaṇaṃ dūṣayitvā tadudāharaṇaṃ dūṣayatiyattvidamiti । etasmin hetulakṣaṇe ityarthaḥ । prayatnanāntarīyakatvaṃ prayatnakāraṇakatvaṃ tat sākṣāt pāramparyeṇa vā? tatra prathame kalpe dūṣaṇamāhaprayatnānantarīyakatvasyeti । dvitīyakalpamāśaṅkya dūṣayatiatheti ।
prayatnagrahaṇamapārthakamityarthaḥ । bhāvapratyayavācyaṃ vikalpya dūṣayatiyaccedamiti । evamapyupalabdhereveti । na hi boddharāddhānte kiścidupalabhyamānaṃ nityamasti, yenopalabdhirviśeṣyeta ityabhiprāyaḥ ।
prayatnānantaramanyathā ceti । yat tāvadupalabdhikarma tatsarvaṃ prayatnādeva puruṣavyāpādādevopalabhyate nānyathetyarthaḥ । śaṅkateatheti । asmākaṃ naiyāyikānāmiti bhāvaḥ ।
uttaramtvayaiveti । asmaddarśanaṃ cedāsthāya tvayā bauddhenocyate, tat prayatnagrahaṇenāpyanaikāntikatvaṃ tadavasthamevetyarthaḥ । avyāpakaṃ ceti । na hi davadahanābhighātaprasphuṭadveṇudalavibhāgajanmā ṭhātkāro asmadādiprayatnakārya ityarthaḥ ।
śaṅkateatheti । varṇātmakamityarthaḥ nirākarotitatrāpīti । pāramparyeṇāpi prathama eva varṇaḥ prayatnānantarīyakaḥ, na dvitīyādayaḥ । atipāramparyāśrayaṇe tvatiprasaṅgaḥ, prāyeṇa tasya tatra tatra sulabhatvāditi bhāvaḥ ।
śaṅkateatha ya iti । viśeṣaḥ prayatnānantarīyakatvaṃ dharmiviśeṣaṇam, prayatnānantarīyakatvaṃ sāmānyaṃ ca heturityarthaḥ । nirākarotitathāpyanya iti । na hi bhavatāmasmākamiva viśeṣātiriktamasti sāmānyaṃ vastu sad yo hetuḥ syāt ।
na ca kalpanāropitaṃ hetuḥ samyagjñānasya bhavitumarhati, na cātyantāsataḥ kalpanāpi saṃbhavatīti bhāvaḥ ।। tadevamudāharaṇaṃ dūṣayitvā prasaṅgena pareṣāmudāharaṇavicāraṃ dūṣayatiyadapyuktamiti । tat khalvasat sarvasāmarthyarahitaṃ tadāśritānāśritabhāvābhāvadharmavanna bhavatītyarthaḥ । nityaṃ tu kiścid bhavatīti ।
tasya dharmayogaḥ saṃbhavatyeva, na tvasyāpyaprayatnānantarīyakatvaṃ tvapratyayābhidheyaṃ hi janma, tat prayatnenada prayatnādanyena vā viśeṣaṇīyam, yasya tu janmaiva nāsti tasya tadviśeṣaṇaṃ dūrotsāritamityarthaḥ । etenābhāva iti । naiyāyikābhimato apyabhāvo vyākhyātaḥ । tasyāpi hi prāgasataḥ savakāraṇena samavāya iti janma nāstīti na tadviśeṣaṇayoga ityarthaḥ ।
prakṛtamupasaṃharatitadevamiti ।। sādhyasādharmyāt taddharmabhāvī dṛṣṭāntaḥ udāharaṇam ।। hetāvukte nāvyāpto asau sādhyadharmeṇa hetubhāve vyavatiṣṭhate, na ca vyāptipradarśanamudāharaṇamantareṇeti hetulakṣaṇānantaraṃ kramaprāptamudāharaṇalakṣaṇamāhasādhyaraṇam ।। sūtramityudāharaṇasāmānyalakṣaṇamapyanena sūcitamiti darśitam । asya tātparyamāhaasyeti, dṛṣṭānto artharūpo nodāharaṇasya vacanātmakasya svarūpato lakṣaṇaṃ saṃbhavati ।
tasmāt svābhidhāyakavacanopalakṣakatvena lakṣaṇatvaṃ sāmānādhikaraṇyaṃ ca bhajata ityabhisandhinoktamudāharaṇopalakṣaṇamiti । anena ca samānajātīyebhyaḥ pratijñādibhyaḥ asamānajātīyebhyaśca pramāṇādibhya udāharaṇaṃ vyavacchinnaṃ bhavati । sādhyena sādharmyam ityādi bhāṣyam । tasyārthaḥ, sādhyena dharmiṇā śabdena, sādharmyaṃ dṛṣṭāntasya sthālyādeḥ, kṛtakatvaṃ hetuḥ ।
kaddhyanityatvena sādhye ca śabde dṛṣṭānte ca sthālpādau samānam । tasmāt kāraṇat prayojakāt, taddharmabhāvī tasyaiva sādhyasya śabdasya yo dharmo dharmāntaram, yena viśiṣṭaḥ śabdaḥ siṣādhayiṣito anityatvena, tadanityatvaṃ taddharmaḥ । sa eva bhāvastadbhāvaḥ । so asyāstīti taddharmabhāvī, sthālyādiranityatvadharmavāniti yāvat ।
tena tādṛśā dṛṣṭāntenopalakṣitaṃ tadviṣayaṃ vacanamudāharaṇamiti ।। tatra vārttikakāraḥ sūtrapadaṃ vyācakṣāṇa eva phalato bhāṣyaṃ vyācaṣṭesādhyeti । udāharaṇasādharmyādityasya vyākhyānaṃ sādhyasādharmyādityatrāpi yojayatiatrāpīti । sādhyaśabdenaiva kṛtakatvaṃ sādharmyaṃ dṛṣṭāntasya, nāsādhyena vipakṣeṇākāśādinā nityena, tato hi kṛtakatvaṃ vyāvṛttamiti ।
tathā ca savyabhicāro vyavacchinno bhavati । sādharmyameveti bhāgāsiddho vyavacchinnaḥ । yāvad vākyaṃ na samāpyate, tāvadardhokta eva pṛcchatikiṃ kutaściditi । avadhāraṇadvayayoginaḥ sādhyasādharmyād dṛṣṭānto avaśyameva taddharmabhāvī bhavatīti gatārthaṃ taddharmabhāvītyetaditi bhāvaḥ ।
uttaramna bhavatyapīti । yathā nitye śabde sādhye amūrtatvādeḥ sādhyena śabdena karmaṇaḥ sādharmyāt karma na taddharmabhāvi bhavati, nityaṃ na bhavatītyarthaḥ । sādhyenaivetyavadhāraṇenaiva etadudāharaṇaṃ pratyuktamiti । śiṣyopādhyāyaśyaśyāmatvamaitratanayatvādayo atraupādhikasaṃbandhā udāhāryāḥ ।
hetulakṣaṇe tu sāmānyalakṣaṇāpekṣaṃ viśeṣalakṣaṇamiti nātivyāptiḥ । atra ca sādhyasādharmyagrahaṇena sādhanavikalamanudāharaṇaṃ bhavatītyuktaṃ bhavati । yathā nityaḥ śabdaḥ amūrtatvāt paramāṇuvaditi । taddharmabhāvītyanena ca sādhyavikalaṃ parāstam ।
yathā nityaḥ śabdo mūrtatvāt karmavaditi । etenobhayavikalamapi parākṛtam । yathā nityaḥ śabdaḥ amūrtatvād ghaṭavaditi । pañcamyupādānena ca sādhyasādharmyaprayuktaṃ taddharmabhāvitvaṃ yatra vacane pradarśyate tadevodāharaṇaṃ nānyaditi darśitaṃ bhavati ।
prayojakatvaṃ ca sādhyasādharmyasya hetoḥ svābhāvikaḥ saṃbandho vyāpyatvamiti yāvat । prayojyatvaṃ ca sādhyasādharmyasya vyāpakatvameva । tenāpradarśitānvayaviparītapradarśitānvayayoranudāharaṇatvamuktaṃ bhavatīti । tadyathā anityaḥ śabdaḥ utpattimattvāt, paṭavaditi ।
yo yo anityaḥ sa sarva utpattimān yathā ghaṭa iti । samākhyānirvacanasāmarthyāt sāmānyalakṣaṇamapyanena sūcitamityāśayavatā bhāṣyakṛtā samākhyāyā niruktiḥ kṛtā । tāṃ vārttikakāro darśayatiudāhriyate aneneti ।। codayatinanu ceti ।
pariharatinaiṣa doṣa iti । vacanasya viśeṣaṇatvenopalakṣaṇatvenetyarthaḥ । abhidhīyamāna iti ca abhidhānopalakṣaṇaparam, nābhidheyaparam, asāmānādhikaraṇyadoṣasya tāvadavasthyāt । taddharmabhāvīti sūtrāvayavavyākhyānaparaṃ bhāṣyamtasya dharma ityādi ।
atra cottaramiti guḍhābhiprāyam । tadetad bhāṣyam anubhāṣya vyācaṣṭetasya dharma iti । tasya dharmastaddharma iti hi dharmasya saṃbandhitvena pṛthagvacanam । na ca dharma eva dharmasya, nāpi dharmāntaraṃ dharmasya, kiṃ tu dharmiṇa ityarthaḥ ।
anena bhāṣyakārīyāmanupapattimuktvā vārttikakāraḥ svakīyāmapyāhadharme ca sādhya iti । anena hetūdāharaṇopanayalakṣaṇairvyāghāta uktaḥ । bhāṣyamsādhyasādharmyādutpattidharmakatvāditi, tad vyācaṣṭetasya dharmiṇa iti । taddharmabhāvī bhavatīti, tadanupapannam, na hi kṛtakatvāt sthālyāderanityatvaṃ bhavati, jāyate bījādivāṅkura ityata uktambhavati vidyate।।
tadviparyayāt vā viparītam ।। vaidharmyodāharaṇasya lakṣaṇamtadvitam ।। anuvṛttena pūrayitvā savyākhyānaṃ sūtraṃ paṭhatisādhyavaidharmyādataddharmabhāvī ca dṛṣṭānta udāharaṇamiti । sātmakatayā sādhyena jīvaccharīreṇa vaidhamyād ghaṭāderdṛṣṭāntasya sātmakatvasādharmyavirahāditi yāvat । yasya sādhyasya jīvaccharīrasya dharmaḥ prāṇādimattvaṃ taddharmaḥ ।
sa eva bhāvastaddharmabhāvaḥ । so asyāstīti taddharmabhāvī । na taddharmabhāvī ataddharmabhāvī, prāṇādirahito ghaṭādiriti yāvat । etaduktaṃ bhavati, yatra ghaṭādau sādhyadharmābhāvaprayuktaḥ sādhanadharmābhāvaḥ, sa ghaṭādirvaidharmyadṛṣṭāntaḥ ।
tadviṣayaḥ śabda udāharaṇamiti । sūtrasthaśca vāśabdaḥ samucceye veditavyaḥ, vyatirekaviṣayatvād vaidharmyodāharaṇasyeti । atra bhāṣyakāreṇa anvayavyatirekī pūrvasatrodāhṛto atrāpyudāhṛtaḥ । sādhanadharmābhāvaprayuktatvaṃ ca sādhyadharmābhāvasyoktam, taccāyuktam ।
anvayavyatirekiṇihetau satyapi vaidharmye sādharmyodāharaṇamevocitam, tatra tatpūrvakatvād vaidharmyapratīteḥ ṛjumārgeṇa sidhyato arthasya vakreṇa sādhanāyogāt । vyāpyavyāpakabhāvaśca yādṛśo bhāvayoḥ, tadabhāvayostadviparīto bodhyavyaḥ । anyathā sapakṣaikadeśavartī na hetuḥ syāditi manyamāno vārtikakāra āhaudāharaṇamavītahetāviti । taccāsmābhiḥ sūtraṃ yojayadbhiḥ uktamiti ।।
atra ācāryadeśīyāṇām anārṣasūtrapāṭhadūṣaṇaṃ nāsmākamārṣasūtrapāṭhe astiti pratipipādayiṣurācāryadeśīyānāṃ pāṭhamabhiprāyaṃ cāhaanye tviti । ārṣe hi pāṭhe sāmānādhikaraṇyād dṛṣṭāntasyārtharūpasya, śabdarūpeṇodāharaṇenaikyaṃ syāt । yadā tu dṛṣṭāntasyodāharaṇamiti pāṭhaḥ, tadā nāyaṃ doṣaḥ । dūṣaṇaṃ cāpareṣām, yathā na dṛṣṭāntasya udāharaṇena sāmānādhikaraṇyam, evaṃ taddharmabhāvitvasyārtharūpasya, svaviṣayavacanopalakṣaṇatvena tu sāmānādhikaraṇyaṃ dṛṣṭānte api tulyam ।
tasmādārṣamevāstviti । ārṣe api pāṭhe paroktaṃ dūṣaṇamupanyasyatietasminnapīti । upahāse kilakāraḥ । ṇyantād bhavatestācchīlye ṇininā bhāvīti vyutpannam ।
tathā ca taddharmakāritvamarthaḥ । na ca jñāpanādanyā kriyā saṃbhavatīti gamakatvam । tacca sarveṣāmavayavānāmabhinnamiti sādhāraṇatvāt na vaktavyamityarthaḥ । tadetadabhyupagamenaiva pariharatināyamiti ।।
anye tu taddharmabhāvītyetad vikalpya dūṣayantītyāhaanye tviti । tatra prathamakalpe dūṣaṇamāhuḥtad yadīti । nāyaṃ sūtrārthaḥ sarvāvayavasādhāraṇyāditi । tasmāt na kiñcidetat taddharmaṃ bhāvayituṃ śīlamasyeti ।
dvitīyakalpe dūṣaṇamāhuḥdaṇḍinyāyastu iti । na saṃbhavamātre ityarthaḥ । tadidaṃ pareṣāṃ dūṣaṇaṃ daṇḍinyāyamālambya pariharatina vaktavyamiti । saṃbhavavyabhicārābhyāṃ samarthaṃ viśeṣaṇamityarthaḥ ।
na bahuvrīhāviti । anyapadārthavivakṣayaivenirāśrīyate । sā ca bahuvrīhiṇai labhyata iti kṛtamatreninetyarthaḥ । suhṛdbhāvena ced, ata evāhaathāvaśyamiti prayojanāntaraṃ bhāvīgrahaṇasyānvācinotisantīti ।।
atra ca vasubandhunā pratijñādayastrayo avayavā durvihitā akṣapādalakṣaṇenetyuktam, tad dūṣayatitadetasminniti ।। tadevamudāharaṇalakṣaṇamupapādya pareṣāṃ lakṣaṇaṃ dūṣayitumupanyasya vyācaṣṭeyathā siddha iti । yathā ca sa eva sādhyo viśiṣṭaḥ pratyayabhedabheditveneti, pratyayaḥ kāraṇam, tadetat sādhyasādhanavattvaṃ dṛṣṭāntasya bauddharāddhānte avyāpakam, sthālyādau dṛṣṭānte kṛtakatvānityatvarūpasādhyasādhanavattvavaikalyāt । prāgabhāvo hi sthālyāḥ kṛtakatvaṃ pradhvaṃsābhāvaścānityatā rāddhānte bauddhānām ।
na caivamubhayaṃ sthālyāmasti, tasyāḥ svābhāvavirodhitvāditi dūṣayatiatra visphūrjatāpīti । eteneti, avyāpakatvena nidarśyate asminnanena veti nidarśanam ।। sādhyenānugamo hetoḥ sādhyābhāve ca nāstitā । iti ca pratyuktam kṛtakatvānityatvayoḥ sthālyāmasaṃbhavadarśanādavyāpakatvena ।
asmadrāddhānte tu yathā tayoḥ sthālyādau saṃbhavaḥ tathoktaṃ hetulakṣaṇasūtra iti । bhāṣye paṇḍitarūpavedanīyamiti praśastapaṇḍitavedanīyamityarthaḥ ।। udāharaṇāpekṣaḥ tathā iti upasaṃhāraḥ na tathā iti vā sādhyasya upanayaḥ ।। svapratipattau vyāptismaraṇānantaraṃ tathā cāyaṃ na tatheti vā parāmarśajñānotpādādudāharaṇavacanasya ca vyāptipratipādakatvāt parāmarśajñāne hetorupanayasyodāharaṇapūrvakatvaniyamāt ।
udāharaṇānantaramupanayaṃ lakṣayatiudāyaḥ ।। apekṣāpadaṃ bhāṣyakṛd vyācaṣṭeudāharaṇatantra iti । udāharaṇavaśaḥ । vaśyata iti vaśaḥ, vaśina udāharaṇasya vaśya ityarthaḥ । etadeva karmaṇo bhāvaṃ niṣkṛṣya vivṛṇottivaśaḥ, sāmarthyam ।
vaśyena udāharaṇasya phalena upanayenābhisaṃbandha ityarthaḥ । tathātvātathātvayorviṣayaṃ vibhajatesādhyasādharmyayukta iti । nanu hetorupasaṃhāra apanayo na sādhyasya । tathā cānupapannaḥ sādhyasyopasaṃhāra ityata uktamsādhyasya śabdasyotpattidharmakatvamiti ।
udāharaṇasiddhavyāptikahetumattayā sādhyamupasaṃhriyate na svarūpeṇetyarthaḥ । atrāpyudāharaṇāpekṣa upasaṃhāra upanaya iti sāmānyalakṣaṇam । tathā na tatheti sāmānyalakṣaṇāpekṣe viśeṣalakṣaṇe iti bodhyavyam ।। atra kecit āhuḥ hetuvacanādeva sodāharaṇāt sādhyasiddherasādhanāṅgamupanaya iti ।
tannirākartumāha vārttikakāraḥyathā tatheti pratibimbanārtham । tadetat praśnapūrvakaṃ vibhajatekiṃ punariti । tadanena vyutpannāvyutpannatayā pareṣāmaniyatapratipattisādhanatvāt svapratipattyanusāreṇa pare bodhayitavyāḥ । vyāptismaraṇānantarotpannaliṅgaparāmarśapūrvakaśca svayamanumeyārthapratyaya iti tathaiva pare bodhyante ।
tathā ca parāmarśajñānahetorupanayasya siddhamarthavattvam । na ca yathā liṅgaparāmarśajñānānvayavyatirekānuvidhānam anumeyajñānasya, tathā dadhibhakṣaṇādyanuvidhānamapi, yenatiprasaṅgaścodyeteti । prayojanāntaram upanayasyāhasādhye vā saṃbhava iti । codayatinanu ceti ।
yadyapi sādhanatayā kṛtakatvamuktam, pratijñānantaraṃ pratipattra sādhanasyaivāpekṣitatvat, tathāpi tannāsiddhaṃ tatra sādhanatvena vyavatiṣṭhata iti svasiddhimākṣipati sāmarthyāditi bhāva । pariharatinokta iti । yatparaḥ śabdaḥ sa śabdārtha iti śābdāḥ । sādhanatvaparaśca kṛtakatvāditi sāmarthyāt ।
ākṣepe tūdāharaṇamapi na prayoktavyam । asyāpi sādhanasāmarthyādākṣepāt avyāptasya sādhanatvāyogāt tadvidhasyāpi prameyatvādeḥ śabdanityatvādau sādhanatvabhrameṇa prayogo asiddhepi tulya iti vyāptipradarśanārthodāharaṇaprayogavaddhetoḥ siddhatvapratipādanāya upanayasyapi prayoga iti ramaṇīyam ।। hetvapadeśātpratijñāyāḥ punarvacanaṃ nigamanam ।। nigamanalakṣaṇāvatāraparaṃ bhāṣyaṃ dvividhasya punariti ।
sādharmyeṇa vaidharmyeṇa dvividhānāmapi hetūdāharaṇopanayānāṃ samānaṃ nigamanalakṣaṇamityarthaḥ । hetvanam ।। tasmāditi । hetvapadeśāt taddhetukam anityaḥ śabda iti pratijñāyā punarvacanam । yadyapi ca siddhanirdeśo nigamanam, sādhyanirdeśaśca pratijñā, tathāpi yasyaiva pratijñāyāṃ sādhyatvamāsīt, tasyaiva nigamane siddhatvamityavasthāvantamekamāśritya samānaviṣayatayā nigamanaṃ pratijñetyupacaryate ।
tathā ca punarvacanamapyupapannam । tadetad bhāṣyakāro vyācaṣṭesādharmyokta iti । vyutpādayatinigamyante iti । sādharmyavaidharmyayoḥ pratijñātaḥ prabhṛti nigamanāntaṃ prayogamāhatatreti ।
atra prathamasūtravadeva yathāsvamavayaveṣu pramāṇānāṃ paramanyāyaṃ stotuṃ saṃbhavamāhaavayavasamudāye ceti । āptopadeśasyeti । sedava somyedamagra āsīt । ityāderāptopadeśasya pratyakṣānumānābhyāṃ pratisandhānāt ।
nanu kasmāt pratijñaivāptopadeśo na bhavati, kṛtamasyā āgamāntaraviṣayatvenetyata āhaanṛṣeśceti । anumānaṃ hetuḥ । syādetat । dvitīyaṃ liṅgadarśanaṃ hetuḥ ।
na ca tadanumānam । tṛtīyasyopanayaviṣayasya liṅgadarśanasya tathābhāvādityata āhaudāharaṇa iti । udāharaṇe dṛṣṭāntadharmiṇi । sādhyasādhanayoḥ pratibandhaṃ saṃdṛśya samyag dṛṣṭvā liṅgasya pratīteḥ ।।
etaduktaṃ bhavatiyadyapi trayāṇāmapi liṅgadarśanānāṃ sasmṛtīnāmanumānatvam, tathāpi tadekadeśe madhyame api liṅgadarśane samudāyopacārādanumānavyapadeśa iti । pratyakṣaviṣayam udāharaṇam । kasmāt? dṛṣṭena udāharaṇe pratibandhena adṛṣṭasya sādhyadharmiṇyanumeyasya siddheḥ । yadi punarna mūlaṃ pratyakṣamāsthīyeta, avyavasthayā nādṛṣṭaṃ sidhyediti bhāvaḥ ।
nigamaprayojanaṃ pratipādayatisarveṣāmiti । pratijñādīnāmupanayāntānāmeko arthaḥ svabhāvapratibaddhaṃ liṅgaṃ vā anumeyaṃ vā, tasya pratipattiḥ, tasyāṃ sāmarthyapradarśanaṃ nigamanamiti । tadanenaikārthatvaṃ darśitam । dvividhaṃ ca prayojanam ।
tatrāvāntaraṃ svabhāvapratibaddhaliṅpratītiḥ । paramaṃ ca sādhyapratītiriti ।। saṃprati vibhāge sākāṅkṣatvaṃ darśayatiitaretarābhisaṃbandha iti । abhisaṃbandhena phalenākāṅkṣāmupalakṣayatiasatyāmiti ।
pradhānaṃ hi pratijñāpadam । taduttarakālaṃ hi sādhanākāṅkṣāyāṃ pratijñāmāśritya hetupadaṃ pravartate । na punaḥ prathamameva hetvepekṣeti hetulakṣaṇe asmābhirupapāditamiti । hetupadavirahe ākāṅkṣāṃ darśayatiasati hetāviti ।
udāharaṇābhāve apekṣāmāhaasatyudāharaṇa iti । upanayābhāve apyapekṣāmāhaupanayaṃ cāntareṇeti । nigamanābhāve apyapekṣāmāhanigamanābhāve ceti । avayavānāṃ prātisvikaṃ prayojanamuktamapi śiṣyahitatayā bhāṣyakāraḥ pratipādayatiatheti ।
pañcāvayavapratipādanaprayatnasya prayojanaṃ darśayatina caitasyāmiti । kathaṃ punaḥ prakramata ityāhaavyavasthāpyeti । vyavasthāpite tu na jāteravasara ityāhavyavasthite hīti ।। atra kecit āhuḥ nigamanamasādhanāṅgam ।
katham? pratijñayā gatārthatvāditi । tanmatam apākartuṃ vārttikakāraḥ saprayojanaṃ nigamanaṃ darśayatipratijñāviṣayasyārthasyeti । caturbhiḥ khalvavayavairhetostrīṇi rūpāṇi dve vā pratipādite, na tvabādhitaviṣayatvāsatpratipakṣitatve । pañcasaṃ vā caturṣu vā rūpeṣu hetoravinābhāvaḥ parisamāpyate ।
tasmādabādhitaviṣayatvāsatpratipakṣitatvarūpadvayasaṃsūcanāya nigamanam । tadidamuktamviparītaprasaṅgapratiṣedhārthamiti । bādhane pratipakṣe vā sādhyaviparītaprasaṅgaḥ syāditi । so ayaṃ pratijñāviṣayārthasya aśeṣapramāṇamūlāvayavopapattau satyāṃ pratijñeyasyārthasya siddhatayā punarvacanena nigamanena pratiṣidhyate ।
na ca pratijñāvacanādeva tatsiddhiḥ, tasya sādhyaparatvāt । na cānyaparādapyākṣepāt siddhiḥ hetvādipadāprayogavaiyarthyaprasaṅgāt, pratijñāta eva sarvākṣepasaṃbhavāt । tasmād rūpadvayapratipādanārthaṃ nigamanam । yathā ca trairūpyātiriktametadrūpadvayaṃ tathopapāditam asmābhiḥ prathamasūtre ।
hetvābhāseṣu ca śeṣaṃ darśayiṣyata iti । etasmin sūtrārthe parasya pratijñāyāṃ nigamanaṃ gatārthaṃ manyamānasya avakāśo nāstīti ।। yastu manyeta na hetoravinābhāvasiddhimantareṇa siddhanirdeśo nigamanaṃ bhavati, na ca pāñcarūpyaṃ vinā avinābhāvasiddhiḥ । nigamanāttu tatsiddhau na siddhanirdeśo nigamanam, api tu tadapi sādhyanirdeśa eveti, taṃ pratyupetya taddoṣanirācikīrṣayā pareṣāṃ vākyamupakṣipyate ।
pareṣāṃ vākyaṃ paṭhatiupanayanigamane tviti । dūṣayatiidaṃ tāvaditi । yathāśruti hi nigamanopanayayorabhedaṃ sādhayati, arthagataṃ cāviśeṣaṃ hetumāhataccaitadālokatamasoraikyaṃ kākasya kārṣyādivadāpatitam । śaṅkateatha hetūpanayāviti ।
upalakṣaṇa caitat, pratijñānigamane ityapi draṣṭavyam । arthāviśeṣāditi cāviśiṣṭārthatvādityunnetavyam । tathā ca saṃbandha iti śaṅkiturabhiprāyaḥ । atrāpi doṣamāhasa vipakṣeti ।
punaḥ śaṅkateathaikaprayojanatveneti । nirākarotitathāpīti । sidhyatyekaprayojanatve sādhye hetoravirodhaḥ, hetustu na pratijñārthādatiticyate ityarthaḥ । tad varṇitamiti ।
anyaśca hetvartho anyaścopanayārtha ityetad varṇitamityarthaḥ । etenopanayanigamanaprayojanābhidhānena ye tryavayavaṃ vākyamāhuḥ, tanmatamapi parāstamityāhapakṣadharmatveti ।। yacca paraiḥ upanaye dūṣaṇaṃ vikalpyābhyadhāyi tat tāvadupanyasyatiyadapi yathā tatheti । sarvasāmānyayoge hi tadeva syāt, na tu tatheti ।
anyathā śabdasya kṛtakatvāditi । na hi yathā ghaṭaḥ kṛtakaḥ, tathā śabdo api kṛtakaḥ, ghaṭaśabdayorabhedaprasaṅgādityarthaḥ । tasmāt sāmānyapratiṣedhe viśeṣapratiṣedhe ca kṛtakatvaṃ sāmānyaṃ pariśiṣyate । tasya ca yathātathābhāvayorabhāvāt kṛtakatvādityeva syāt ।
tathā ca na hetorvyatireka upanayaḥ syādityāhapariśeṣāditi । tadetat pareṣāṃ dūṣaṇaṃ nirākarotitadapyayuktamiti । yathā tatheti vākyamupamānaikadeśamupamānamupacārāt । upamānamartho yasya so ayamupamānārtha upanayaḥ ।
tasya bhāvastattvaṃ tasmāt । taccopamānaṃ na sarvathā sādhyasādhanabhāvamāśritya pravartate । sādhye śabde sādhanasya kṛtakatvasya sthālīgatasya yaḥ sarvathābhāvaḥ sthālītvādyekārthasamavāyaḥ tamāśritya na pravartate । tathā ca śabdasthālyoḥ abhedaprasaṅgād yathā tathetyeva na syāt ।
tasmāt sthālīsthaprakārāntaravyudāsena kṛtakatvasāmānyamātrasādhāraṇyena yathā tathetyupamānopapattirityarthaḥ । nanvevamapi kṛtakatvasāmānyamātraṃ śabde syāt, na tu yathā tathābhāvaḥ, tathā ca na hetoratireka ityuktamityata āhakṛtakatvasāmānyaṃ tviti । na hi jātu śāvaleyasannidhau gotvasāmānyamātraṃ bhavati, api tu viśeṣasahitam । tathā ca yathātathābhāva upapanna ityarthaḥ ।।
etena yat parairupanayasya dṛṣṭāntādabhinnatvaṃ varṇitam, tadapi parāstamityāhagatārthatvāditi । anenopamānasamānatvavarṇanena । etadeva vibhajateyadapyuktamiti । vyāptipradarśanaviṣayo dṛṣṭāntaḥ dṛṣṭāvyāptikasya hetoḥ sādhyadharmiṇyupasaṃhāra upanaya iti mahān bheda ityarthaḥ ।
etena nigamanaṃ pratijñāyāḥ samānābhidheyatve api pratijñārthatvena pratyuktam, pratijñāyāḥ sādhyaparatvāt nigamanasya ca viparītaśaṅkānivṛttiparatvāditi । prayojanabhedasāmānyamātravivakṣayā etenetyuktam । atra bhāṣyakāreṇa ekasminnanvayavyatirekiṇyeva vītāvītavākye pañcāvayave udāhṛte । tatra kadācid bhrāntiḥ syādekodāharaṇatayā dve api vākye parasparāpekṣe eveti, tannirākaraṇāyāhate ete iti ।
na punaranvayi vyatireki cetyekaṃ vākyamityarthaḥ।। avijñātatattve arthe kāraṇopapattitastattvajñānārthamūhastarkaḥ ।। atra bhāṣyaṃ tarkalakṣaṇāvatāraparamata ūrdhvamiti । uddeśakramānusāreṇa ।
avitarkaḥ । ।। tarkapravṛttikramamāhaavijñāyamānatattve arthe iti yadyapi saṃśayasya paścādeva jijñāsā bhavati, tathāpi jijñāsāyāḥ parastādapi saṃśayo bhavati । sa cātra vivakṣitaḥ, tarkapravṛttyaṅgatvāt । tarkeṇa hi prasaṅgāparanāmnā dvayoḥ pakṣayorekataraniṣedhenaikataraḥ pramāṇaviṣayatayā abhyanujñātavya iti viṣayapratyāsattyā tarkapravṛttiṃ pratyaṅgatā saṃśayasyeti ।
kāraṇopapattyeti vyācaṣṭesaṃbhavatyasmin kāraṇaṃ pramāṇamiti । atra ca kāraṇamityasya vyākhyānaṃ pramāṇamiti । upapattivyākhyānaṃ saṃbhavatīti । anujñāvyākhyānam ।
evavametat, netaraditi । etaduktaṃ bhavati, yasmin viṣaye pramāṇaṃ pravartitumudyataṃ tadviparyayāśaṅkāyāṃ na tāvat pramāṇaṃ pravartate, na yāvadaniṣṭyāpattyā viparyayāśaṅkā apanīyate । tadapanaya eva ca svaviṣaye pramāṇasaṃbhava iti copapattiriti vyākhyāyate । tayā pramāṇasyopapattyā itikartavyatayā pramāṇaviṣayamabhyanujānatyā viśodhite viṣaye pramāṇāmapratyūhaṃ pravartate ।
na copapattirevāstu niścayahetuḥ kṛtaṃ pramāṇeneti vaktavyam । upapatteḥ svatantrāyā āśrayāsiddhatayā svato niścayāyogāt । tadupapāditaṃ prathamasūtre iti ।। udāharaṇamāhanidarśanamiti ।
svakṛtasya karmaṇa ityādinā pūrvasya kāraṇamityantena saṃsāro darśitaḥ । uttaretyādinā upavarga ityantenāpavargaḥ । tena saṃsārāpavargāvicchantau vādiprativādinau prati ātmanityatvaviṣayaṃ pramāṇaṃ pravartamānamanena tarkeṇānugṛhyata iti pramāṇaviṣayaviparyayānanujñaiva ca pramāṇaviṣayābhyanujñā, aniṣṭaprasaktyā viparyayasyaiva sākṣāt nivartanāt । ata evānte bhāṣyakāra upasaṃjahārayatra kāraṇam anupapadyamānaṃ paśyati, tat nānujānātīti ।।
nanu yadi tarka evametat, netaradityevamākāraḥ, kathaṃ punarayaṃ tattvajñānārtho na tu tattvajñānameveteti deśayatikathaṃ punariti । pariharatianavadhāraṇāditi । paryāyairniścayādatyantabheda uktaḥ । bhāvitāt cintitāt, ata eva prasannāt nirmalānditi ।
pramāṇasāmarthyāditi tarkattya svātantryamapākaroti । syādetatyadi na tarkastattvaniścayasādhanamapi tu pramāṇameva, hanta bhoḥ kimarthaṃ tarhi vāde pramāṇatarkasādhanetyuktamityata āhaso ayaṃ tarka iti । vyaktyabhiprāyeṇa pramāṇānīti । pramāṇaviṣayaviparyaṃyāśaṅkāvighaṭitāni pramāṇāni pratisaṃdadhāna ityarthaḥ ।।
vārttikakāraḥ । sūtratātparyamāhaasyeti । samānajātīyāt saṃśayāderasamānajātīyāt cecchādervyavacchidyate । yadyapi saṃśayajijñāse apyavijñātatattve arthe pravartete, tathāpi na kāraṇopapattita iti tayorvyavaccheda iti ।
tattvaṃ vyācaṣṭeyatheti । samānāsamānajātīyavyavacchinnamaviparītaṃ rūpaṃ tattvamityarthaḥ । codayatikutaḥ punariti । na hi sāmānyajñānavidhāyakaṃ padamatrāstītyarthaḥ ।
pariharatiavijñāteti । viśeṣaniṣedhaḥ śeṣābhyanujñāheturityarthaḥ । vimṛśatiavijñātatattva iti samāso ayamiti । avadhārayatiṣaṣṭhīvigraheṇeti ।
yuktam upapannam । tṛtīyāvigraheṇa tvunapapannamityarthaḥ । saṃśayavādyāhaviśeṣahetvabhāvāditi । yuktamiti pratijñāmātreṇocyate, na tvatra hetuḥ abhidhīyata iti bhāvaḥ ।
yuktatve hetumāhayuktamarthagrahaṇasāmarthyāditi । anyaścodayatiarthagrahaṇamantareṇāpīti । jñeyena hi jñānaṃ nirūpyate na jñātrā, tasya sādhāraṇyāditi sāmarthyamityarthaḥ । nigūḍhābhisandhiḥ pariharatievamapīti ।
tasyābhisandhibhedamurarīkṛtya codayatimā bhūt samāsa iti । uttaravādyāhabhavatyevamiti । nādyāpi anena svābhiprāyo darśita iti mattvā punaścodayatianukte apīti । uktaparihārapūrvaṃ svābhiprāyamudghāṭayatiatroktamiti samastānabhidhānaprasaṅgācceti svābhiprāyodghāṭanam ।
etaduktaṃ bhavati, sāmarthyaprāptasyānabhidhāne atiprasaṅga iti na sāmarthyamāśritya lakṣaṇe saṃśayo nirākaraṇīya iti tannirākaraṇārthamarthagrahaṇaṃ kartavyamiti ।। atra codayatiavijñātatatva iti na vaktavyamiti । na hi tattve jñāte tattvajñānārthitā bhavati । tasmād gamyate avijñātatattva iti bhāvaḥ ।
guḍhābhisandhiruktaṃ parihāraṃ smārayatiatra tāvaduktamiti । aviditābhiprāyaścodaka āhamā bhūditi । astūhastarka ityetāvadevetyarthaḥ । uttaravādī svābhiprāyamudghāṭayati-na buddhirdheti ।
yadyapi nāsmākaṃ rāddhānte śuśrūṣādayo buddhidharmā buddhitattvasyaivābhāvāt, tathāpyātmaguṇā api sāṃkhyābhiprāyeṇa buddhiguṇā uktāḥ । etaduktaṃ bhavati, yadyūhastarka ityetāvaducyeta, yadi vā tattvajñānārthamūhastarka ityetāvanmātram, tato vijñāte api tattve ya ūhaḥ pūrvānubhūtaparicchedātmā jāyate punastattvajñānārthaṃ so api tarkaḥ syāt । tasmāt avijñātatattva iti vaktavyamityarthaḥ । yadyapi kāraṇopapattita ityetasmādayamartho api gamyata eva, tathāpi kāraṇopapatterevaivaṃrūpatvaṃ nāvijñātatattvagrahaṇamantareṇa bhavati ।
tathā hi adhigataparicchedātmāpyūhaḥ kāraṇasyopapattyā saṃbhavena jāyate, kāraṇasaṃbhave kāryasya abhāvāt । na tvasāvavijñātatattva iti tato vyavacchedaḥ । tathā ca sati pramāṇamapi tarkaḥ syāt । ata uktaṃ kāraṇopapattita iti ।
ukte sati prayojanānusaraṇam, na tviha lāghavādaraḥ sūtrakārasyeti mantavyam ।। codayatiṣaṣṭhyabhidhānamiti । pariharatina vibhaktivyatyayāditi । yathānyatra kaṇabhujaḥ sūtre ।
vipratipannaḥ pṛcchatikasmāt? praṣṭaivaikagranthenāhayadi vyatyayeneti । pariharatina na yukta iti । sāmānyenādhigatasya viśeṣeṇa jñāpanārtham । nityatvādayo viśeṣāḥ samavāyino vahnyādayaśca dhūmādisaṃyogina iti ।
śeṣaṃ sugamam ।। deśayatiūhaḥ saṃśayanirṇayābhyāmiti । kecit siddhāntaikadeśinaḥ anumānaṃ tarka ityāhuḥ । anye tvanumānameva yuktyapekṣaṃ viparyaye aniṣṭaprasaṅgāpekṣaṃ tarka iti varṇayanti ।
tatra prathamaṃ codakaṃ pratyāhayat tāvaditi । ākṣipta ākṣiptahṛdayaḥ, na tu tarkapratyayasvarūpaṃ cetayata ityarthaḥ । viśeṣadarśanāditi viśeṣadarśanāt niścayaḥ pramāṇena bhavati na tarkeṇa, tadanujñānamātratvāt tarkasyetyarthaḥ । codakaṃ nirākṛtya siddhāntaikadeśinaṃ nirākarotieteneti ।
yadi saṃśayāt pracyuto nirṇayaṃ cāprāptaḥ, tarhi tasya svarūpaṃ vaktavyamiti pṛcchatikiṃ punariti । uttarambhavediti, pramāṇaviṣayābhyanujñetyarthaḥ । dvitīyamekadeśinaṃ nirākarotiyairapīti । yuktiriha pramāṇopapattiḥ ।
tajjanmā ca pratyayastarka eva । sa cānumānamiti tvayocyate । asmābhistu tarka iti saṃjñābhedamātramityarthaḥ । śaṅkateatheti ।
nirākarotianumānamiti । prasaṅgopapattyatiriktāyā yukteranirūpaṇād apekṣārtho vaktavyaḥ । na hyapekṣaṇīyamantareṇāpekṣā śakyā nirūpayitumiti bhāvaḥ । nanu yadeva kiścit svaviṣayādhigame anumānamapekṣate saivāpekṣaṇīyā yuktiranumānasya bhaviṣyatītyata āhasvaviṣayadhigame ceti ।।
śaṅkateatheti । nirākarotievamapīti । yadyutpattau pratyakṣāgamāpekṣam anumānam, na vaktavyaṃ yuktyapekṣamiti, sarvasyānumānasya tathābhāvenāvyabhicāreṇa viśeṣaṇāyogāditi bhāvaḥ । punaḥ śaṅkateathānumānasyeti ।
nirākarotitatrāpīti । evamapi tarko nārthāntaraṃ sthāt । anumānabhedasya cedṛśasya pramāṇa evāntarbhāva iti bhāvaḥ । uktamartha pramāṇayatibhavediti ।
bhaveditipratyayo avadhāraṇapratyayaścetyarthaḥ । codayatianumānamiti । viparyayo aniṣṭaprasaṅgo vyatireki liṅgam । taccāgṛhītasaṃbandhe liṅgiti na pravartata iti liṅgaliṅgisaṃbandhasmṛtyapekṣatvādaprāṇādimattvaprasaṅgāditivadanumānamevetyarthaḥ ।
pariharati na tarketi । yuktaṃ vyatirekiṇi jīvaccharīre dharmiṇi prāṇādimattvasya sādhanadharmasya darśanāt, na tu yadyutpattimān ātmā abhaviṣyat, na saṃsārāpavargāvupapatsyetāmityatrātmani dharmiṇi sādhanadharma utpattirasti yaddarśanataḥ saṃskārodbodhe sati liṅgaliṅgisaṃbandhasmṛtirbhavedityarthaḥ । na kevalaṃ prasaṅgasādhanaṃ sādhyadharmiṇyasiddham, api tvanyagatameva prasaṅgahetuḥ । na tvanumānamanyagatād dharmāt pravartate, tasmādanumānādasya sphuṭo bheda ityāhaanumānaṃ ceti ।
bhāṣyavyākhyānaṃ so ayamiti ।। vimṛśya pakṣapratipakṣābhyāmarthāvadhāraṇa nirṇayaḥ ।। naitannirṇayamātrasya lakṣaṇam, api tu parīkṣāprayojanasya । sa ca nirṇayabhedo vimarśānantarotpannatarkasahāyapramāṇanibandhanastarkaviṣaya eveti nirṇayabhedalakṣaṇamiti nāvyāpakaṃ tatra tallakṣaṇamiti darśayituṃ bhāṣyakāro nirṇayalakṣaṇamavatārayatietasmiśca tarkaviṣaye ।।
vimṛyaḥ ।। atra pakṣapratipakṣayoḥ karmatayā na nirṇayasādhanatvamityanupapattyā sādhanopālambhau vādasūtragatau lakṣaṇīyaviti tāveva tāvad bhāṣyakṛd vibhajatesthāpanā sādhanam, pratiṣedhaḥ sādhanasya upālambhaḥ । lakṣaṇānibandhanaṃ saṃbandhamāhatau sādhanopālambhāviti । yadyapyupālambho na pratipakṣāśritaḥ, tathāpi taduddeśena pravṛttastadāśrita ityucyate । mukhyapadopādānollaṅghanena lākṣaṇikapadopādānalabhyaṃ prayojanamāhavyatiṣaktāviti ।
arthagrahaṇasāmarthyalabhyamekataranirṇayāvasānatvam āhaanubandhena pravartamānāviti । etacca vārttike sphuṭībhaviṣyati । tameva sādhanopālambhayoḥ parasparānubandhaṃ darśayatitayoranyatarasyeti । yasya sādhanasya vā upālambhasya vāvasthānam, tasya sādhanasya vā upālambhasya vā yo arthaḥ pakṣaḥ pratipakṣo vā tasyāvadhāraṇamityarthaḥ ।।
atra pakṣapratipakṣaprayogād vāde saṃśayo astīti vādabhrāntyā codayatinedamiti । eka iti vādī । pratijñātamarthaṃ hetutaḥ sthāpayati । dvitīyasya prativādinaḥ pratiṣiddhaṃ pratiṣedhaṃ vādyuktasya hetordūṣaṇamiti yāvat ।
uddharati dūṣaṇābhāsīkaroti । dvitīyena tu prativādinā vādyuktasya hetoḥ sthāpanāhetutvaṃ pratiṣidhyate । tasyaiva vādinaḥ prativādyuktadūṣaṇapratiṣedhahetuśca prativādinaivoddhriyate । sa vādino vā prativādino vā heturvopālambho vā nivartate ।
tasmin nivṛtte yo avatiṣṭhate ekaḥ, tenārthanirṇayaḥ, na dvābhyām । tasmādayuktaṃ pakṣapratipakṣābhyāmiti । na tāvat saṃśayaviṣaye nirṇaye vādiprativādinau staḥ, tayorniścitayoreva pravṛtteḥ ।। abhyupetya tu pariharatiubhābhyāmiti ।
vādinaḥ sādhanasya saṃbhavaḥ prativādina upālambhasya asaṃbhavaḥ । evaṃ prativādinaḥ sādhanasya saṃbhavo vādina upālambhasyāsaṃbhava iti । vimṛśyeti vimarśa kṛtveti । anupādeyo api vimarśaḥ kāryatvāt kṛtivyāpya uktaḥ ।
vimṛśyetipadopādānasya prayojanamāhaso ayamiti । avadyotya niyamena viṣayayīkṛtyetyarthaḥ । ekadharmisthayorityasya vyatirekamāhayathā kriyāvaditi । viruddhayorityasya kālabhedena vyatirekamāhaekadharmisthayośceti ।
na nirṇayamātrasyedaṃ lakṣaṇamapi tu parīkṣāviṣayasyetyāhana cāyaṃ nirṇaya iti । arthāvadhāraṇaṃ nirṇaya ityetāvanmātraṃ lakṣaṇamindriyārthasannikarṣotpannapratyakṣe bhavatīti yojanā । hṛdi vyavasthitamabhyupagamamudghāṭayatiśāstre vāde ceti । na hi jyotiṣṭomādīnāṃ svargādisaṃbandhanirṇaye āgamena kartavye vimarśo asti, nāpi vādajalpavitaṇḍāsu vimarśaḥ, niścitayoreva vādiprativādinostatra pravṛtterityarthaḥ ।।
vārttikamsaṃbandho arthaśca pūrvavat । saṃbandha uddeśakrameṇa tarkānantaryalakṣaṇaḥ । arthaśca prayojanam । samānāsamānajātīyavyavṛttirityarthaḥ ।
śeṣaṃ bhāṣyavyākhyānena gatam । nanu bhavatu pakṣaśabdalakṣitasya sādhanasya nirṇayaṃ prati karaṇatvam, pratipakṣalakṣitasya tu taddūṣaṇasya na sākṣātsādhakatvamityata āhapratipakṣācceti hetutvaṃ pāramparyeṇetyarthaḥ । pakṣapratipakṣābhyāmiti । sādhanadūṣaṇābhyāmityarthaḥ ।।
lakṣaṇamācikṣipsurvikalpayatikva punarayamiti । atra pakṣapratipakṣābhyāmeveti prathamaḥ kalpaḥ, tadā hi yata evakāraḥ tato anyatrāvadhāraṇamiti nirṇaye niyamo bhavet । nirṇaya eveti dvitīyaḥ kalpaḥ, tadā hi pakṣapratipakṣābhyāmityatra niyamaḥ । vimṛśyaiveti ca tṛtīyaḥ, tadāpi nirṇaye niyamaḥ ।
tatra prathamaṃ kalpamākṣipatiyadi vimṛśyeti । tasmin vikalpe nirṇayaḥ pakṣapratipakṣavimarśātilaṅghanenānyatra na pravartata iti pratyakṣaṃ pramāṇaṃ nirṇayaphalaṃ na syāt । na hi tatra pakṣapratipakṣau, nāpi vimarśa iti pratyakṣalakṣaṇaṃ bādhyate ityarthaḥ । tṛtīyakalpamākṣipatieteneti ।
vyāghātenetyarthaḥ । dvitīye kalpe dūṣaṇamāhaatha pakṣeti । tadā nirṇayasyāniyamāt pakṣapratipakṣau ca tadabhāvaśceti tadubhayam, tadāśrayaḥ nirṇayaḥ prāptoti । tathā cāvyāpakaṃ lakṣaṇam ityarthaḥ ।
prathamaṃ kalpamālambya samādhattetarkaviṣaya iti । na nirṇayamātrasyedaṃ lakṣaṇam, api tu nirṇayaviśeṣasyetyarthaḥ । na nirṇaya iti na nirṇayamātra ityarthaḥ । atha nirṇayasya kimiti nirṇayamātrasyetyarthaḥ ।
ekaśaśca pramāṇairiti pratyakṣādibhiḥ । saṃhatya ca pramāṇairiti sādhanadūṣaṇasamādhānairityarthaḥ । pakṣapratipakṣābhyāmeva vāde nirṇayo na tu vimarśaḥ । śāstre tu nirṇaya eva na tu tatra śāstrātiriktaṃ sādhanāntaramāśrīyata ityarthaḥ ।।
pakṣapratipakṣābhyāmiti । lakṣaṇāyāṃ hi yena yat lakṣyate tadavacchedakatayā tadapi buddhau sannidhīyate । tataśca tena niyamo bhavati lakṣyamāṇasya, yathā gaṅgāyāṃ dhoṣa iti । gaṅgāsaṃbandhyeva tīraṃ ghoṣeṇānvīyate, na tvakūpāratīramapīti ।
codayatiartheti । pariharatina neti । arthagrahaṇe kriyamāṇe kālpanikatvaṃ pratiṣidhyate, na cākalpitaṃ viruddhadharmavadityekataranirṇayaḥ । nedaṃ pakṣapratipakṣābhyāmityādi codyabhāṣyaṃ vyācaṣṭepakṣapratipakṣābhyāmiti ।
ubhābhyāmityādi parihārabhāṣyaṃ vyācaṣṭeubhābhyāmevetyāheti । pṛcchatietasminniti, prathamaṃ sādhanam, dvitīyaṃ dūṣaṇam, tṛtīyaṃ samādhānam । uttaramsarvatra । kadācit prathame kadācid dvitīye kadācit tṛtīye ityarthaḥ ।
avaśyaṃ tu tṛtīya ityāhaatha veti । ubhayatra kalpe praśnaḥkathamiti । uttaramekastāvaditi । taṃ nivartyaṃ vādinaḥ sādhanaṃ dūṣaṇena nivartya prativādī svapakṣe sādhanaṃ bravīti ।
prathama iti vādī ।। nirṇayo anumānameveti kecit । tathā hi tṛtīyaliṅgadarśanaṃ pratyakṣaphalaṃ nirṇayaḥ । tadeva cānumānamato nirṇayo nānumānādatiricyate ityarthaḥ ।
pariharatina liṅgaliṅgiti । yadi nirṇayamātramanumānamucyeta, tadā na tasya sarvasya liṅgaliṅgisaṃbandhasmṛtyapekṣatvamiti । yadi tu liṅgaparāmarśo nirṇayaḥ, tasya cāsti liṅgaliṅgisaṃbandhāpekṣeti tatrāhapramāṇaphalatvāt । sāmānyavyāpto viśeṣaḥ sāmānyanivṛttyā nivartate, śiṃśapātvamiva vṛkṣatvanivṛttyā ।
ityarthaḥ । itaścānumānāt nirṇayo bhidyate ityāhanirṇayaḥ svaviṣaya eveti na hi nirṇayo nirṇayatvena pratipattyanubandhibhūtād viṣayādanyatra, anumānaṃ tu tatra cānyatra ca । yadānumeyo agnireva heyatvādibhiḥ paricchidyate agnijñānenānumānena, yadā tu dhūmajñānenāgniranumīyate tadānyatra ceti gamayitavyam । śeṣamatirohitam।।
।। iti vācaspatimiśraviracitāyāṃ nyāyavārttikatātparyaṭīkāyāṃ prathamādhyāyasya prathamāhnikam ।। pramāṇatarkasādhanopālambhaḥ siddhāntāviruddhaḥ pañcāvayavopapannaḥ pakṣapratipakṣaparigraho vādaḥ ।। nitāntadakṣiṇaślakṣṇadhiyo gṛhṇantvamatsarāḥ । vācaspatigirāmarthatattvāni vibudhā iva ।।
uddeśakramaprāptaṃ vādalakṣaṇaparaṃ sūtram avatārayituṃ bhāṣyamtisraḥ kathā bhavantīti । tadayuktam, bṛhatkathādīnāṃ tisṛṣu kathāsu anantarthāvāt । na ca sāmānyalakṣaṇābhidhānamantareṇa viśeṣalakṣaṇāvasaro asti, vādādayaśca kathāviśeṣā ityata āha vārttikakāraḥtisraḥ kathā bhavantīti । akathātvaṃ syāt, api tu yannānāpravaktṛke vicāre vasati tad vicāravastu ।
vicāraviṣayā vākyasaṃdṛbdhiḥ katheti yāvat । tasyāḥ kathāyā eṣa niyamaḥ tisra eveti । iti sūtrāvayavena sūcitamityetadapyarthāduktaṃ bhavatīti draṣṭavyam । yad vastu vicāryate ityarthābhidhānamātram, na tu vicāravastvityasya vivaraṇam ।
vādādiṣvadhikāriṇaḥ puruṣānāhatatra gurvādibhiriti । vādalakṣaṇasyānantarye hetumāhatatra yathoddeśamiti ।। sūtramiti । sāmānyalakṣaṇamapyanena sūcyata ityuktaṃ bhavati ।
ekādhikaraṇasthasavityādi bhāṣyaṃ praśnapūrvakaṃ vyācaṣṭekāviti । vastudharmāviti vibhajatevastudharmāvitīti । dharmaśabdo viśeṣe । tadanavasāyād vastunaḥ sāmānyato avasāya ukto bhavati ।
tadidamāhavastunaḥ sāmānyeneti । aviruddhāvapyevaṃ na vicāraṃ prayojayata ityarthaḥ । pramāṇatarkasādhanolambhapadasya tātparyamāhaasyeti । ityādi bhāṣyaṃ vyākhyātam ।
yadyapi vitaṇḍāyāmapi pakṣapratipakṣaparigraho asti, tathāpi pratipakṣasādhanaṃ nāsti tasyāḥ sthāpanāhīnatvāt । yadyapi ca jalpe api pakṣapratipakṣasādhanamasti, tathāpi na pramāṇamūlairavayavaistarkeṇa ca sādhanopālambhāviti jalpavitaṇḍabhyāṃ pramāṇatarkasādhanopālambhagrahaṇena vyavacchedaḥ । yathā caitat tathopariṣṭādupapādayiṣyate ।। ākṣipatikathaṃ punastarkeṇeti ।
samādhattena brūma iti । tarkasyetikarttavyatārūpasya pramāṇānugrāhakatayā pramāṇamūlā avayavāstarkamūlā api bhavanti । tathā ca tarkasyāpi sādhanopālambhahetubhāvaḥ siddho bhavatītyarthaḥ । upālambhaścāsminniti ।
paraṃ prati hi siddhayupālabdhī vivakṣite । na ca te pramāṇatarkābhyām, tayoḥ svapratipattihetutvāt । avayavārthasya avayavaśabdārthasyetyarthaḥ । karaṇasādhanapakṣaṃ kakṣīkṛtya tāvat samādhattena, anyārthatvāditi ।
anyaprayojanatvādityarthaḥ । yadā tu bhāvasādhanau tadā pṛcchatiathaitāviti । vipratipannasya praśnaḥ । na pratipakṣaviṣaya upālambho nāpi tatsādhanaviṣayaḥ, tayorvastunoḥ svakāraṇādutpannayoḥ sadā tadrūpatvena puruṣadharmopālambhānāspadatvādityākṣepārthaḥ ।
samādhatteevametaditi । dharmī dharmaviśiṣṭaḥ pakṣaḥ pratipakṣo vā karma, tasya viṣayaḥ । tasya dharmiṇo vāstavaṃ tādṛśatvamatādṛśatvaṃ vā karaṇasya tu karmaiva viṣayaḥ । tatra ca karmakaraṇe samarthe eva, nāsamarthe ।
anyaviṣaye tu puruṣaste niyu।jāno asamarthīkarotīti । so ayaṃ puruṣasyāparādho na karmakaraṇayoḥ । yathā ākāśe niśātamasiṃ vyāpārayataḥ puruṣasyāparādho nākāśasya śabde samarthasya, aservā niśātasya dāruṇi samarthasya । tasmādaupacārikaḥ sādhanasyopālambho na mukhyaḥ ।
mukhyastu puruṣasyaiva । vacanadvāreṇa tūdbhāvyate puruṣasyeti । vacana upacaryate na tu pakṣe pakṣadvāreṇānudbhāvanāditi siddham । yathāyamarthaḥ sūtrapadebhyo labhyate tathā praśnapūrvakaṃ darśayatikathaṃ punariti ।।
tatra prakāraṃ pṛcchatiatheti । praṣṭaivāhananvidamapīti । uttaramna samānamiti । eva vādaḥ ।
chalādisādhanopālambhatvaṃ vādasya vyavacchidyate, tathā ca jalpavitaṇḍābhyāṃ vyavacchedaḥ । vādiprativādinostvabhiprāyo bhavatu pramāṇamūlā avayavā iti । etāvataiva pramāṇatarkasādhanopālambhatā vādasya vītarāgakathātvena tattvanirṇayāvasānatvāt । varaṃ saṃśayo astvitīcchatā vijigīṣuṇā ।
yathā cāsya śāstre vyutpādanaṃ nāsadṛśaṃ yathā caiṣa satāmācāraḥ, tathā jalpalakṣaṇe vakṣyāmaḥ ।। ityādi bhāṣyam । tadanupapannam । upālambhagrahaṇādeva vāde api nigrahasthānasya labdhatvādityata āha vārttikakāraḥchalajātīti ।
ityabhiprāyaḥ । codayatisamasteti । yadyupālambhagrahaṇasya nigrahasthānavidhānaṃ prayojanam, hanta bho na jalpād vādasya viśeṣaḥ, kṛtaṃ cottarābhyāṃ padābhyāmityarthaḥ । pariharatinottarayoriti ।
niyamaḥ parisaṃkhyā । vyākhyātam । ityanena kileti । bhāṣyamate dūṣite pṛṣṭvā svamatena vyācaṣṭeatha kimidaṃ padamiti ।
pṛcchatikasmāt punariti । uttaramgurvādibhiriti । vyāhanti, tathāpi tatprayojanānusaraṇe paraḥ pratipattā samākulitabuddhirna tattvaṃ pratipattumarhatītyadhikasyāpi tattvapratipattividhātahetutvamiti । tattvabubhutsuriti jigīṣutāṃ nirākaroti, na hi gurvādiṣu jigīṣāsaṃbhavaḥ, trividhaṃ phalamiti ।
anadhigatatattvāvabodhaḥ saṃśayanivṛttiradhyavasitābhyanujñānamiti phalāni trīṇi । pratidvandvini tu na vādaḥ, api tu jalpavitaṇḍe । codayatipramāṇatarketi । ityarthaḥ ।
pariharatinaiṣa doṣa iti । vāde abhiprāyo niyamyate vādiprativādinoḥ prāmāṇikadhiyā sādhanopālambhau tābhyāṃ prayoktavyau, nāprāmāṇikadhiyā jalpavitaṇḍayoriva । iti । tatprayuktamapi nodbhāvanīyam ।
etacca pañcame adhyāye nipuṇataramupapādayiṣyate ।। sādhanoktaṃ prakāraṃ dūṣaṇe apyatidiśatidūṣaṇamapyevam । pūrvasmin prayojane sthite bhāṣyakāraḥ prayojanāntaramanvācinotiavayaveṣviti । aparo api tādṛśaḥ śabdanityatā prati tādṛśameva vākyaṃ prayuṅkte iti so api vādaḥ prasajyeta ।
sādhanopālambhaviśeṣaṇāya ca pramāṇatarkagrahaṇaṃ kṛtamiti bhāvaḥ । ityekaḥ kalpaḥ । iti ca dvitīya ityarthaḥ । prayojanāntaramanvācinotichalajātīti ।
vinigraho jalpo mā vijñāyi । vādagatanigrahasthānarahito mā vijñāyityarthaḥ । tadvijñāne kīdṛśo artho bhavatītyata āhachalajātinigahasthāneti । vādagato nigraho na jalpe, jalpagataśca nigraho na vāda iti sa mā vijñāyati ।
iṣyate hi vādagato api nigraho jalpe । ityarthaḥ ।। tadarthaṃ vacanaṃ vāda ityarthaḥ । dūṣayatiatra ceti ।
prathamaṃ hetuṃ vibhajateetāviti । pūrvaḥ pakṣo ayuktaḥ, pakṣa uttarastu yukta ityarthaḥ । svaparaśabdābhidhānamityarthaḥ । etadeva cintyate kiṃ tatsvīkaraṇamiti ।
tāvad bhūmidhanādiṣviva svocitāsu arthakriyāsu yatheṣṭaviniyogayogyatvaṃ svatvamarjanāpāditamanityatvādinā pratijñāte śabdādau saṃbhavatītyarthaḥ । asvatvamiti । dūṣayatinirdiṣṭa iti । yatheṣṭaviniyogayogyatvameva mameti pratyayakāraṇatvam, nānyat ।
na caitannityatvādinā pratijñāte śabde asti śāstrakārasyetyarthaḥ । api copakārakatvena vyāptaṃ satvaṃ goghaṭādiṣu tathā darśanāt, pakṣāt nivartamānamupakārakatvaṃ svatvamapi svavpāpyaṃ nivartayati vṛkṣatvamiva śiṃśapātvamityāhayacca yasyeti । dvitīyaṃ kalpam āśaṅkatesādhanīyeti । nirākarotiaho śabdārtheti ।
viśeṣyapadāt anatiriktārthaṃ viśeṣaṇapadamityarthaḥ । api cedaṃ viśeṣaṇapadaṃ viśeṣyaṃ sāmānyataḥ prasṛtaṃ viśeṣe avasthāpayati na vā? avasthāpayatīti cet? na sādhanīyamātrārthatā svapakṣaśabdasya, na ced viśeṣaṇaṃ vyarthamityāhavyavacchedārthaṃ cedamiti । tataśca śaknoti samānamarthaṃ vaktumiti codayatisāmānyaśabdā apīti । pariharatina te sāmānyaśabdā iti ।
api ca sādhanīyaḥ pakṣa iti । varuddhopadarśanena sphuṭā pratītirbhavatīti ayuktapratipādanārthaṃ yuktasyāpyupanyāsa iti । yadi na pakṣeṇa dūṣaṇaṃ saṃbadhyate kastarhi tasya viṣaya iti śaṅkateatha dūṣaṇasyeti । uttaramkasyaciditi ।
jātyudbhāvanam । ākṣipyanta ityākṣepāḥ । ke te bhāvāḥ? apratibhāvikṣepādayaḥ । naite svaparapakṣābhyāṃ saṃbadhyante nāpi sthāpanayeti ।
codayatisatyamiti । pariharatiupayariteti । iti hi gāthā bhavatāmityarthaḥ । api copacāraścet ।
lakṣaṇe tato varamevaṃ kriyatāṃ lakṣaṇaṃ lāghavāyetyāhayadi ceti । śaṅkateatheti । iti । mukhyata ityarthaḥ ।
codayatisthāpanayāpīti । pariharatina doṣeti । tat kuto viśeṣapratilambha ityata āhasāmānyābhidhāne apīti । tṛtīyaṃ kalpaṃ dūṣayitumupanyasyatisvaparaśabdāviti ।
etadapi । sūtrāntaravirodhena dūṣayatina yukta metadapīti । eveti uttarapakṣavādināpi dūṣaṇīyaḥ । evaṃ pūrvapakṣo ati sādhanīya eveti, uttarapakṣavādino api sādhanīyo na dūṣaṇīyaḥ syādityarthaḥ ।
ayuktapakṣāt anyaḥ yukta ityarthaḥ । nāvayavārthaḥ । etena sūtrāntaraniyamābhidhānavyāghātenetyarthaḥ । vyākhyātā nirākāryatvena ।
ṣaṣṭhaṃ kalpaṃ dūṣayitumupanyasyatieka evāyamiti । dūṣayatiyuktametat ekasyānekaṃ viśeṣaṇam ।। dvitīyaṃ hetumupanyastaṃ vyākhātuṃ smārayatisamāseti । na kevalaṃ viśeṣyāt pṛthak svārtho viśeṣaṇaṃ nāvadhāryate, api tvanyasmādapi na bhidyate ityāśayavānāhabhedācceti ।
codayatiasatyapi bheda iti । na kevalaṃ patyurviśeṣyāt senā na bhidyate api tu tato anyebhyo api hāstikāśvīyarathapadātibhya iti । na kevalaṃ tadaṅgebhyo jīrakādibhyaḥ, api tvanyebhyo api phalasalilādibhya iti । pariharatitacca neti ।
uktaṃ nismṛtya śaṅkatīatha manyase svārtha iti । uktasmāraṇena nirākarotitanneti । apītyāhaeteneti । api ca svaḥ pakṣo yasya sādhayituḥ sa tathoktaḥ ।
tathā ca sādhayitṛviṣayaṃ smādityāhasādhayitṛviṣayaṃ ceti ।। sādhanīyārthatā tu bhaviṣyati, yathā ca samāsopapattiriti codayatinanu ceti । ṣaṣṭhīsamāsapakṣoktaṃ doṣaṃ smārayatina saṃbhavatīti । ityāhavirodhācceti ।।
api ca vākyasamāsayoḥ samāso jyāyān lāghavādityāhaāstāṃ tāvaditi । na hyaṃ samarthaḥ samāsa iti । siddhyasiddhyarthamityayaṃ samāsaḥ svaparapakṣayoḥ pratyekaṃ na saṃbandhārtha ityarthāt kasyacit siddhiḥ kasyacidasiddhirityarthaḥ । pariharatiyadyasāmarthyāt na samāsaḥ siddhyasiddhyarthamiti ।
samāse api tarhiti । svapakṣaparapakṣasiddhyasiddhyayarthamiti samāse apītyarthaḥ ।। ekavacanabahuvacanaprasaṅgo api nāstyasāmarthyāditi codyasamādhānābhyāṃ darśayati ekavacaneti । anityatve api samāsavidheḥ samāsa eva vigrahāt jyāyāniti codyasamādhānābhyāṃ darśayatianitya iti ।
āhaarthaṅgatyarthaṃ ceti । laghunopāyenāśusiddhau gurvabhidhānamanarthakam । akke cenmadhu vindeta kimarthaṃ parvataṃ vrajet । iṣṭasyārthasya saṃsiddhau ko vidvān yatnamācaret ।।
iti atarthakaprayogaścānapekṣitaḥ śiṣyairiti teṣāmaśāsanāt na śāstraṃ syāt, tadidam uktamśāstratveneti ।। siddhyasiddhyarthamityetadapi dūṣayatisiddhyasiddhyarthamityetadapi na yuktamiti । tanna tāvadititaditi tayormadhya ityarthaḥ । adhikāraṇapratyāyanamiti prāśnikapratyāyanamityarthaḥ ।
kuto vyāhatamityata āhaye caite iti । adhikaraṇe vartate pakṣasyeti vyāhatamityarthaḥ । codayatināyamiti । siddhirjñānaṃ tasya pakṣo viṣayaḥ, āśrayāstu prāśnikā ityarthaḥ ।
vikalpya dūṣayatina yuktametaditi । viṣayiviṣayabhāvasya cātāttvikatvāt । tasmādanyā siddhiḥ । tatredamupatiṣṭhatekiṃ tarhīti ।
siddhiyogāt siddhaḥ pakṣo bhavati । pramāṇayogasya siddhiḥ । saivārthasya tathātā । tasyāstu prāśnikānāṃ pratītirbhavati ।
tasmāt na prāśnikapratītiḥ pakṣasyāsiddhiriti virodhaḥ । yasmāt so arthastathā bhavati tasmāt tathābhāvādadhikaraṇapratyāyanaṃ bhavatīti dvitīyaṃ kalpamāśaṅkateathāsiddha iti । yāvat pakṣaviṣayaṃ sādhanaṃ na prayujyate tāvadyadyadhikaraṇapratyāyanaṃ tataḥ sādhanaprayogāt prāgadhikaraṇapratyāyanamastīti vādavaiyarthaṃ sādhanadūṣaṇaprayogo anarthakaḥ । dūṣaṇāntaramāhapakṣasyeti ।
na prayojanamantareṇedānīntanānāmasmadādīnāṃ mukhyārthaśabdasyātikramo avācakapadaprayogeṇa labhyate ityarthaḥ । asmādāyatte śabdaprayoga kimityavāyakaṃ prayokṣyāmahe iti ।। syādetat । āhaapi tu pramāṇāsaṃbhaveneti ।
pramāṇāsaṃbhavenāpi tviti yojanā । nanvihāpi vināpi prayojanaṃ pramāṇāsaṃbhavamātreṇopacāro mañcāḥ krośantītivadbhaviṣyatītyata ādalokaprayukteti lokaprayuktaśabdārthavat । upacāro api laukiko na prayojanābhāvena śakyo apavadituṃ na lokaḥ paryanuyojyo yataḥ । idānīntanastu asmadādiprayogaḥ prayojanābhāve na śakyaḥ paryanuyoktumityāśayenāhana cedaṃ laukikamiti ।।
apare tviti । api tvajñānam । tacca pakṣaviṣayameveti na mukhyārthalaṅghanamityarthaḥ । atrāpi pūrvoktaṃ prasaṅgamāhatad yadīti ।
tasmāt pakṣasyetīcchatā siddhyasiddhijñānājñāne pakṣadharmāvevābhyupagantavye । yataḥ tayoḥ pakṣadharmatvāt etadbhavati siddhaḥ pakṣo asiddhaśceti । āhaevaṃ satīti । naiva draṣṭrādhāratā jñānasya viṣayatā ca bauddharāddhānte saṃbhavatīti bhāvaḥ ।
śaṅkate atha mā bhūditi । asti khalvālayajñānaṃ yadupāśritya ṣaḍapi pravṛttijñānāni jāyante । tasmādālayapratyayo draṣṭā । tatsthe eva siddhyasiddhī ।
tatkāraṇatvamiti cet? cakṣurādīnāmapi jñānakāraṇānāṃ viṣayatvaprasaṅgaḥ । aviṣayatvaprasaṅgaḥ । tadaviṣayasya ca draṣṭṛsthataiveti siddham । nirākarotitathāpīti ।
punaḥ śaṅkateatha tathātathāne iti pramāṇayoga ityarthaḥ । nirākarotitathāpīti । tattvaṃ jijñāsuḥ pṛcchatike punarete iti । suhṛdbhāvenottaramāhavastudharmāviti ।
sādhanāsaṃbandhe kartṛtvānupapatteḥ, tathāpi prameyasya prādhānyāt tatraivābhidhānapratyayāviti prameyadharmāvucyete vyaktyavyaktī, na tu pramātṛdharmāviti । siddhyasiddhyarthamiti arthaśabdānupapattiḥ । kasmāt? vikalpānupapatteḥ । vikalpamāhaarthaśabdaḥ khalviti ।
iha sūtre dhananimittādivacanatārthaśabdasya na saṃbhavatīti trayamavaśiṣyata iti tredhā pravartata ityuktam । sādhanaṃ sādhanābhāso dūṣaṇaṃ dūṣaṇābhāsa iti caturvidhaṃ vākyam । prathamakalpamapākarotitanna tāvaditi । taditi teṣu madhya ityarthaḥ ।।
granthāntare yuktāyuktatvena viśeṣaṇāt caturvidhavākyasaṃgrahārtho hyuddeśe arthaśabdo vyākhyātaḥ । na ca yuktāyuktatvaviśeṣaṇe caturvidhavākyasaṃgraho bhavati sādhanābhāsasaṃbandhinaḥ pakṣasya yuktatvābhāvāt dūṣaṇābhāsaṃbandhinaśca pratipakṣasyāyuktatvābhāvādityarthaḥ । atha na sādhanādiyogo api tu sādhyadharma eva sādhanānapekṣo yuktāyuktatvamiti śaṅkateatha punariti । nirākarotitathāpīti ।
ityata āhana hīti । yadi pratyāyanaṃ siddhiḥ pratītiḥ, tathāpi sā pratyāyyā na saṃbhavati । atha karaṇam? tathāpi karma karaṇaṃ na saṃbhavatīti vyāghāta ityarthaḥ । dvitīyaṃ kalpamāśaṅkya nirākarotiatha prayojana iti ।
prayojanaṃ kāryam । bhavitumarhati । na hi vahniriti gṛhītaḥ khadyoto dahati pacati vetyarthaḥ । iti ।
granthakāraḥ sūtrakāraḥ । evaṃ tviti । evaṃ sati siddhiśabdo asiddhiśabdaśca vādaḥ syāt । āhatatra sūtre ।
na cānyo arthaśabdasya viṣayaḥ saṃbhavati, na hi siddhirdhanaṃ vā svaparapakṣayoḥ sādhanaṃ vā nivṛttirvā saṃbhavatītyarthaḥ । iti bruvāṇeneti । uttaram । upasaṃharatitadevamiti ।
tantraṃ śāstram । lokaṃ ca bādhanta iti । avācakapadaprayogāt sādhanadūṣaṇābhāsavādinaśca vāditvena lokasiddhasyāvāditvāpādanāt siddhyasiddhiśabdayośca vādatvāpādanārthatvādityarthaḥ ।। sūtraṃ dūṣayitvā vṛttiṃ dūṣayatiyathā ceti ।
svasya pakṣasyeti । svasyātmīyasya pakṣasya । pakṣavyatirekeṇaṃ pakṣādhāraṃ sādhyaṃ jñānamanyad vā siddhiśabdābhidheyaṃ saṃbhavati, jñānasya puruṣādhāratayā anādhāratayā vā pakṣādhāratvānupapatteḥ, pakṣasya tu bhavet kenacit saṃbandhena yādṛśatādṛśenetyarthaḥ । te sādhanadūṣaṇaiḥ ityatra pṛthagukte sādhanadūṣaṇe ।
yuktāyuktatvābhyāṃ te yuktāyuktatve । sādhanadūṣaṇairiti । na hi karma karaṇaṃ bhavatītyarthaḥ । api ca yuktāyuktārthābhyāmabhede sādhanadūṣaṇapadamanarthakaṃ te ityanenaiva yuktāyuktatvāvamarṣiṇā gatārthatvādityāhayuktāyuktatvaśabdābhyāṃ ceti ।
yuktāyuktatve sāmānyam, sādhanadūṣaṇe ca viśeṣa iti śaṅkateatha manyase iti । nirākarotina prathameti । ubhayavyabhicāre viśeṣaṇāviśeṣyabhāve kāmacārādutpalairityuktam । dvitīyaṃ kalpamāśaṅkya dūṣayatiyoga iti cediti ।
na khalu yogo nāma bauddhānāṃ sādhyasādhanavṛttirdūṣyadūṣaṇavṛttirvā kaścidastītyarthaḥ । api ca sāṃvṛto api yogaḥ sādhyasādhanajñānādhīnanirūpaṇatayā nānirūpite sādhye nirūpito bhavati, nirūpaṇaṃ ca nirṇaya iti yoganirūpaṇāt prāk sādhyanirṇayāt kṛtaṃ yoganirūpaṇena sādhyanirṇayārtheneti । ityāhasādhaneneti । bhavati jñāyate ।
tṛtīyaṃ kalpamāśaṅkya nirākarotiatha padārthasyeti । karmatvāt । na tu vyavacchedasya paricchedasya sādhane iti ।। adhikaraṇapratyāyanamiti dūṣayatiadhikaraṇeti ।
śāstrasaṃbandhaḥ prayojaneneti । codayatiprāśnikapratyāyanāditi । tatpratyāyanāditi । codakasyottaramprativādi kileti ।
iti । na khalvādhyātmikaśaktisaṃpannaḥ samāhitaḥ samagre sādhanaprayoge sati santamarthaṃ na pratipadyata iti saṃbhavatītyarthaḥ । tathāvidhenāpi cet pratipattrā so artho anyathā pratipannaḥ, kathamasau tathā sinnatyabhidhīyate ityāhakathaṃ ceti । śaṅkateatha jigīṣutayā pratipadyamāno apīti ।
kāmakāro anujñā । nirākarotitathāpīti । iti vyāhatam । na cāyamunajñāniṣedho na pratipadyate iti vāde vītarāgakathātvena jigīṣāyā abhāvāditi bhāvaḥ ।
yacca prāśnikapratyāyanāditi । anyadīyena karaṇenānyaḥ pratipadyata iti subhāṣitam । anyaviṣayasyeti anyāśritasyetyarthaḥ । na cāyaṃ niyama iti ।
daivāgatānāṃ tu na varjanamityarthaḥ । vādasya jalpavitaṇḍābhyāmabhedam abhipretya codayatiyadā tu nāyamiti । āśayasthitamarthamanabhyupagacchan pariharatisatyamiti । svābhiprāyaṃ darśayatina traividhyeti ।
dūṣayatina bhavadbhireva pratiṣedhāditi । traividhyānabhyupagamāditi dūṣayatiyadapīti ।। yaccoktaṃ vṛttau pakṣasiddhiviṣayam, etadapi dūṣayitumupanyasyatiyaccoktamiti । na kāmataḥ vinā prayojanamiti ।
vināpi prayojanaṃ pramāṇāsaṃbhavenāpīti yojanā । sūtroktaṃ dūṣaṇaṃ vṛttau āhatadarthaṃ vacanaṃ siddhyasiddhyarthamityarthaḥ । adhikaraṇaṃ dūṣayatiadhikaraṇamiti । na hi vāde prāśnikādhāramiti ।
uktamiti । śaṅkatepratyāyanādhāratvāditi । siddhiḥ pratyāyanaṃ tadādhārāḥ prāśnikā ityarthaḥ । nirākarotineti ।
śaṅkatetasminniti । daivamilite prāśnike satītyarthaḥ । nirākarotineti । na hi daivamilitaṃ kāraṇam, mā bhūd gardabho api dhūmasya kāraṇamiti bhāvaḥ ।
codayati, yadi prāśnikā na santi tadvāda iti । tayorvādiprativādinorvādasya parīkṣā kā kasya ca tayorvādasya kva ca, asau parīkṣā prāśnikābhāve hi vādatatparīkṣātadadhikaraṇānāmajñānamityarthaḥ । pariharatisādhaneti । tat kimatra prāśnikaiḥ? sādhanaprayogaḥ pakṣaviṣayaḥ, dūṣaṇaprayogaḥ sthāpanāviṣayaḥ iti vādasvarūpam ।
sādhanadūṣaṇatadābhāsānāṃ parito jñānaṃ parīkṣā । tadarthaṃ parīkṣārthaṃ tasmin vāde adhikāro vītarāgayoreva vādiprativādinoḥ । tadidaṃ kveti vipraśnasyottaram । tasmāt saptamyartho adhikaraṇārthaḥ parābhimataḥ prāśnika iti yāvat ।
sa nāsti vādiprativādinoreva vītarāgayoḥ kathāsamāpterityarthaḥ ।। yadapi vṛttau coditaṃ yadi siddhyasiddhyarthaṃ vacanaṃ vādaḥ, tataḥ prāśnikaprativādinoḥ priyāpriyavacasi rathyāvāde prasaṅga iti tadapyatinirbījamityāhayadapīti । tasmādevaṃvādī nottarārhaḥ । uttaramāha, bruvāṇo vā so apyunmattaḥ syāt ।
tadidamuktamdattaḥ svahasta iti । ubhayorapyanena codyenāsaṃbandhāt । yadi tvavaśyam uttaraṃ vācyam, tato varamevaṃ vaktavyamityāhayadi tviti । seyaṃ sūkṣmekṣikā parairiha kṛteti tadanubandhena vārttikakṛtāpi kṛteti।।
yathoktopapannaḥ chalajātinigrahasthānasādhanopālambhaḥ jalpaḥ ।। uddeśakramānurodhena vādalakṣaṇānantaraṃ jalpaṃ lakṣayatiyatholpaḥ ।। atrāpi samānajātīyābhyāṃ vādavitaṇḍābhyāmasamānajātīyebhyaḥ pramāṇādibhyo vyavacchedo jalpasya sūtrārthaḥ । yathoktopapannapadārthaṃ vyācaṣṭesamastamiti ।
codayatiyathoktopapanna iti na yuktamiti । yathoktopapanna ityetadanupapannamityarthaḥ । pariharatinaiṣa doṣa iti । gṛhyate, na tvanukto arthalabhyo niyamaḥ ।
iti uktamātropalakṣaṇaparam । tena pramāṇatarkasādhanopālambha pañcāvayavopapannaḥ siddhāntāviruddhaḥ pakṣapratipakṣaparigraha ityetasya vādapadavarjaṃ samastasya lakṣaṇasyātideśaḥ । niyamastvārtho na saṃbadhyata iti siddham । lakṣaṇamātrasyeti uktamātrasya, nārthasya nāpi lakṣyapadasyetyarthaḥ ।
atraiva dṛṣṭāntamāhayathānyatra vaiśeśikatantre । ityapi draṣṭavyam ।। pakṣāntaramāhaatha veti । iti ।
na hi niyamārthayoriti etadapyupalakṣaṇa pūrvavadeva । idānīmiti । pariharatina setreti । jalpalakṣaṇānukūlo yaḥ pāṭhakramaḥ, tato arthasvarūpamātraṃ pratīyate na tvārtho artha ityarthaḥ ।
yadupapannam uktamātramityarthaḥ । iti darśitam । tadetad vārttikakāra ākṣipatichalajātinigrahasthānairiti । tat kiṃ nigrahasthānānyapyayuktāni, ca caitacchakyamityata āhachalaṃ tāvaditi ।
chalajātyorākṣeptavyayoḥ saṃpātāyātāni nigrahasthānānītyabhiprāyaḥ । iti cet iti । nirākarotietadapīti । na hi sahasreṇāpyandhaiḥ pāṭaccarebhyo gṛhaṃ rakṣyata ityarthaḥ ।।
evamākṣipte pārśvasthaḥ pṛcchatikimartha tarhīti । siddhāntina uttaraṃ sādhaneti । tathāpi teṣāṃ tattvam avidvān ebhirahaṃ sādhanaṃ vihaniṣyāmītyanayā buddhyā upahṛtaḥ vyāmohitaḥ pravartate । tasmād vāde bhrameṇopādānameteṣāmityarthaḥ ।
vitaṇḍā vetyāhayatra caitānīti । āhana punariti । ityata āhasādhusādhanopādāne ceti । sādhusādhanopādāne ca vādinā kṛte pareṇa prativādinā jigīṣuṇākulitabuddhirdrāk pāramārthikamuttaramapratipadyamānaścchalādīni prayuṅkte ।
āhakadāciditi । yathākathañcit prayogeṇa । nāsadācāraḥ । na ca khaṭacapeṭādyabhidhānaprasaṅgaḥ, vāgyuddhe teṣāmaprasaṅgāditi ।
na bādheti । naikenāparaṃ tadaivāpodyata ityarthaḥ । roṣaṃ sugamam ।। sa pratipakṣasthāpanāhīnaḥ vitaṇḍā ।।
uddeśakramānurodhena jalpānantaraṃ vitaṇḍālakṣaṇamāhasaṇḍā ।। pūrvavādipakṣāpekṣayā prativādina ātmīya eva pakṣaḥ pratipakṣaḥ । tasya sthāpanā sādhanam । tayā hīnaḥ ।
vyavacchinatti । iti । tayorekataraṃ prativādī ātmīyaṃ pakṣaṃ na sthāyapatīti । parapakṣapratiṣedheneti ।
tatsthāpanāpratiṣedhenetyarthaḥ । syādetat । iti, dvitīyapakṣasthāpanāhīna iti । āhanti? na ca pakṣaḥ śakya āhantum ।
tasmāt prathamapakṣavādino asti sthāpaneti dvitīya eva pakṣaḥ sthāpanāhīna iti samārthyād yuktamiti । astu tarhiti । sthāpanāyā abhāve sthāpyaḥ pakṣo api nāsti । na hyanyathā pakṣasya pakṣatvamiti bhāvaḥ ।
pariharatiyad vai khalu taditi । vaitaṇḍiko api hi vādī pāriśeṣyāt matpakṣaḥ setsyatīti buddhyā svapakṣamasthāpayan parapakṣasthāpanāmāhanti । tasmāt parapakṣapratiṣedhalakṣaṇaṃ vākyam asya pakṣaḥ parapakṣaniṣedhena pāriśeṣyāt pakṣasiddhihetutvādupacārataḥ । tasmādasti vaitaṇḍikasya pakṣaḥ ।
na tu parapakṣapratiṣedhādanyā sthāpanā । nāsti ca pakṣasthāpanā । tadidamuktamna kañcidaryaṃ pratijñāya sthāpayatīti । na tu sthāpyamānatayeti ।।
astu tarhiti bhāṣyārthamāhavārttikakāraḥ apare tviti । tasmāt pratipakṣahīno vitaṇḍeti vaktavyamityarthaḥ । pariharatiayuktaṃ caitaditi । tasmāt na vaitaṇḍiko dūṣaṇādanyat kiñcidabhyupagacchatīti ।
anabhyupagamāt pakṣo asya nāstīti vaktavyam । tathā ca caturvargābhyupagame virodho anabhyupagame vā nāyaṃ laukiko na parīkṣaka iti prasaṅga iti bhāvaḥ । pratipādayiturayathārthāvabodhaṃ pratipattāraṃ cātmānamityarthaḥ । tanmatamupanyasyātiprasaṅgāpādanena dūṣayatidūṣaṇamātreti ।
samākhyānirvacanasāmarthyādeva gamyata ityarthaḥ । upasaṃharatitasmāditi । tadanenārthato yad vai khalvityādi bhāṣyaṃ vyākhyātam ।। savyabhicāraviruddhaprakaraṇasamasādhyasamakālātītā hetvābhāsāḥ ।।
uddeśakramānurodhena vitaṇḍānantaraṃ hetvābhāsesu lakṣayitavyeṣu arthākṣiptasāmānyalakṣaṇameṣāṃ vibhāgoddeśaparaṃ sūtramsavyasāḥ ।। tadvyākhyānaparaṃ bhāṣyaṃ samākhyāniruktivaśena sāmānyalakṣaṇaṃ pratipādayan vārttikāraḥ paṭhatihetulakṣaṇābhāvāditi । pṛcchatikiṃ punariti । na hyanyasyānyatvamātreṇa sādṛśyam, mā bhūt sarvasya sarveṇa sādṛśyamiti bhāvaḥ ।
uttarampratijñeti । prayogagataṃ sāmānyamuktvā prayojyagatamāhaanyatameti । abādhitaviṣayatāsatpratipakṣatve satī apyavivakṣitvā trailakṣaṇyadvailakṣaṇyābhidhānaṃ draṣṭavyam । śeṣamatirohitam ।।
ṣaṭsaṃptaṃ śataṃ gaṇayatitatra sādhyavyāpaketi । catuḥṣaṣṭiḥ । catuḥṣaṣṭi । catuḥṣaṣṭidvitayamaṣṭāviṃśaṃ śataṃ pūrvayā triṣoḍaśyā saha ṣaṭsaptaṃ śatam ।
sādhyavyāpakānāṃ dharmaviśeṣāṇāmudāharaṇānyāhatatreti । vipakṣavyāptyavyāptibhyāṃ prathamadvitīyau sādhāraṇau, tṛtīyo anvayavyatirekī sādhyatajjātīyavyāpako hetureva । vipakṣavyāptyavyāptibhyāṃ caturthapañcamau viruddhau hetvābhāsau । yatra vipakṣe na vṛttistaṃ darśayatidvyaṇukavaditi ।
evāhaghaṭādivaditi । saptamāṣṭamau vipakṣavyāptyavyāptibhyāṃ sādhāraṇau । navamastu sapakṣaikadeśavṛttiranvayavyatirekī hetureva । daśamaikādaśau sapakṣavyāptyavyāptibhyāmanvayinau hetū ।
dvādaśastu avidyamānavipakṣaḥ asādhāraṇaḥ । trayodaśacaturdaśau tvavidyamānasapakṣo vipakṣavyāptyavyāptibhyāṃ viruddhau । pañcadaśo api vyatirekī hetureva । ṣoḍaśastu avidyamānasapakṣavipakṣo asādhāraṇaḥ ।।
bāhyakaraṇapratyakṣe abhāvāt । ataḥ sādhyadharmaṃ viśinaṣṭisāmānyaviśeṣavaditi । anitye rūpavijñāne amūrtatvāditi । rūpavijñānaskandhātiriktānāṃ vedanāsaṃjñāsaṃskāraskandhānāmanityatayā sapakṣāṇāṃ vyāpakamamūrtatvamiti ।
tajjātīyaikadeśavṛttitvamamūrtatvasya darśayituṃ yatra na vartate tatpuraḥsaramudāharaṇaṃ rūpādivaditi ।। iti nitye śabdatve na vartate । iti, śabdo dharmī । dravyaguṇakarmaṇāmanyatama ityarthaḥ ।
tataḥ sāmānyādiṣvanartheṣu vipakṣeṣvapi varteta । ata uktamaśrotragrāhyasāmānyavattvāditi । aśrotragrāhyaṃ ca tat sāmānyavacceti vigrahaḥ । samavāyasyānāśritasya cākṣuṣatvādityata uktamaulūkyapakṣe iti ।
siddhāntabheda iti, sotrāntikānām ityarthaḥ । asamarthaviśeṣyasyodāharaṇamkṛtakatve sati prameyatvāditi । asamarthaviśeṣaṇasyodāharaṇamprameyatve sati kṛtakatvāditi । nirapekṣaṃ khalu kṛtakatvamanityatve sādhye samartham, prameyatvaṃ tvanyāpekṣam asamarthamityarthaḥ ।
tadevaṃ triṣoḍaśyā prakṛtyāṣṭacatvāriṃśadṛ bhavanti hetuhetvābhāsāḥ । vyāpakāvyāpakabhedena tu dviṣoḍaśī yadā viśeṣaṇaviśeṣyāsiddhyā cobhayasaṃpratipannayā asamarthaviśeṣaṇaviśeṣyatayā sandigdhaviśeṣaṇaviśeṣyatayā cobhayasaṃpratipannayā vikriyate tadā catuḥṣaṣṭhitrayeṇa dvānavataṃ śataṃ bhavati । vādyasiddhaprativādyasiddhatayā ubhayānyatarasandigdhatayā ca catuḥṣaṣṭhidvayenāṣṭāviśakaṃ śatamaparam । tadidam anyatarāsiddhā ityanena vārttikakṛtā sūcitam, dvābhyāmūnā triṃśad dvātriṃśaditi kathañcid vyutpattyā ।
te punarvyāpakāvyāpakā vyadhikaraṇaviśeṣaṇaviśeṣyavyadhikaraṇasandigdadhaviśeṣaṇaviśeṣyavyadhikaraṇāsamarthaviśe ṣaṇaviśeṣyabhedena catuḥṣaṣṭitrayeṇa dvānavataṃ śatamaparam ।। evamaprasiddhāśrayaviśeṣaṇaviśeṣyā ubhayānyatarapakṣāprasiddhyā aṣṭāviṃśakaṃ śatam । atrāpi dvātriṃśakamiti pūrvavad vyākhyeyam । anyataramātramatra vivakṣitaṃ na tu vādiprativādibhedaḥ ।
te punaraprasiddhāśrayāḥ pūrvavadbhedena vyadhikaraṇaviśeṣaṇaviśeṣyasandigdhaviśeṣaṇaviśeṣyasamarthaviśeṣaṇaviśeṣyabhedena catuḥṣaṣṭitraye sati dvānavataṃ śatam । tadevamanantarābhyāṃ dvānavataśatābhyāṃ śatatrayaṃ caturaśītaṃ yat tadevāṣṭāviṃśakaśatābhyāṃ dvānavatena ca śatena saṃpiṇḍitaṃ dvātriṃśaduttarāṣṭaśatī vikārabhūtā bhavati । aṣṭācatvāriśat prakṛtayaḥ paścāt niveśanīyā iti । udāharatiyathā agnimān deśo dhūmavattvāt ।
uktaṃ hi prāg yathā na deśo agnimattayā sādhyo api tu dhūmaviśeṣa eveti । anyatarāsiddhāśrayodāharaṇamāhaasti cātmā icchādiguṇatvāditi । āśrayāsiddhaviśeṣaṇādayo apyuhanīyāḥ । asamarthāvyāpakāsiddhaviśeṣaṇānāmudāharaṇam ।
asamarthāśca te avyāpakāśca, vyadhikaraṇatayā asiddhāśceti vigradaḥ । avyāpakaṃ ca stanayitnuśabdānāmavyāpakatvāt । iti । kṛtakatve sati prayatnānantarīyakatvāditi cāsamarthāvyāpakāsiddhaviśeṣyāṇāmudāharaṇaṃ draṣṭavnayam ।।
vaibhavena tvasiddhatāvarjamudāharatiavyāpakāsamarthaviśeṣyāṇāmudāharaṇamanityaḥ śabdaḥ pratyayabhedabheditvenopalabhyamānatvāt । upalabhyamānatvaṃ hi nitye apyastīti vyabhicārādasamartham । kāraṇabhedabheditvameva tu viśeṣaṇaṃ samarthamavyabhicārāditi । asti pradhānaṃ bhedānāṃ goghaṭādīnāṃ sukhaduḥkhamohātmakatvenānvayadarśanāditi ।
vyadhikaraṇamiti vyadhikaraṇaṃ viśeṣyam । candanaśabdādatyantaṃ vibhinnārthāḥ samudāyasamudāyyasaṃbhave sati rūpādīnāmarthānāṃ rūpādiśabdānāṃ ca tena candanaśabdena vyapadiśyamānatvāt । candanasya rūpādaya iti samudāyasamudāyyasaṃbhavo rūpādiṣu vyapadeśaśca rūpādiśabdeṣviti vyadhikaraṇaṃ viśeṣaṇamityarthaḥ । tadanena prapañcena dvātriṃśaduttarāṣṭaśatī darśitā ।।
saṃprati dvānavataśatayugmāntaraṃ darśayitumudāharaṇamāhaanyathāsiddhodāharaṇaṃ nityaḥ śabdo abhyāsāt । seyaṃ kriyābhyāvṛttiryathā śabdānityatve apyupapadyate tathā dvitīye darśayiṣyate । siṃhāvalokitanyāyena vyadhikaraṇaviśeṣyaṃ sandigdhaviśeṣaṇamudāharatisandigdhāpratiddheti । viśeṣaṇaśabdaḥ tantreṇa viśeṣaṇe viśeṣye ca karmakaraṇasādhanatayā prayukto vartate ।
tena sandigdhaṃ viśeṣaṇam aprasiddhaṃ vyadhikaraṇatayā viśeṣyaṃ yeṣāṃ teṣāmudāharaṇamityarthaḥ । yathā sandihyamāne dhūmādibhāve agnimān deśo dhūmavattve sati prakāśakatvāt, dhūmavattvaṃ viśeṣaṇaṃ sandigdadham । prakāśakatvaṃ ca viśeṣyaṃ vyadhikaraṇam । tat khalu vahnerdharmo na deśasyeti ।
aprasiddhaviśeṣaṇasandigdhaviśeṣyāṇāmudāharaṇaṃ darśayativiparyayeṇeti । aprasiddhetyapi draṣṭavyam । agnimān deśaḥ prakāśakatve sati dhūmavattvāditi ।। saṃprati dvānavataśatayugmāntaraṃ darśayituṃ bhūmiracanāṃ karotievamiti ।
evobhayānyatarāsiddhyā catuḥṣaṣṭirbhavanti tataḥ kimityata āhate catuḥṣaṣṭitāmāpannāḥ pūrvavadbhedena vyadhikaraṇaviśeṣaṇaviśeṣyasandigdhaviśeṣaṇaviśeṣyāsamarthaviśeṣaṇaviśeṣyabhedena tāvaccatuḥṣaṣṭitrayamityekaṃ dvānavataṃ śatam । apare cāśrayāsiddhavyadhikaraṇaviśeṣaṇaviśeṣyasandigdhaviśeṣaṇaviśeṣyāsamarthaviśeṣaṇaviśeṣyabhedena dvānavataṃ śatam । caturaśītaṃ śatatrayaṃ sandigdhāsiddhamāśritya । aparamapi dvānavataśatayugmāntaramanyathāsiddhamāśrityāhaevamanyathāsiddhabhedo draṣṭavyaḥ ।।
catuḥṣaṣṭitrayamiti । catuḥṣaṣṭitrayamiti dvānavataśatayugmeva śatatrayaṃ caturaśītam । aparamapi dvānavataśatayugmakamāhaevaṃ viruddhaviśeṣaṇā viruddhaviśeṣyāśceti । karaṇaviśeṣaṇaviśeṣyasandigdhāsamarthaviśeṣaṇaviśeṣyabhedācca śatatrayaṃ caturaśītam ।
tadevamebhistribhiścaturaśītaiḥ śatatrayairdvipañcāśacchatottaraṃ sahasramekam, dvātriṃśaduttarayā aṣṭaśatyā sahasramekaṃ caturaśītisahitā ca navaśatī । tadevaṃ prakṛtibhūtāṣṭā catvāriṃśatprakṣepeṇa saṃpiṇḍitaṃ dvātriṃśe dve sahasre bhavata iti ।। tanna asatvāditi । pañcānāṃ caturṇāṃ vā rūpāṇāṃ saṃpattiravyabhicāraḥ ।
antato asatpratipakṣasyaiva rūpasyābhāvādityarthaḥ । pañcānāṃ hetūnāmiti । vyatirekyekaḥ, anvayavyatirekyapi sapakṣavyāptpavyāptibhyāṃ dvedheti pañca hetavaḥ । pañcānāṃ hetūnāṃ sarūpāsarūpapratibandhāt pañca pañcakā bhavanti ।
vyatirekiṇo vyatirekī, anvayavyatirekiṇo anvayavyatirekī । iti । codayatilakṣaṇata eveti । pariharatinānarthakamiti ।
yatparo hi śabdastatrāsau pramāṇam, samānāsamānajātīyavyavacchedakaṃ ca lakṣaṇasūtramiti tatraiva pramāṇam na tviyattāyāmatatparatvāt । na cāsāvārthī sato apyanupayogādalakṣyamāṇatvopapatteḥ prameyāntaravaditi ।। anaikāntikaḥ savyabhicāraḥ ।। tadevamarthākṣiptasāmānyalakṣaṇaṃ vibhāgaṃ darśayitvā viśeṣalakṣaṇamavatārayati bhāṣyakāraḥ, teṣāṃ hetvābhāsānāṃ madhye anairaḥ ।।
atra cānaikāntikasavyabhicāraśabdau paryāyau puruṣabhedāpekṣayā lakṣyalakṣaṇatvenāvasthitau । yasyānaikāntikapadārtho aprasiddhaḥ prasiddhaśca savyabhicārapadārthaḥ, taṃ pratyanaikāntika iti lakṣyatirdeśaḥ, savyabhicāra iti lakṣaṇam । iti lakṣaṇam । ekatrāvyavasthitiḥ ।
etaduktaṃ bhavati । savyabhicārapadaṃ nirvacanasāmarthyāt lakṣaṇapadamiti । anaikāntikapadalakṣaṇapakṣe bhāṣyakāroktam anityatvamapyeko anta ityādi । tad vārttikakāraḥ paryudāsābhiprāyeṇa vyācaṣṭeekasminnante niyata aikāntika iti ।
tadviparyayādanaikāntiko aniyato anityatve ca nityatve cānvayena ca vyatirekeṇa cobhayapakṣagāmīti yāvat । na caivaṃbhūtā viruddhādayo hetvābhāsā ityabhiprāyaḥ । tadevam anaikāntikaḥ savyabhicāraḥ iti sthite pṛcchatikaḥ punariti । uttaramsādhyatajjātīyeti ।
avagata eṣa vyabhicāra iti, anaikāntikapadavācyatāsya kathamityata āhaanyatra sarvo ayamiti । uktamanyatra prameyāditi ।। iti । kiṃ punarayamiti ।
aikāntiko hetuḥ । tato anyaḥ sarva eva hetvābhāsa ityarthaḥ । dvitīyaṃ kalpaṃ dūṣayatiatha prasajyeti । tathāpi hetorabhāvo anaikāntikaḥ ।
na cāsau savyabhicāraḥ । bhāvadharmau hi vyabhicārāvyabhicārau nābhāve sarvopākhyāvirahiṇi yujyete ityarthaḥ । tadetat śākyadūṣaṇaṃ nirākarotināyaṃ paryudāsapakṣa iti । ityāśayavataḥ samādhānam ।
eveti । abhyupetya tu tatrāpi prasajyapratiṣedhābhidhānam । na hi prasajyapratiṣedho api tucchaḥ, api tu kasyacid vastuno abhāvena viśiṣṭaṃ kiñcideva vastvityarthaḥ ।। atra bhāṣyamnidarśanaṃ nityaḥ śabdo asparśatvāt iti ।
vaidharmye dṛṣṭāntam āhasparśavāniti । kumbhaḥ sparśavān dṛṣṭa iti yojanā । vaidharmye vyāpyavyāpakabhāvasya vaiparītyāditi vaidharmyavyabhicāramāhadṛṣṭānte sparśavattvamanityatvaṃ ca dharmau na sādhyasādhanabhūtau gṛhyete । na hi yadanityaṃ tat sarvaṃ sparśavad buddhyādibhirvyabhicārāt ।
itīha noktaḥ । āhasparśavāṃścāṇurnityaśceti । tathāpi yadasparśavanna bhavati tannityamapi na bhavatīti vaidharmyaṃ vyabhicarati, sparśavato apyaṇornityatvādityarthaḥ । sādharmyavyabhicāramāhaātmādau ceti ।।
bhinnatvamityarthaḥ । samavāyaviśeṣaṇā vā sattā, anvayavyatirekābhyāmityarthaḥ । vākyārthe ca padaprayogo asparśa iti śrotriyapadavadityāhavākyārtheti । iti lakṣaṇamiti pakṣe codayatiatideśeti ।
na tvasya śāstrapradeśe kvacidapi kīrtanamastītyarthaḥ । pariharatinedamiti । lokaprasiddhatvenoktaprāyamityarthaḥ । iti manvānaḥ śaṅteavyāpakatvāditi ।
pariharatineti । vyāvṛttīti । kvacid vyatirekasyetyarthaḥ । ekeṣāṃ matamupanyasyatiapare tviti ।
dūṣayatitaistviti । nodāharaṇe vyabhicārāllakṣaṇavyabhicāro bhavatyanyatvāt । no khalūdāharaṇamādriyante parīkṣakāḥ kiṃ tu lakṣaṇamityarthaḥ।। siddhāntam abhyupetya tadvirodhī viruddhaḥ ।।
siddhāddhaḥ ।। pṛcchatiko asya sūtrasyeti । na khalu heturacetanaḥ siddhāntamabhyupagacchati, yaścābhyupagacchati cetano nāsāvanyatamena hetulakṣaṇena yujyate iti na hetvābhāsaḥ । na ca pakṣaḥ siddhānta iti tadvirodhī na viruddhaḥ syāditi bhāvaḥ । uttaramabhyupagatārthavirodhī viruddhaḥ hetudvāreṇa puruṣasyābhyupagamo hetāvupacaritaḥ ।
eveha vivakṣitaḥ । tena pekṣo abhyupagamaviṣaya iti tadvirodhī hetvābhāsaḥ saṃgṛhīto bhavati viśeṣaviruddhasya ca na hetvābhāsatetyuktaṃ bhavati । iti bhāvaḥ । īdṛśasya sūtravyākhyānasya phalamāhaevaṃ ceti ।
īdṛśaṃ vyākhyānamantareṇānuktasya viruddhasyetyarthaḥ । iti, svarūpeṇa hetutvena vetyarthaḥ । tadanena taṃ viruṇaddhītyādi bhāṣyaṃ vyākhyātam । codayatinanvevamiti ।
viruddha ityuktaḥ, hanta, savyabhicārādayo api viruddhāḥ । teṣāmapi hi hetutvaṃ bādhitam । abādhe vā na hetvābhāsā iti bhāvaḥ । pariharatisatyameka eveti ।
īdṛśāviruddhatvena tulyatve apyavāntarabhedavivakṣayā pañcatvam । ityarthaḥ ।। atrodāharaṇabhāṣyamyathā so ayaṃ vikāra iti । mahadahaṅkārapañcatanmātraikādeśendriyabhūtasūkṣmamahābhūtāni vikāraḥ ।
tasmādapāya iti । nityatvapratiṣedhāditi । tasya vyākhyānamna nityo vikāra upapadyata iti । apeto api vikāro asti vināśapratiṣedhāt ।
so ayaṃ nityatvapratiṣedhāditi heturvyakterapeto api vikāro astītyanena svasiddhāntena virudhyate । etadeva praśnapūrvakaṃ vibhajatekathamityādinā । virodhasya dvyāśrayatvāt siddhāntena virudhyate ityabhisaṃghāya siddhāntaṃ vyāhantītyuktamityarthaḥ । tadetad bhāṣyaṃ vyācaṣṭeudāharaṇamiti ।
nanu nityatvapratiṣedhāditi heturvināśapratiṣedhena siddhāntena viruddha iti bruvāṇaḥ śāstravirodhamāpādayati । tathā ca kālātyayāpadiṣṭo hetvābhāso na viruddha ityata āhaete te vākye parasparārthabādhite iti । gauḍī paiṣṭī ca mādhvī ca vijñeyā trividhā surā । yathaibaikā tathā sarvā na peyā brahmavādibhiḥ ।।
ityādibhirāgamairatidṛḍhairbādhitaḥ kālātyayāpadiṣṭatayā hetvābhāso bhavati । prakṛte tu vākye parasparaviruddhārthatayā na pratiṣṭhāṃ labhete, na punaranyataradanyatareṇa śakyaṃ bādhituṃ dvayostulyabalatvāt tasmāt nāyaṃ kālātyayāpadiṣṭa ityarthaḥ ।। vyākhyānāntaramāhapratijñāhetvorvā virodha iti । so ayaṃ vikāro vyakterapaitīti pratijñā nityatvapratiṣedhāditi hetunā virudhyate ।
vyaktimātrādapaiti, na tu vinaśyatīti hi pratijñārthaḥ apeto apyasti vināśapratiṣedhādityanena vyākhyātaḥ । tathā ca vyakterapaitītyenana vikārasya nityatvaṃ pratijñātaṃ nityatvapratiṣedhādityanena hetunā viruddhaṃ bhavati । khasiddhānteneti svapakṣeṇetyarthaḥ । atra cārthe sugamaṃ bhāṣyam ।
codayatinanu pratijñāvirodha iti । ityarthaḥ । pariharatinaiṣa doṣa iti । hetvāśritatvaṃ tu tasyaiva virodhasya vivakṣitvā hetvābhāse antarbhāva iti ।
pratijñayā hetuvirodha iti hetorapyanyatarāsiddhatayā pratijñāyā tulyabalatvābhiprāyam । yadā tu heturubhayasiddho bhavati, tadā hetorvā pratijñāvirodhakatvamiti । upasaṃharatiata iti । hetorvirodhodāharaṇam ।
virodhakatvaṃ virodhaḥ । ityarthaḥ । hetvābhāsātiriktasya pratijñāpadayorvirodhasya nigrahasthānasyodāharaṇamāhapratijñāvirodhasyeti । upapādayiṣyate ।
hetoranyatarāsiddhatayā samānabalayoḥ pratijñāhetvorvirodhodāraṇaṃ guṇeti । iti । utpattimattvaṃ hyanyatarāsiddhamapi śakyasādhanamiti pratijñārthaṃ vyāhanti, samūhe bhāvaśabdaprayogāditi tu ubhayasiddhameva pratijñārthaṃ vyāhantītyetāvatā bheda ityarthaḥ।। yasmāt prakaraṇacintā saḥ nirṇayārthamapadiṣṭaḥ prakaraṇasamaḥ ।।
yasmāmaḥ ।। prakaraṇaśabdārthamāha bhāṣyakāraḥ vimarśādhiṣṭhānāviti । vimarśaḥ saṃśayaḥ । tasya viṣayau । prakriyate sādhyatvenādhikriyata ityanayā vyutpatyā prakaraṇam ।
cintāparaṃ vyācaṣṭetasya prakaraṇasya cintā vimarśāt prabhṛti prāg nirṇayāt samīkṣaṇam ālocanaṃ jijñāsā । sā khalu tattvānupalabdhyā kṛtā । no khalvayaṃ nityadharmān nityatvāvinābhāvino anityadharmān vā anityatvāvinābhāvina upalabhamānastatra sandigdhe tad vā jijñāsate । saiva nityadharmānupalabdhiranityadharmānupalabdhirvā vicitrābhisandhitayā vādinā nirṇayāyāpadiśyamānā prakaraṇasamo hetvābhāsaḥ ।
kutaḥ? ubhayapakṣasābhyāt yathā nityatvapakṣe anityadharmānupalabdhirevamanityatvapakṣe api nityadharmānupalabdhiḥ । evamiyamapītyarthaḥ । vyutpattinimittamātraṃ caitat prakaraṇasamapadasya, pravṛttinimittaṃ tu satpratipakṣatvam, anyathānaikāntikasyāpi prakaraṇasamatvaprasaṅgāditi । prajñāpanaṃ prajñāpyate aneneti vyutpattyā nidarśanamuktam ।।
anaikāntikatvaśaṅkā satpratipakṣasyāsya vyavacchinattiyatra samāna iti, saṃśayena samaḥ aniścāyakatvāditi । nāpyanityadharmānupalabdhirubhayasaṃmate anitye asti yena savyabhicāro bhavet । hetvābhāsatvamiti । tatra yasmādarthaṃ praśtapūrvakaṃ darśayati vārttikakāraḥkasmāditi ।
kāraṇatvaṃ tattvānupalabdhervyatirekeṇa deśayatiyasmāditi । ata eveti tattvānupalabdherityarthaḥ । codayatinanvayamiti । pakṣapratipakṣau hi prakaraṇam ।
tau ca sādhyau । tābhyāṃ ca samaḥ sādhyasamaḥ । nirdeśyaḥ prakaraṇasama ityarthaḥ । pariharatināviśiṣṭa iti ।
tathāpi pravṛttinimittamasya satpratipakṣatvam । na ca tattvānupalabdhiḥ svayamasiddhā, sā hyupalambhanābhāvena sulabheti bhāva ।। paramatamanubhāṣyātiprasaṅgāpādanena dūṣayatiye tu saṃśayahetutvāditi । codayatisamūha iti ।
yasmin sati bhavatyeva tat kāraṇam, samūhe sati ca bhavatyeva naikaikasmin, tattmāt naikaikaṃ kāraṇamiti bhāvaḥ । pariharatisamūhaḥ kāraṇamitīti । na hyakāraṇānāṃ samūhaḥ kāraṇaṃ bhavitumarhati, atiprasaṅgāt । na ca samūhivailakṣaṇyamantareṇājānataḥ samūhasya vailakṣaṇyam ।
tasmāt samūhina evānyonyasamavadhānavantaḥ kāraṇam । tathā ca pratyakṣasyopapannaṃ saṃśayakāraṇatvam । na ca yasmin sati bhavatyeva tat kāraṇam, api tu yasmin satyeva na tvasatīti lakṣaṇabhaṅgabhaṅge vakṣyāma iti ।। nanūbhayadharmānupalabdhirubhayapakṣasādhāraṇīti savyabhicāra evetyata āhaubhayadharmānupalabdhāviti ।
nobhayadharmānupalabdhiratra hetuḥ, api tu ekadharmānupalabdhiḥ । kiṃ tu tatpratipakṣetyarthaḥ । ubhayaviśeṣānupalabdheḥ prakaraṇasamatvena abhidhānāśakyatvāt prakaraṇasamasyodāharaṇāntaraṃ dūṣayatiśarīrādanyatvaṃ tviti । ākāśavaditi ।
tatra śarīrādanyatvam upalabhamāno yadā tattvaṃ nityatvamātmanaḥ pratyeti, na hi tadā jijñāsituṃ nityatvaṃ pravartate । yadā tu tattvaṃ nityattvaṃ nopalabhate śarīrādanyatvamupalabhamāno api tadā pravartate । tasmādanvayavyatirekābhyāṃ tattvānupalabdhireva prakaraṇacintāpravartikā na śarīrādanyatvam । tasmāt naitat prakaraṇasamasyodāharaṇam ।
api tu tattvānupalabdhireva । itaścaitanna prakaraṇasamasyodāharaṇamityāhaśarīrādanyatvaṃ cānaikāntikam । na sūtraviṣayaḥ । evamanyānyapi satpratipakṣodāharaṇānyūhanīyāni ।।
sādhyāviśiṣṭaḥ sādhyatvāt sādhyasamaḥ ।। sādhyāmaḥ ।। atra sādhyasama iti lakṣyanirdeśaḥ । sādhyāviśiṣṭa iti lakṣaṇam ।
tadanena svarūpāsiddhaikadeśāsiddhāśrayāsiddhānyathāsiddhānāṃ saṃgrahaḥ, teṣāmasiddhatvena sādhyāviśiṣṭatvāt । atra cāsiddhaḥ sādhyasama iti vaktavye sādhyāviśiṣṭagrahaṇamanyatarāsiddhasyāpi siddheḥ prāgahetutvajñāpanārtham । eva sādhyasamo nānyatarāsiddhaḥ tasya kadācit siddheriti bhrāntiḥ syāt । sādhyāviśiṣṭena tu so api saṃgṛhīta iti ।
uktaṃ sūtrakṛtā sādhyatvāditi । yadi hi sādhyaṃ nāsiddhaṃ bhavet sādhyatvādeva cyaveta, na khalu siddhaṃ sādhyate । tasmāt sādhyatvādasiddhatā । sā ca kasyacit sarvadā, kādācitkī kaściditi sarveṣāmaviśiṣṭatvamiti nāvyāptiḥ ।
hetvābhāsasāmānyalakṣaṇāpekṣatvāt tadviśeṣalakṣaṇasyeti sūtrārthaḥ । api tu gatimattvasyāsiddhatvaparam ।। atra vārttikakāraḥ sūtrārthaṃ vyācaṣṭesādhyenāviśiṣṭo ya iti । āhasādhanadharma iti hetvābhāsasāmānyalakṣaṇayoge sati etallakṣaṇamiti na vyabhicāra iti bhāvaḥ ।
atra bhāṣyakāreṇa svarūpāsiddhāśrayāsiddhānyathāsiddhānāṃ sādhāraṇamudāharaṇamuktamdravyaṃ chāyā gatimattvāditi । dravyaṃ chāyeti । atra svarūpāsiddhatāṃ tāvadāhayathaiveti । āśrayāsiddhatāmavatārayituṃ gatimattaṃ chāyāyāḥ pañcāvayavena vākyena sādhyatigatimattvamiti ।
āśrayāsiddhatāmāhanāśrayāsiddhatvāditi । tadāśrayasyāsiddhatvāt । tadidamuktamsati dravyābhāva iti, sati sattva ityarthaḥ, na tāvat chāyā sāmānyaviśeṣasamavāyāntarbhūtā tasyā nityatābhāvāt । nāpi karma, saṃyogavibhāgāsamavāyikāraṇatvābhāvāt ।
na guṇo dravyāsamavāyāt । tadguṇānāmapratyakṣatvāt । nāpyātmaguṇo bāhyendriyapratyakṣatvāt । tadguṇānāmacākṣuṣatvāt ।
tadvirodhitvāt tatsahacaritaguṇāntarānupalabdheśca । ata eva na pṛthivīpāthasorapi । api ca tadguṇaścākṣuṣo nālokamantareṇa śakyagrahaḥ । tasmiṃstu sati na gṛhyate iti durghaṭam ।
vā daśamam । asparśavatvādanāmbhakatvenānekadravyatvābhāvāt । tasmād bhābhāva eva chāyā na tu satīti siddham ।। chāyā satī, bhavatu bhābhāvaḥ tathāpi nāśrayāsiddhatā deśāntaradarśanasya bhābhāvāśrayatvādeveti taṃ pratyabhyupetyānyathāsiddhatayā sādhyasamatvamāpādayatiabhyupetyeti ।
svābhāviko hi saṃbandho hetoḥ sādhyena sahānumānāṅgaṃ naupādhika iti vivecitamanumānalakṣaṇe । tadayamanyathāsiddha aupādhikasaṃbandho bhavati hetvābhāsaḥ । seyaṃ hetorasiddhirdvidhā svarūpato hetutvena ca । svarūpato api dvedhā, svata āśrayāsiddhyā ca ।
na caitāvatā savyabhicārādīnāmapi hetutvāsiddherasiddha evāntarbhāvaḥ savyabhicāratvādiviśeṣaṇena teṣāmato bhedāt । iti sarvamavadātam । saṃkalayatiso ayamiti । cākṣuṣatvāditi svayamasiddhaḥ ।
tanubhuvanādīnāṃ na kartā īśvaro aśarīratvādityāśrayāsiddhaḥ । annapānapariṇatibhedanibandhanatvāt rūpabhedasyānyathāsiddhatvamiti । āśrayasya chāyāyā api sattvenāsiddhiḥ sūcitā ।। atra bhadantena idaṃ sādhyasamalakṣaṇamudāharaṇāntaraṃ kalpayitvā dūṣitam ।
śabdo asparśatvād buddhivaditi । ityāśaṅkya bahuvrīhyabhāvena dūṣitam । tadetat sarvamanabhyupagamena vārttikakāro dūṣayatinityaḥ śabda iti । yadyetat nodāharaṇaṃ kimudāharaṇaṃ ko vā sūtrārtha ityata āhayathā tvasmābhiriti ।
ayaṃ bhadantokto doṣa ityarthaḥ । kasmādityata āhabhadantena sūtrārtho na vijñātaḥ, na hi savyabhicāro anena lakṣyate yena savyabhicāramasparśavattvamasyodāharaṇaṃ syāt, kiṃ tu sādhyasamaḥ । nāpi vyadhikaraṇabahuvrīhidūṣaṇenākṣarārtho jñātaḥ । ।।
kālātyayāpadiṣṭaḥ kālātītaḥ ।। kālātaḥ ।। atra kālātīta iti lakṣyanirdeśaḥ, kālātyayāpadiṣṭa iti lakṣaṇam । hetorapadeśasya hi sādhyasandehaviśiṣṭaḥ kālaḥ ।
api tu sandigdhe iti । iti । iti । yattu pratyakṣāgamaviruddhaṃ nyāyābhāsaḥ saḥ ।
ityatra vārttikakṛtā bādhāvinābhāvayoḥ sahāsaṃbhava iti cātra bauddhānāmākṣepo asmābhiḥ samāhitaḥ । evaṃ vyavasthite bhāṣyakāraḥ sūtraṃ svaparamataśliṣṭaṃ vyācaṣṭekālātyayena saṃśayakālātyayena yukto yasya hetorapadiśyamānasyāthaiṅkadeśaḥ । dharmaviśiṣṭo hi dharmī hetorapadiśyamānasyārthaḥ । sar hyati hetunā, tasyaikadeśaḥ sādhyadharmaḥ ।
sa hi dharmiṇi balabalā pramāṇena tadviparotadharmanirṇayaṃ kurvatā saṃśayakālamatipātitaḥ । iti svamatenāsyārthaḥ । nodāhṛtam । iti yojanā ।
paramatenaiva nidarśanamāhanidarśanamiti । ghaṭādibhirālokasaṃyogavyaṅgyairvyabhicāraḥ । tadetat pañcāvayavaṃ vākyamupanyasya saṃyogavyaṅgyatvasya hetorekadeśasya viśeṣaṇasya saṃyogasya vyaktikālātyayena hetvābhāsatāmāhaayamaheturiti । iti sthūlatayā eṣa doṣo bhāṣyakāreṇa nodbhāvitaḥ ।।
yat punaḥ bhadantena kālātītasaya vyākhyānaṃ kṛtaṃ pratijñānantaraṃ hi hetoḥ kālaḥ । tamatītya hetuḥ paścādapadiśyamānaḥ kālātīto bhavati । iti । āho sākāṅkṣe? yadi nirākāṅkṣe tadā nyūnamevāsya nigrahasthānam, na hetvābhāsastasyāprayogāt ।
nāprayuktaḥ । apakṣadharmo veti । iti । etadvyākhyānānabhyupagamena pariharatiavayavaviparyāsavacanaṃ tviti ।
anabhyupagamahetu pṛcchatikasmāditi । uttaramyasyeti । arthena sāmarthyena saṃbandho arthasaṃbandhaḥ । ityāhaavayaveti ।।
ityantaṃ vārttikaṃ bhāṣyavyākhyānenaiva vyākhyātam । śaṅkatesamīkṛte abhidhānāditi । api tu hetvābhāsa eva । hetuṃ prayuṅkte ।
pakṣamātratāṃ nīte siddhāvasthātaḥ pracyāvite paścādabhidhānāt hetāreṣa kālātīto hetvābhāsaḥ, na punaraprāptakālam । nigrahasthānamiti cediti । nirākarotikeneti । yadi hetvabhidhānena nyūnatayā samīkṛtaḥ pakṣaḥ kimatrahetorasāmarthyam? na hyanyadoṣeṇānyo yujyata ityarthaḥ ।
śaṅkitā brūteetadasyeti । nirākarotinaitaditi । ityarthaḥ । ubhayanirākaraṇamupasaṃharatitasmāditi ।।
vacanavidhāto arthavikalpopatyā chalam ।। uddeśakramānurodhena lakṣaṇakramasya hetvābhāsānantaraṃ chalasyoddeśāt chalalakṣaṇasyāpi hetvābhāsalakṣaṇānantaryamāha bhāṣyakāraḥatha chalam ।। vacalam ।। yathā vakturabhimato arthaḥ tayā ।
atha lakṣaṇāntara iva chalasya sāmānyalakṣaṇe kasmādudāharaṇaṃ na dīyata ityata āhana sāmānyalakṣaṇe iti । sāmānyaviśeṣavat sarvamudāharaṇam, nirviśeṣasya sāmānyasyāsattvena kevalasya sāmānyasyodāharaṇamaśakyamityarthaḥ । vibhāge tviti । vibhajyata iti vibhāgo viśeṣalakṣaṇam, tasmin udāharaṇāni।।
tat trividhaṃ vākchalaṃ sāmānyacchalamupacāracchalaṃ ca ।। nyūnādhikasaṃkhyāvyavacchedārthaṃ vibhāga lakṣaṇasūtramavattārayativibhāgaśceti । vibhajyate aneti vibhāgaḥ sūtramucyate । tat trica ।।
aviśeṣābhihite arthe vakturabhiprāyādarthānatarakalpanā vākchalam ।। tatra ca viśeṣalakṣaṇamavatārayati । ।। navaḥ kambalo asyeti ekatra vigrahaḥ, nava kambalā asyeti aparatra iti vigrahe viśeṣaḥ ।
vākchalamiti śabdārthaṃ vyutpādayativāci nimitte chalaṃ vākchalamiti । navakambala ityubhayatrāpi samānāyāṃ vāci nimittabhūtāyāmityarthaḥ । tadetacchalaṃ parājayāvasthāyāṃ jalpe prayoktavyamityuktam । paravākye paryanuyogo asyeti coktam ।
tadatra yathā paryanuyogaḥ, tathā darśayati śiṣyahitatayā bhāṣyakāraḥasya pratyavasthānamiti । ayuktamityarthaḥ ।। atha prayoktāpi kathaṃ sādhāraṇena śabdenārthaviśeṣaṃ bodhayati? abodhayaṃśca kathaṃ pratipādako nāma ityata āhaprasiddhaśceti । saṃbandhasvarūpamāhaabhidhānāmidheyayoryo niyamaḥ, ayameva śabdo asyaivārthasyeti ।
āhaprayuktapūrvāśceti । tathāpi kimityata āhaprayogaśceti । tāmimāṃ bhūmiracanāṃ prakṛte yojayatitatraivamarthagatyartha iti । sāmānyadvāreṇārthaprakaraṇādisahakārī viśeṣe vartate ।
kiṃ tu saṅketasyāparādho yo viśeṣamapahāya sāmānye śabdānāṃ vartate । tasmād yathāsaṅketaṃ bodhayan nāparādhyaḥ prayokteti siddham । sāmarthyameva darśayatiyatrārthe kriyā codaneti ।। syādetat ।
aviśeṣābhihite arthe iti na yuktam na hi navakambala iti padaṃ prakaraṇādinirapekṣaṃ kañcidarthamaviśeṣeṇābhidhatte gavādiśabdavat । āha vārttikakāraḥsāmānyaśrutīti । yāvat । samānaḥ śabdo nārthe sāmānyamityarthaḥ ।
tadā vṛddhiṃ gato asīti pratīyate । codayatiaviśeṣeti । samāno hi śabdo abhidheye saṃśayamādhatte na tvarthamabhidhatta ityarthaḥ । pariharatina prakaraṇādīn iti ।
śvitrī prakṣālayatītyarthasandeha ityarthaḥ । ityasya prayojanamāhaarthagrahaṇamiti । na śabda ityarthaḥ । pratyavasthānamityādi bhāṣyaṃ vyācaṣṭetasyeti ।
sugamam ।। sambhavato arthasyātisāmānyayogād asambhūtārthakalpanā sāmānyacchalam ।। saṃbhavalam ।। saṃbhavato arthasya brāhmaṇaviśeṣasya vidyācaraṇasaṃpadviṣayatvena vidyācaraṇasaṃpadamatyeti yat sāmānyaṃ brāhmaṇatvaṃ vrātye brāhmaṇe, tasya brāhmaṇatvasyātisāmānyasya yogādasaṃbhūtārthakalpanayā yaḥ pratiṣedhaḥ tat sāmānyacchalam ।
vivakṣiteti । tatra paro hetvarthamasyā vivakṣitamāropya vacanaṃ vihantīti tadidaṃ sāmānyacchalam । iti । ityarthaḥ ।
kasya? avivakṣitahetukasya puṃsaḥ । tadetad vārttikakāro vyācaṣṭesāmānyasyeti । vivakṣitārthamadhigataṃ sāmānyamityarthaḥ । śeṣaṃ subodham।।
dharmavikalpanirdeśe arthasadbhāvapratiṣedhaḥ upacāracchalam ।। dharmalam ।। śabdasya dharmaḥ prayogaḥ tasya vikalpo dvaividhyam । pradhāno bhāktaśca ।
bhākto bhavati । tadetadāha bhāṣyakāraḥabhidhānasya śabdasya yathārthaṃ prayogo dharmaḥ autsargikaḥ । tat kimayameva? netyāhavikalpo dvevidhyam । ko asau dvitīya ityata āhautsargasya tu kutaścidapavādād anyatra dṛṣṭasyānyatra prayogaḥ ।
tadevaṃ vyavasthitena dharmavikalpena nirdeśe vākye, nirdiśyate aneneti vyutpattyā । tatra bhāktavivakṣāyāṃ mañcāḥ krośantīti, atrārthasadbhāvena pratiṣedhaḥ । tamevārthasadbhāvamāhamañcasthāḥ puruṣāḥ krośanti, na tu mañcāḥ krośantīti । vārttikamate tvarthasadbhāvasyaiva pratiṣedha iti vyākhyeyam ।
nanu yadyanyatra dṛṣṭasyānyatra prayogaḥ, hanta sarvaṃ sarvatra prayujyetetyata āhaupacāro nītārthaḥ prāpitārthaḥ । sahacaraṇādinā nimitteneti, anyatra dṛṣṭasyāpyanyatra prayogaḥ saṃbandhādeva bhavatīti । nātiprasaṅga ityarthaḥ । na chandataḥ na chadmanetyarthaḥ ।
jalpākabhāṣitaṃ duṣṭaṃ syāt । bhāktatvenopapatterityata āhapradhānabhūtasyeti । bhāktasyetyetāvati vaktavye pradhānagrahaṇaṃ siddhatayā dṛṣṭāntalābhāya । lokasiddhaścāyamupacāro mañcāḥ krośantītyarthaḥ ।।
sūtratryākhyānaparaṃ vārttikaṃ dharmavikalpanirdeśaśabdena sūtrasthena । abhidhānābhidheyavyavahāra iti, abhidhānaṃ śabdaḥ । abhidheyo gamyaḥ । kvacid bhākta ityarthaḥ ।।
vākchalam evopacāracchalaṃ tad aviśeṣāt ।। parīkṣāparvaṇaḥ sannidhānāt tadarthaṃ lakṣaṇaparvaṇyapi yogyāyai sūtrakāraḥ channalakṣaṇaṃ parīkṣatevākchat।। sthānyartho guṇaśabdo yo vastutaḥ sa eva pradhānaśabdaḥ sthānārtha iti kalpayitveti yojanā । yathā hi vākchavale navīnārtho navaśabdaḥ saṃkhyā bhede kalpitaḥ, tathehāpīti pūrvaḥ pakṣaḥ ।।
na tadarthāntarabhāvāt ।। siddhāntasūtramna tat ।। tasya upacāracchale arthasadbhāvapratiṣedhasya arthāntarakalpanāto vākchalādityarthaḥ । sūtra tātparyamāhavārttikakāraḥaviśeṣādityasyeti । vidheyaṃ vastu, mañcāḥ krośantītyatra krośanaṃ vidhīyate, mañcā iti tvanūdyate ।
iti mañcā ityetadapradhānamanūdyatayā bhāktam । iti nyāyāt । tadiha vidhīyamānaṃ krośanameva vastu pratiṣidhyate, naiva mañcāḥ krośantīti chalavākyena । navakambalo devadatta iti vākye tu devadattamanūdya navatvaviśiṣṭaḥ kambalo vidhīyate ।
tatra na vidheyasya vastunaḥ kambalasya sadbhāvaḥ pratiṣidhyate, kiṃ tu tadekadeśasyānekatāyā iti mahān bheda iti siddhāntaḥ ।। aviśeṣe vā kiñcitsādharmyāt ekacchalaprasaṅgaḥ ।। aviṅgaḥ ।। kiñcitsādharmyāt tritvābhāve dvitvasyāpyabhyupagatasyābhāva prasaṅgaḥ । omiti brūvato vastutvena samastabhedocchedaprasaṅgaḥ ।
bhāṣyavārttike atirohitārthe ।। sādharmyavaidharmyābhyāṃ pratyavasthānaṃ jātiḥ ।। uddeśakramānurodhena jātilakṣaṇakramamāha bhāṣyakāraḥataḥ chalalakṣaṇādūrdhvam । sādhatiḥ ।। pratīpamavasthānaṃ pratyavasthānam, tathā sati chalasya samyagdūṣaṇasya ca jātitvaprasaṅgaḥ ।
ata uktamsādharmyavaidharmyābhyāmiti । na ca cchale sādharmyavaidharmye staḥ । na ca samyagdūṣaṇaṃ sādharmyavaidharmyamātrāt, api tu prayogāditi । prayukte hetau tadābhāse vā yaḥ prasaṅgo jāyate sa jātiriti ।
jalpe hi vedaprāmāṇyaṃ vidvāṃsaṃ prati kuhetunā yadā nāstikairadhikṣipyate, saduttaraṃ cāsya yadā sahasā na pratibhāti tadeśvarāṇāṃ janādhārāṇāṃ mā bhūd vedāprāmāṇyabuddhiriti jātyāpi pratyavastheyam । anyatheśvaracaritānuvarttinīnāṃ prajānāṃ viplavo bhavediti । kvacit punarabuddhipūrvameva hetau hetvābhāse vā jātiprayogaḥ saṃbhavati । jāyamāno arthaḥ iti jātipadavyutpattinimitataṃ darśitam ।
tadetad vārttikakāro vyācaṣṭesādharmyeṇeti । evaṃ sthāpanāyāṃ satyāṃ pratyavasthānamiti । sūtrārthastu yathāśruti, na punarudāharaṇasādharmyeṇa yathābhāṣyaṃ bodhyavyaḥ । āhaudāharaṇārthamiti ।
evaṃ vaidharmyeṇa vetyetadapi । udāharaṇārthaṃ tadityarthaḥ । asya vyākhyānasya guṇābhidhānena praśnapūrvakaṃ prapañcamāhakimarthamidamiti ।। vipratipattiḥ apratipattiḥ ca nigrahasthānam ।।
vipranam ।। sūkṣmaviṣayā pratipattirviparītā । sthūlaviṣayā ca kutsitā, kathamasau nigrahasthānamityata āhavipratipadyamāna iti । apratipattimāhaārambhaviṣaya iti lāghavāya vipratipattyapratipattī iti vaktavye kasmādasamāsakaraṇamityata āhaasamāsācceti । vipratipatyapratipattibhyāmānyadapi hetūdāharaṇādhikaṃ nāma jalpe nigrahasthānamasti, tadapi granthādhikyenāvarudhyata ityarthaḥ ।
vyācaṣṭesvaparārthottarāsaṃvittiriti । dūṣyaṃ vā paroktaṃ sādhanaṃ vipratiṣedhahetuṃ vā na pratipadyate । seyaṃ parārthottarāsaṃpratipattiḥ uttaragrahaṇaṃ sādhanamapyupalakṣayati । ityarthaḥ ।
apratipattirvipratipattirveti draṣṭavyam । pariharatitadāpīti । ।। tadvikalpāñjātinigrahasthānabahutvam ।।
āhakiṃ punariti । uktaḥ । tadvitvam ।। nānā kalpa iti svarūpataḥ, vividha iti prakārataḥ ।
yathālakṣaṇamiti yathāsvarūpamityarthaḥ ।। adhyāyārthaṃ saṃkṣipyāha vārttikakāraḥtantrapratijñeti । iti sūtram । śāstremeva hi tattvajñānamiti ।
duḥkhajanmapravṛttidoṣamithyājñānāmiti । tannivṛttiśca saṃvidā uttarottarāpāye tadanantarābhāvād apavarga iti । yaḥ pramāṇādisūtreṇoddeśaḥ, tatparikaro dvitīyaṃ sūtram, dvābhyāmuddeśaḥ । śeṣaṃ subodhamiti ।।
।। iti vācaspatimiśraviracitāyāṃ nyāyavārttikatātparyaṭīkāyāṃ prathamādhyāyasya dvitīyāhnikam ।। ।। samāptaḥ prathamādhyāyaḥ ।। dvitīyo adhyāyaḥ । ata ūrdhvaṃ pramāṇādiparīkṣetyādibhāṣyanirākaraṇīyāmāśaṅkāmāha vārtikakāraḥ trividhā cāsyeti ।
iti yuktamiti । kiṃ tu saṃśya eva parīkṣyata ityāha । tāni vilaṅghyeti । so ayaṃ kramabhedaḥ kuta iti bhāṣyārthamāha ।
parīkṣāṅgatvāditi । uddeśakramānurodhena hi pramāṇaṃ pūrvaṃ lakṣitaṃ, na tu lakṣaṇe saṃśayasyāsti kaścidupayogaḥ । parīkṣā tu sarvā vimarṣakaraṇiketi parīkṣāparvaṇi sarvathā ārthakrameṇa saṃśayasya pūrvabhāvaḥ । yavāgūṃ pacatītyatrāgnihotrātprāgbhāvo yavāgūpākasya, tasyāgnihotrasādhanatvāt ।
saṃśayalakṣaṇaṃ cātra parīkṣyate na saṃśaya iti nānabasthāpi । deśayati । nanu coktamiti । śāstragatā tviyaṃ parīkṣā, sā ca na vimarśapūrvetyārthakramābhāvānnoddeśakramo bādhanīya ityarthaḥ ।
pariharati satyaṃ na nirṇaye niyama iti । vicāraḥ sarva eva saṃśayapūrvaḥ, śāstravādayoścāsti vicāra iti tenāpi saṃśayapūrveṇa bhavitavyam । śiṣṭayośca vādiprativādinoḥ śāstre vimarśābhāvo na śiṣyamāṇayoḥ, tasmādasti śāsre api vimarśapūrvo vicāraiti siddham । saṃśītiriti saṃśayasya niruktam ।
nāvadhārayatītyarthaḥ । samānānekadharmādhyavasāyādanyataradharmādhyavasāyādvā na saṃśaya ।। nanu yathā lakṣaṇārthaḥ pūrvanirūpitastathā nirbījaḥ pūrvapakṣa ityata āha । tasya yathāśrutīti ।
parīkṣāsādhyo hyarthastatra vyākhyānena lakṣaṇapadebhyaḥ sākṣādeva gamyata ityarthaḥ । samānamanayoriti sākṣātkāraṃ darśayati । na hi sākṣāt sthāṇupuruṣāvupalabhamānaḥ samānaṃ cānayordharma kaścitsandigdha ityarthaḥ । vyavacchedātmakatvāditi ।
na niścayo aniścayasya janakaḥ, kāraṇānurūpatvātkāryasyerthaḥ । na samānadharmādhyavasāyādeveti saṃśayalakṣaṇoktakāraṇamātropalakṣaṇaparam । ekavṛttitvācceti । na hi yāvevārohapariṇāhau sthāṇostāveva puruṣasyetyarthaḥ ।।
vipratipattyavyavasthādhyavasāyācca ।। vipratipattau ca saṃpratipatteḥ ।। avyavasthātmani vyavasthitatvāccāvyavasthāyāḥ ।। vipratipattau ca sampratipatteriti na svarūpavirodhādvipratipattirastītyarthaḥ ।।
tathātyantasaṃśayas taddharmasātatyopapatteḥ ।। tathātyantasaṃśaya iti tatpadāntareṇa samānadharmopapattyāderviśeṣaṇamapaśyataḥ pūrvapakṣaḥ ।। yathoktādhyavasāyādeva tadviśeṣāpekṣāt saṃśaye nāsaṃśayo nātyantasaṃśayo vā ।। siddhāntamāha asyottaramiti ।।
ityarthaḥ । eteneti samānapadaprayogeṇa । sadṛśārtho hi samānaśabda iti pūrvaṃ vyākhyātam । yadapyetat sārūpyābhāvāda dhyavasāyasaṃśayayoḥ kāryakāraṇayoriti ।
viśeṣānavadhāraṇamubhayoḥ samānamityarthaḥ । bhāṣyakāreṇa tu yatsārūpyamuktaṃ tattathā na boddhavyam । yadi hi kāryakāraṇayorutpattiḥ sārūpyaṃ tadativyāpakaṃ cāvyāpakaṃ ca । nityānāmapi kāraṇatvāt ।
tasmātsārūpyaśabdo na sārūpyasya nirddeśaḥ । ityāha । kāraṇasadbhāvāditi । anavadhāraṇenaiva tattvānupalabdheriti pratyuktam ।
ekaikavivakṣayā tu hetvābhāsāntaratvamiti bhāvaḥ । na cāvyavasthātaḥ saṃśaya iti । nāsau pṛthakkāraṇamapi tu samānadharmopapattyādiparikaratayetyarthaḥ । yatpunaretadvipratipattāviti ।
viṣayāpekṣayā vipratipattiḥ svarūpāpekṣayā sampratipattiriti । evamavyavasthāyāmapi draṣṭavyam ।। yatra saṃśayastatraivamuttarottaraprasaṅgaḥ ।। ko asya sūtrasyeti tātparyapraśnaḥ ।
uttaraṃ svayamiti । uktaiḥ samādhānahatubhaḥ samādheyaḥ । vathohitveti bhāṣye yadapyuktamityathaḥ । ।।
pratyakṣādīnāmaprāmāṇyam traikālyāsiddheḥ ।। pūrvaṃ hi pramāṇasiddhau nendriyārthasaṃnikarṣāt pratyakṣotpattiḥ ।। atha pramāṇaparīkṣetyādibhāṣyam । tatpūrvakatvādviśeṣalakṣaṇānām ।
tatra sāmānyalakṣaṇamupalabdhisādhanaṃ pramāṇamiti, taccopalabdhisādhanatvaṃ pratyakṣādīnāmeveti pratyakṣādīnāmityuktam । tadetadāha vārtikakāraḥ । athedānīmiti । parīkṣaṇīyaṃ pṛcchati ।
kiṃ punareṣāmiti । tadabhāve tadvyavasthānupapatteḥ । eva nāsti, nāsau laukiko na parīkṣaka ityunmattavadupekṣaṇīyaḥ । tasmātsarvaprāṇabhṛtsiddherna pramāṇasāmānyaṃ parīkṣaṇīyamiti bhāvaḥ ।
iti । na parīkṣā saṃśayamantareṇeti saṃśayabījamāha । sadasatoriti । pūrvapakṣamāha ।
vyudasyasaṃśayamiti । ayamatra pūrvapakṣiṇo mādhyamikasyābhisandhiḥ । iti । jñānaṃ hi pramāṇaṃ tadyogātprameyamiti cārtha iti ca bhavati ।
।। paścātsiddhau na pramāṇebhyaḥ prameyasiddhiḥ ।। atha pūrva prameyaṃ paścātpramāṇaṃ tatrāha । paścāditi ।
yadyapi svarūpaṃ na pramāṇādhīnaṃ, tathāpi tasya prameyatvaṃ tadadhīnaṃ, tadapi cetpramāṇātpūrvaṃ na pramāṇayoganibandhanaṃ syādityarthaḥ । tadidasuktaṃ prameyasaṃjñeti ।। yugapatsiddhau pratyarthaniyatatvāt kramavṛttitvābhāvo buddhīnām ।। sūtravyāghātaśca ।
prayogastupratyakṣādayo na pramāṇatvena vyavaharttavyāḥ kālatraye apyarthāpratipādakatvāt । yadevaṃ na tatpramāṇatvena vyavahriyate, yathā śaśaviṣāṇaṃ, tathā caitattasmāttatheti । evaṃ pūrvapakṣite siddhāntamāha । atra samādhiriti ।
upalabdhihetorityādibhāṣyasya kālatraye apyarthāpratipādakatvāditi hetorasiddhatodbhāvanamarthaḥ । svayaṃ vārttikakāro asyānumānasya dūṣaṇamāha । pratyakṣādīnāmaprāmāṇyamiti ceti । eva nāstīti kathaṃ teṣāmaprāmāṇyamāpādayitumarhatīti bhāvaḥ ।
yadi pramāṇāni nārthaṃ sādhayanti, pratyakṣādīnītyeva na syāt । na khalu tāni pramāṇato asiddhāni pratyakṣādīnītyeva bhavantītyarthaḥ । na caiteṣāmarthasāṃdhanatvaṃ sāmānyaviśeṣābhidhāyipratyakṣādipadagocaratāpītyāha । kathaṃ cānyatheti ।
api ca prāmāṇyaniṣedhe na pramāṇānāṃ pratyakṣādīnāmasattvam । tasya kamaṇḍaluyogo dharmaḥ, tataśca pramāṇānāmasattvaṃ pūrvapakṣiṇo abhimataṃ na syādityāha । dharmapratiṣedhācceti । śaṅkate ।
atha bhāvasyāsvatantratvāditi । nirākaroti । evamapīti । pratiṣidhyamāna iti mātre vaktavpaye vidhīyamāna iti dṛṣṭāntārtham ।
etena taddhitārtha iti । prāmāṇyapadārtha ityarthaḥ । yathāśrutaśca heturvyadhikaraṇa ityāha । yaścāyaṃ heturiti ।
yatpunarityādi bhāṣyaṃ vyācaṣṭe । yatpunaretatpramāṇeneti । saṃbhavaḥ pratyakṣādīnāṃ nivartyata iti । pratyakṣādīnāmabhāve kārakahetuvacanamityarthaḥ ।
asambhavaṃ pratyakṣādīnāṃ siddhameva jñāpayatītyāha । athāsambhavo jñāpyate । na hyasato nivṛttiriti nāsanū ghaṭo mudgaraprahāreṇa nivarttyata ityarthaḥ ।। traikālyāsiddheḥ pratiṣedhānupapattiḥ ।।
deśayati । traikālyāsiddheḥ pratiṣedhānupapattirityevamabhidhāneneti । pariharati । naiṣa doṣa iti ।
tvadvacanaṃ tvadabhyupagamaviruddhamasmākaṃ tu naitadvacanaṃ nābhyupagamaviruddhamityarthaḥ । na ca dharmiṇāṃ pratiṣedhe kaścinnyāya iti । nānumānaṃ dharmipratiṣedhe prabhavati, āśrayāsiddhatvāddhetorityarthaḥ । api ca pramāṇamātramadhikṣipataḥ pratyakṣādīnāmaprāmāṇyamiti pratyakṣādīnāṃ prāmāṇyamiti ca vākyayorarthabhedābhedau vicāraṃ na sahete ityāha ।
pratyakṣādīnāmaprāmāṇyamiti । evameva vaktavyamiti । nañoraprayogeṇa lāghavāt । so asādharmye vetiti ।
iti nodakāharaṇasamartha iti tadā gamyate । tantrāntarābhyupagatānāṃ pratiṣedha iti । tantrāntare yādṛśaṃ pramāṇamagyupeyate tādṛśasyābhyupagamo bhavati । na yunarjagatkāraṇaṃ, tasyānyādṛśasyābhyupagamāditi ।
kathamiti pramāṇākṣepaḥ । kasyeti pratipādyākṣepaḥ । kaśceti pratipādakākṣepaḥ । pratipādyākṣepaṃ vibhajate ।
apratipanna iti । pratipādakākṣepaṃ vibhajate । pratipannaśceti । kva pratipādye ।
kiṃ pratipādyata iti ।। sarvapramāṇapratiṣedhācca pratiṣedhānupapattiḥ ।। yadyupādīyate udāharaṇaṃ tatpramāṇenānavadhāritaṃ na śakyamupādātumiti bhāvaḥ । na kevalamaśakyaṃ vyarthaṃ cetyāha ।
pratyakṣādīnāṃ ceti । sarvaiḥ pramāṇairiti । uhāharaṇādiviṣayaiḥ pramāṇairvipratiṣiddho viruddho bhavati, bādhitaviṣayatayā pramāṇābhāso bhavatītyarthaḥ । viruddhaṃ cetyāha ।
siddhāntamabhyupetyeti । pramāṇānāmityavayavābhiprāyam । ityarthaḥ ।। tatprāmāṇye vā na sarvapramāṇavipratiṣedhaḥ ।।
tatprāmāṇyeveti । asyārthaḥ । yadi mādhyamiko brūyāt pratyakṣādīnāmaprāmāṇyaṃ traikālyāsiddheriti svavākyāvayavāśritāni pramāṇāni yathālokapratītisiddhāni, tairavicāritasiddhairitareṣāṃ prāmāṇyaṃ pratiṣidhyata iti । tatredamucyate ।
tatpramāṇye vā avayavāśritapratayakṣādiprāmāṇye na sarvapramāṇavipratiṣedho avayavāśritānāmeva prāmāṇyābhyupagamāt । kiṃ vicārāsahatvam, āho sarvajanasiddhatayā sandehānāspadatvam । tatra pūrvasminkalpe vicārāsahatvena svayaṃ dusthitenānyeṣāṃ prāmāṇyaṃ bādhyata iti subhāṣitam । tasmāduttaraḥ kalpaḥ, tathā ca na sarvaprāmāṇyaṃ tasyaiva prāmāṇyāt ।
atra bhāṣyaṃ, vītyayamupasargaḥ sampratipattyarthe pratiṣedhaśabdārthamanujānāti viśeṣamabhidadhātu na tu tadvyatiriktārtho na vyāghātavacana ityarthaḥ । tadidamuktaṃ na vyāghāte । kasmādarthābhāvāt । svavākyāvayavāśritānāṃ hi pramāṇānāṃ prāmāṇye sarvapramāṇapratiṣedhavyāghātaḥ pūrvamuktastatpratiṣedhaḥ pūrveṇavirudhyate ।
ityarthaḥ । tadetadvārttikakāro vyācaṣṭe । vītyayamupasargoviśeṣapratiṣedhe । yāvaduktaṃ bhavati viśeṣeṇa sarveṣu pramāṇeṣu pratiṣedha iti, tāvaduktaṃ bhavati vipratiṣedha iti, pratiṣedhaśabdārthābhyanujñānatvādviśabdasya ।
tena na sarvapramāṇavipratiṣedha ityanena vipadasahitena kimuktaṃ bhavati । idamuktaṃ bhavati kāniciditi । avayavāśritāni pramāṇāni vicārya samudāyaṃ vicārayati । cacceti ।।
traikālyāpratiṣedhaśca śabdādātodyasiddhivattatsiddheḥ ।। tadidaṃ sūtrakāreṇa traikālyāsiddherityanuyāgasyapratiṣedhe api sāmyādapramāṇavirodhaścāpāditaḥ, sampratyasiddhatodbhāvanaparaṃ sūtraṃ paṭhati । traikā-ddheḥ sū tatpāṭhamākṣipati । kimarthamiti ।
svātantryeṇa cedasya sūtrasyārthaḥ pūrvamuktaḥ, kṛtaṃ sūtrapāṭhenetyarthaḥ । pariharati । pūrvokteti । na tadasmābhirutsūtramuktamapi tu sūtrārtha eveti jñāpanārthaṃ sūtrapāṭho asmākamityarthaḥ ।
niyamena yaḥ pratiṣedhaḥ pūrvameva vā paścādeva vā sahaiva veti taṃ pratiṣedhati । aniyameti । khaluśabdo ayaṃ yasmādarthe । yasmādaniyamadarśoṃṛṣiḥ ।
vārtikaṃ tadutthānajñāpanārthaḥ sūtrapāṭha iti darśayati । pāṭhakramamatilaṅghya kasmāttatraivedamiti । atraiva tadbhāṣyaṃ kasmānnoktamiti ca draṣṭavyam । pariharati ।
aviśeṣāditi । āha । yo asau vīṇāveṇuśabdayoriti । pūrvopalabdhavīṇānimittadhvanivaditi ।
tadidamuktaṃ vīṇānimittakatvamiti । dhūmadarśanāditi । saṃyoginā hi vahninā viśiṣṭo dhūmo anumīyate na kāraṇena, astīti varttamānāvabhāsānupapatteriti ।। prameyatā ca tulāprāmāṇyavat ।।
iti kalpayati kaściddhāreti । iti kalpayitvā paścāddhāreti kalpayati, tathā ca pramāṇaprameyabhāvastasmānna paramārthasanniti । atredamuttarasūtram । prameyā ca tulā prāmāṇyavaditi ।
tadyojanikāṃ karoti । pramāṇaṃ prameyamiti ceyamiti । ayamabhisandhiḥ । kṣaṇabhaṅgapariṇāmanirāse sati svakāraṇādutpannaṃ sthiraṃ vastu tattadvastvantarasannidhānāttattaddharmayoge sati tattadabuddhivyapadeśamanubhavati ।
samāveśaṃ darśayituṃpṛcchati । yadā punariti । uttaram, tadā nimitteti । asvaya cārthasya jñāpanārthaṃ sūtraṃ prameyā ca tulāprāmāṇyavaditi ।
na kevalaṃ pramāṇaṃ samāhāragurutve tulā, yadā punarasyāṃ sanderhe bhavati prāmāṇyaṃ prati tadā siddhapramāṇabhāvena tulāntareṇa yatparīkṣitaṃ suvarṇādi tena prameyā ca tulā, prāmāṇyavat । yathā prāmāṇye tulā prameyā ca tathānyadapi sarvaṃ pramāṇaṃ prāmāṇye prameyamityarthaḥ । evamanavayavena kārtsnyena । tantrārthaḥ ।
iti । kvacitpramātṛtvaprameyatvapramāṇatvādīnāṃ samāveśo yathā'tmani । sa hi pramātā pramīyamāṇaśca prameyaṃ, tena tu pramitena tadgataguṇānatarānumāne pramāṇam । kvacitpunaḥ pramāṇatvaprameyatvaphalatvānāṃ samāveśo yathā buddhau, kvacitpunaḥ pramāṇatvaprameyatvayoḥ,yathā saṃśathādau ।
seyaṃ samāveśasya tantrārthavyāptiriti । tathā ca kārakaśabdā iti । atra pūrayitvā vyācaṣṭe vārtikakāraḥ । yathā ca pramāṇeti ।
yāvanti । yatra nimittāni tāvatāṃ tatra naimittikānāṃ pravṛtteravaśyaṃbhāvo niyamaḥ । khasthitau vṛkṣaḥ svātantryātkarteti bhāṣyam । tatra svātantryaṃ pṛcchati vārttikakāraḥ, kiṃ punaḥ svātantryamiti ।
itarakārakāprayojyatvaṃ, prayojakatvaṃ ca kārakāntarāṇāṃ kartuḥ svātantryamuktama । iha tu kārakāntarāṇāmabhāvāttādṛśaṃ svātantryaṃ nāstīti bhāvaḥ । kārakāntarāpekṣasya hi prayojakatayā kathañcitsvātantryaṃ vivakṣyate tadanapekṣasya nitarāṃ svātantryamityarthaḥ । iti ।
yāvaduktaṃ bhavati na gacchatīti, tāvaduktaṃ bhavati tiṣṭhatīti । atra ca niṣedhasya niṣedhyādhīnanirūpaṇatayā tadupādhiḥ pūrvāparībhāvo na tu svarūpeṇa niṣedhasya pūrvāparībhāvasambhava iti । yadāpyasterabhidhāyaka iti । ityarthaḥ ।
asti vyanaktīti । tatra cānapekṣa ityarthaḥ । gehasambandhānubhāvo gehasambandhaprāptiḥ samavāyaḥ । tadviṣayā kriyā gatividhārakaḥ prayatnastena hi sa tiṣṭhati ।
ghaṭo gṛhestīti tvaupacārikaḥ prayogaḥ । yadāpyayamabhagnavacana iti । atrāpi niṣedhyasya pūrvāparībhāvopādhireva niṣedhasya tathābhāvaḥ । tathāpi tatprayojakatvenaiva svātantryamityāha ।
samudāyeti । iti । dhriyata iti karttari lakāraḥ । pratyabhijñānaviṣayatā vā sthitiḥ ।
tasyāṃ satyāmapi kārakāntarāpekṣāyāṃ prayojakatayā svātantryamityāha । pūrvāpareti । aneke paryāyavantaḥ pratyayāḥ prāganu tattāśrayasya dharmiṇaḥ punaranubhavaḥ । atha smṛtiratha pratisandhānamiti ।
vaināśiko deśayati । cakreti । yadeva daṇḍasaṃyogena cakrabhramaṇaṃ tadevedamuparate api daṇḍasaṃyoge ityarthaḥ । pariharati na pramāṇeti ।
nāsati balavati bādhake pramāṇe pratyabhijñānasya śakyaṃ mithyātvaṃ, jvālādiṣu tu tadastītyarthaḥ । na ca samastapratisandhānapratyayamithyātve mithyāpratisaṃdhānapratyayo bhavitumarhati bījā dityāha । mithyāpratyayāśceti । vaināśikaḥ pṛcchati ।
atha bhavata iti । evaṃ bruvāṇaḥ pratyakṣamapramāṇayanna śakyastena bodhayitumityanumānaṃ pramāṇamāha । uktaṃ pramāṇamātmalakṣaṇe । rūpeti ।
anumānāntaramāha । kārayisyeti । kāryakālānubhavanaṃ kāryakālaprāptiḥ । vaināśikaḥ śaṅkate ।
anāghāramiti । pratītya pūrvabhāvaṃ vikṛtyetyarthaḥ । dūṣayati । tanneti ।
odhayasyādhārasamānakālatvamanubhavasiddhaṃ tenādhāreṇa kāraṇenu kāryakālaṃ sthātavyam । api tu yuktyā sādhyaṃ, sā ca dṛṣṭāntābhāvādanupapannā । kṣaṇabhaṅgasādhanāni ca nirākariṣyante । iti ।
abhyugamāntaravirodhamāha । yaccektaṃ bhavadbhiriti । na kevalaṃ rūpādīnāmāśritatvaṃ bhavadbhirabhyupagatamupapannaṃ cetyāha । anāśritatvācceti ।
pṛcchati । karmaṇi kaḥ kārakārthaḥ । kārakaśabdārthaḥ । kriyānimittaṃ hi kārakaṃ yatpunaḥ kriyāyā eva vyāpyaṃ na tatkriyānimittamiti na kārakam ।
akārakaṃ ca kathaṃ karma । kārakādhikāritvāt karmasaṃjñāyā iti bhāvaḥ । uttaraṃ kriyāviṣayatvamiti । idameva cānubhavasyārthaviṣayatvaṃ yadarthādhīnanirūpaṇatvamityuktaṃ pramāṇalakṣaṇa iti ।
tena kriyāṃviṣayasya kriyātaḥ prāgbhāvādyuktaṃ kārakatvam । evaṃ ca vikāryaprāpyayorupapannaḥ karmabhāvaḥ nirvartyasya tu padāderyadyapi kriyāyāḥ prāgbhāvo nāsti, tathāpi tadavacavānāṃ tantūna prāgbhāvasteṣāṃ tādarthyena paṭatve upacārātpaṭaṃ karotīti yuktaḥ prayogaḥ । tathā hi sahacaraṇādisūtre vakṣyati kaṭārtheṣu vīraṇeṣviti । etena karmalakṣaṇenārhi laṅghayati, grāmaṃ gacchan vṛkṣamūlānyupasarpatītyādayo api saṅgṛhītā veditavyāḥ ।
ityatra yathā prāptirnagarasamavetā, evaṃ caitrasamavetāpīti caitrasyāpi kriyājanikaphalaśālino mā bhūtkarmatvamityata uktamanātmamaveteti । ātmaviṣaye api ca mānasapratyakṣe yadyapyātmano na karmatā, tathāpi jñānakriyā sakarmikaivātmadharmasyātmavyatiriktasya kasyacitkarmaṇo ḥvabhāsanāditi sarvamavadātam । vṛkṣaḥ sampradānaṃ bhavatīti । pāṇinīyalakṣaṇānurodhena laukikaprayogānurodhācca sampradānamiti neyamanvarthasaṃjñeti bhāvaḥ ।
gurutvapratibandhe kāraṇamiti prakṛtodāharaṇābhiprāyam । tathā ca guṇādīnāmapyodheyatvādhigaterdravyādibhirādheyabhāvaḥ siddho bhavati । kālpanikaṃ tṛ kārakaṃ na mṛṣyāmaha ityanenābhisandhinā bhāṣyakāreṇoktam । evaṃ ca satīti ।
na kriyāmātramiti । nāvāntarakriyāmātram । yatpradhānakriyāsādhanamavāntarakriyāviśeṣayuktamiti । tadetadanubhāṣya vārtikakāro vyācaṣṭe ।
evaṃ ca satīti । tadanena kārakasāmānyamuktam । iti । syādetat ।
āha । sarvasya ca kārakasyeti । ubhayopādānaṃ prayojanavaditi । iti bhāṣyaṃ vyācaṣṭe ।
evaṃ ca śāstramiti । deśayati । yadīti । pariharati ।
na śakteriti । punardeśayati । śakteriti । pariharati ।
naiṣa doṣa iti । uktaṃ kriyetyaneneti । sāmarthyaṃbalam । iti ।
prakṛte yojayati । kārakaśabdāścāyamiti । pramāṇataḥ siddheḥ pramāṇānāṃ pramāṇāntarasiddhiprasaṅgaḥ ।। samprati prakārāntareṇa pramāṇānyākṣipya samādhīyante ।
asti bhoḥ kārakaśabdānāmiti । atraite kalpā upaplavante । kiṃ pratyakṣādīnāmupalabdhiḥ samādhanā niḥsādhanā vā । yadāpi sasādhanā tadāpi kimebhireva pratyakṣādibhirāho pramāṇāntareṇa ।
yadāpyebhistadāpi kiṃ tayaiva pratyakṣavyaktyā । athaikā vyaktirvyaktyantareṇeti । anavasthāpātaśca । tatra pratyakṣādibhiḥ pratyakṣādyantarāṇāṃ grahaṇe anavasthāpātaḥ ।
tayaiva vyaktyā tu grahaṇe ātmani vṛttivirodhaḥ । na hi tayaivāsidhārayā saivāsidhārā chidyate । evaṃ cet kṛtaṃ prameyasādhanaiḥ pramāṇaiḥ, pramāṇavadasādhanaivāstu prameyopalabdhiriti pūrvaḥ pakṣaḥ । nāsādhanā pramāṇasiddhirnāpi pratyakṣādivyatiriktapramāṇābhyupagamo yena vibhāgasūtravyāghātaḥ syāt ।
yenātmani vṛttivirodhā bhavet । api tu pratyakṣādijātīyena pratyakṣādijātīyasya grahaṇamātiṣṭhāmahe । yathā dhūmādiḥ । bubhutsapā ca tadapi śakyajñānaṃ sāca kadācidevakvaciditi tadarthaṃ pramāṇāntarapekṣāyāmanavasthetivācyam ।
dṛṣṭārthe saṃśayādapi pravṛttau satyāṃ pravṛttisāmarthyena tasya sujñānatvāt, adṛṣṭārtheṣu pravṛttisāmarthyāvaghṛtamāmāṇyapramāṇasādharmyeṇa tasyaśakyajñānatvāditi darśitaṃ prathame sūtre । tasmāpratyakṣādibhiḥ pratyakṣādīnāmupalabdhirnacānavastheti siddhāntaḥ । bhāṣyaṃbho ikhāmantraṇe । kutaḥ punarupalabdhihetutvamata āha ।
saṃvedyāniceti, cohetau । upalabdhiviṣayatvaṃ kuta ityata āha । pratyakṣaṃ me jñānamiti ।। tadvinivṛttarvā pramāṇasiddhivat prameyasiddhi ।।
na pradīpaprakāśasiddhivat tatsiddheḥ ।। pradīpabhāvābhāvayordarśanasya tathābhāvāt । jñātṛmanasośca darśanāditi bhāṣyaṃ, tadvyācaṣṭe vārtikakāraḥ । iti ।
jñātā jñeya iti sakarmābhiprāyaṃ, na hyanyaspavaya samavetā jñānakriyā yenātmanaḥ karmatā syāt api tu jñātṛsthaiva, parasamavetakriyāphalaśāli hi karmetyuktaṃ, tasmātsukhādīnāmātmadharmāṇāmatra karmatā, ātmanastu prakāśamānatā, tatra vivakṣayā jñeyatvābhidhānaṃ, manastu yadyapi svajñānaṃ prati karaṇaṃ karma ca, tathāpi na svātmāna vṛttivirodhaḥ । yadi hi jñātaṃ karaṇaṃ bhavettadā'tmāśrayadoṣaprasaṅgaḥ । kiṃ tvātmasamavetā, tasmāj jñeyatvaṃ jñānasādhanatvaṃ ca manaso na doṣamarhatīti । tān pratyāha ।
[a] kvacin nivṛttidarśanād anivṛttidarśanāc ca kvacid anekāntaḥ ।। kvaci-ntaḥ ।। yathāyaṃ prasaṅgaḥ pramāṇānāmanapekṣatvaprasaṅgaḥ, pradīpe pradīpāntarānapekṣayā prakāśakatvadarśanātpramāṇāntarānapekṣāṇyevālokavatpramāṇāni setsyanti, evamarthamupādīyate prasaṅga, prameyāṇyapyanapekṣāṇyeva setsyantītyevamarthamapyupādeyaḥ, tathā ca pramāṇabhāva ityarthaḥ । tadevaṃ pradīpadṛṣṭāntāśrayaṇena pramāṇābhāvaprasaṅgamuktvā sthālyādidṛṣṭāntopādāne tu pramāṇasyāpi pramāṇāntarāpekṣetpayāha ।
yathā ca sthālyādirūpagrahaṇa iti । tadetadbhāṣyaṃ vyācaṣṭe vārtikakāraḥ, yathā pradīpaprakāśaḥ sajātīyānapekṣastathā pramāṇāni sajātīyānapekṣāṇi na punaryathā sthālyādirūpaṃ pramāṇāpekṣaṃ tathā pramāṇānyapi pramāṇāpekṣāṇīti । kasmātpunaḥ sthālyādirūpaṃ pramāṇāpekṣamityata āha । sthālyādirūpaprakāśane ceti ।
। pradīpaprakāśastatra pramāṇamiti lokasiddhamityarthaḥ । kasmādevaṃ sthālīrūpavanna pramāṇāni, tānyapi pramāṇāntareṇa prakāśyantāmityarthaḥ । niyamāntarahetvabhāvamāha । iti ।
yathā hi pramāṇāni pradīpadṛṣṭāntena nirapekṣāṇi, evaṃ tenaiva dṛṣṭāntena kasmānnapa prameyāṇyapi, tataśca pramāṇābhāvaprasaṅgaḥ । na hi pramāṇānāmeva pradīpo dṛṣṭānto na prameyāṇāmiti niyamaheturasti । tadanena yathā prasaṅga iti bhāṣyaṃ vyākhyātam । pradīpaprakāśo dṛṣṭānto bhavatvi tyanenāyameva dṛṣṭānto nāyamiti niyamo nirākṛtaḥ, pūrveṇa tu pradīpadṛṣṭāntena nirapekṣatvameva na tu sthālīdṛṣṭāntena sāpekṣatvamityayaṃ niyamo nirākṛta iti na punaruktam ।
prakāśakatvādinā tu hetunā saṃgṛhītaḥ pradīpadṛṣṭānto bhavatīti niyamaḥ śakyo vaktum । tasyāpi cakṣurādyapekṣatvāttataśca sādhyahīno dṛṣṭāntaḥ, viruddhaśca heturviṣayajñānamapi viṣayajñānena na gṛhyate kintu jñānaviṣayeṇa jñāneneti nātyantasajātīyamiti, tadanenābhiprāyeṇa vārtikakṛtoktamanekānta ityayaṃ doṣo na bhavati । doṣāntaraṃ tu bhavatītyarthaḥ । iti na vyākhyātaḥ ।
yenānavasthāmupādadīteti sopahāsam ।। pratyakṣalakṣaṇānupapattir asamagravacanāt ।। pratya-t ।। pratyakṣalakṣaṇaṃ cānena sūtreṇocyate pratyakṣasvarūpaṃ vā, na tāvatpratyakṣakāraṇamityāha ।
yadidaṃ bhavatā pratyakṣalakṣaṇamucyata iti । pratyakṣakāraṇāmityarthaḥ । kāraṇe sati kāryaṃ lakṣyate jñānamiti । dvitīyaṃ kalpaṃ śaṅkate atheti ।
siddhāntavādyāha । nobhayathāpīti । lakṣaṇapakṣa eva siddhānto abhimataḥ, kāraṇapakṣābhyupagamaḥ prauḍhivādena draṣṭavyaḥ । sakalapratyakṣavyāpakamasādhāraṇaṃ kāraṇamavadhāryate ।
na hīdṛśamanyatkāraṇamātmamanaḥ saṃyogo vā indriyamanaḥ- saṃyogo vā pratyakṣasyāsti, pūrvasya sādhāraṇatvād uttarasya cāvyāpakatvāditi । ।। nātmamanasoḥ saṃnikarṣābhāve pratyakṣotpattiḥ ।। tadevaṃ siddhāntasāramuktaṃ nātmamanasorityādisūtramapaṭhitvaiva bhāṣyakāro vyācaṣṭe ।
iti । sarvaṃ hi kāraṇajātaṃ kāryopajananāya parasparasamavadhānamapekṣate, anyathāpa yatra tatra sthitebhyo api kāraṇebhyaḥ kāryamupajāyeta । sambandhaścātmamanasoḥ saṃyoga eva । āha ।
manaḥsannikarṣe iti । tasmādātmamanaḥsannikarṣo api vaktavya iti pūrvapakṣaḥ । tadidaṃ nātmamanasoḥ sannikarṣetpādisūtraṃ pāṭhasya purastātkṛtabhāṣyam । tadetadvārtikakāro bhāṣyamanubhāṣya pūrvapakṣasūtraṃ paṭhati ।
nātma-ttiḥ ।। sūtrārthamāha । ātmamanasoriti । pūrvapakṣasya kṣaṇamapyavasthānamasahamāno vārtikakāraḥ pratiṣedhamasyoktaṃ smārayati । nokteti ।
।। digdeśakālākāśeṣvapyevaṃ prasaṅgaḥ ।। indriyārthasannikarṣādīnāmanena kāraṇatvamuktamiti manyamānaḥ pārśvasthaḥ pratyavatiṣṭhate । sati cendriyārtheti ।
na sati bhāvamātreṇa kāraṇatvamākāśādīnāmapi kāraṇatvamataṅgāt । indriyātmasaṃyogaśceti na kāraṇaṃ yuktamityarthaḥ । dūṣayati । akāraṇabhāve apīti ।
suptasya jñānānutpādāt । iti । tadetadvārtikakāro vyācaṣṭe । yeca sati bhāvāt kāraṇabhāvaṃ varṇayanti pūrvapakṣiṇaśca siddhāntino vā asati na bhavatīti daivād āgato vyatireko ।
na tu prayojakastān prati pārśvastho brūte । teṣāṃ digdeśeti । yathā cāndramasaṃ rūpamiti । ।।
jñānaliṅgatvādātmano nānavarodhaḥ ।। evaṃ pārśvasthe niraste pūrvapakṣī brūte । yadyevamiti siddhāntyāha । nopasaṅkhyeya iti ।
jñāna-dhaḥ ।। atra jñānasyātmaliṅgatvamucyate, jñānaṃ tāvatkāryamanityatvād ghaṭavat । kva cit samevataṃ kāryatvād ghaṭavat । na ca tatpṛthivyādyāśritaṃ mānasapratyakṣatvāt ।
yatpunaḥ pṛthivyādyāśritaṃ tat pratyakṣāntaravedyamapratyakṣameva vā । na ca tathā jñānaṃ dravyāṣṭakātiriktāśritam । tadāśrayaśca dravyajātīyaḥ, samavāyikāraṇatvādākāśavat । tasya ca vibhutvamātmalakṣaṇe asmābhiruktam ।
ato guṇajātīyaṃ jñānaṃ, kāryatve mati vibhudravyasamavāyāc śabdavat । evaṃ vyavasthite praśnottare vārttikagate vyākhyātavye । ātmasamavāyāditi । kāryatve sati vibhudravyasamavāyādityarthaḥ ।
vibhudravyasamavāya evāsiddha iti vadatu āha । na pṛthivyādiguṇaḥ svasaṃvedyatvāta । mānasapratyakṣavedyatvādityarthaḥ । svaparasaṃbaddhaṃ pratyakṣāntaravedyaṃ draṣṭavyam ।
anyathā pṛthivyādiguṇena dvitvādinā vyabhicāraḥ syāditi । tasmāj jñānaliṅga ātmā, na tvasāvasaṃyukto jñānaṃ janayati । tasya sadātanatve sadā jñānotpādaprasaṅgāt । ātmamanaḥsaṃyoga iti na sūtrakṛtoktaḥ ।
prauḍhivāditayaiṣa samādhiriti darśayitumuktameva paramasamādhiṃsmārayati । uktaṃ cātreti ।। tadayaugapadyaliṅgatvācca na manasaḥ ।। anyārthamiti ।
prameyabhūtamanaḥsvarūpapratipādanārtham । anyārthasyāpipa tadarthaprakāśakatvam upapattiḥ । liṅgam । īdṛśaṃ hi talliṅgaṃ yadanyārthamapi manaso jñānakāraṇatvaṃ pratipādayatīti ।
na hi jñānaṃ svatantraṃ yena svakāraṇaṃ mano nāpekṣeta, nāpi cakṣurādi svatantraṃ jñānajanane yena manojñānakaraṇaṃ na syādityāha । na cakṣurādīti । ।। pratyakṣanimittatvāccendriyārthayoḥ saṃnikarṣasya svaśabdena vacanam ।।
deśayati । atha kasmāditi । indriyārthasannikarṣe apyarthataḥ prāptiraviśiṣṭeti bhāvaḥ । pariharati ।
pratyakṣeti sarvānamidhāne hi pratyakṣaṃ na lakṣitaṃ syāditi tallakṣaṇāya kiñcidvaktavyam । tatrendriyārthasannikarṣa eva vaktavyaḥ, samastapratyakṣavyāpakatvāt netarāvavyāpakatvādativyāpakatvācceti paramaḥ samādhiḥ ।। suptavyāsaktamanasāṃ cendriyārthayoḥ saṃnikarṣanimittatvāt ।। supta-t ।। jñānotpatteriti sūtraśeṣaḥ ।
praṇidhāya saṅkalpya । so ardharātre evāvabudhyate । prabodhajñānamiti । prabodhe nidrāvicchede sati dravyasparśasya saṃjñānaṃ prabodhajñānamityarthaḥ ।
suptamanasāmitivyācaṣṭe । ekadā khalvayaṃ viṣayāntareti ।। taiścāpadeśo jñānaviśeṣāṇām ।। prādhānye ca hetvantaram ।
taiścā-ṇām ।। indriyairvyapadeśaṃ vigrahasamāsābhyāṃ jñānasya darśayati । ghrāṇeti । indriyaviṣayasaṅkhyānurodhāttajjñānasya tadvyapadeśa ityāha । indriyeti ।
vārttikaṃ-yaccā-sādhāraṇaṃ teneti । ।। vyāhatatvādahetuḥ ।। indriyamanaḥsanikarṣo vā jñānakāraṇamanenoktamiti manvāno deśayati ।।
vyāha-tuḥ ।। nārthaviśeṣaprābalyāt ।। parihārasūtram ।। anenendriyārthasannikarṣasya prādhānyamātramucyate । na tvātmamanaḥsaṃyogasyendriyamanaḥsaṃyogasya vā akāraṇatvamucyata iti na vyāghāta ityarthaḥ ।
pṛcchati । asati saṃkalpe praṇidhāne ceti । yatnaḥ praṇidhānam । saṅkalpa icchā ।
uttaraṃ । yathaiveti । na tu manaḥprerakatvamapītyata āha । tena hyapreryamāṇe manasīti ।
bhogo hyadṛṣṭasya pradhānaṃ prayojanaṃ tannāntarīyakatayā janmāyuṣī ākṣipati । svasaṃbandhisukhaduḥkhasākṣātkāraśca bhogaḥ, tadāyatanaṃ ca śarīram । nūnaṃ tatprāptihetormanaḥkarmaṇaḥ kāraṇamadṛṣṭaṃ vaktavyam । anyathāsya sarvadravyaguṇakarmakāraṇatā na syāt ।
mā mūtsarvārthatetyata āha । eṣitavyaṃ cāsyeti । aṇūnāṃ viśeṣaṇaṃ bhūtasūkṣmāṇāmiti । vyāhatatvāditi pūrvapakṣāsūtram ।
asya tātparyamāha vārttikakāraḥ । aneneti । ityata āha । iyaṃ kileti ।
ityabhimānaḥ pūrvapakṣiṇa ityarthaḥ । iti । ayaugapadyaṃ dṛṣṭaṃ, tasya vyāghāta ityarthaḥ । śeṣaṃ tu bhāṣyavyākhyayā vyākhyātamiti ।।
pratyakṣamanumānam ekadeśagrahaṇādupalabdheḥ ।। ataḥ paramidānīmiti । ityarthaḥ । nirākaroti ।
na yathāsambhavaṃ vikalpānupapatteḥ । iti । ekaścāsau deśaścetyekadeśaḥ । deśaścādhāro na cādheyo astyavayavīti kathamādhāra ityarthaḥ ।
āho śabdārthakauśalamāha । śabde arthe vā kauśalamityarthaḥ । arthe tāvadakauśalamāha । akāryeti ।
kāryasyaikasya kāraṇānāṃ tadekaṃ kāryaṃ kartu parasparapratyāsattibharvati । yathā mṛddaṇḍacakrasūtrāṇāṃ ghaṭe janayitavye pratyāsattiḥ । yathā agnidhūmayoḥ, yeṣāṃ tu na kāryakānaparaṇabhāvo naikakāryatvaṃ vā naikakāraṇatvaṃ vā, teṣāṃ kuto niyamavatī pratyāsattirityarthaḥ । śabdākauśalamāha ।
na ca paraspareti । avayavinaṃ dadhadavayavāntaramavayavāntaramapekṣate । tataścāvayavāḥ parasparopakāriṇo bhavanti । avayavyabhāve tu na parasparopakāriṇaḥ kathamavayavā ityarthaḥ ।
na cāvṛkṣapratisandhānajeti । iti pratisandhānaṃ na bhavedityarthaḥ । āha । na cānumānam ।
kasmādityata āha । anumāna iti । nāyamanumātā pūrvamanupalabhyāgnimanumānena ca dhūmaviśeṣaṇamagniṃ pratipadya pratisaṃdhatte ayaṃ dhūmo ayaṃ cāgniriti । atha pūrvaṃ pratisaṃdhānaṃ paścādanumānamityata āha ।
na ca pratisandhāyeti । pratisandhānasamaya evāgneravagatatvādbhavitavyamatrāgnineti vyarthamanumānaṃ syādityarthaḥ । abhyupetyāha । pratisandhāyāpi ceti ।
kiṃ cārvāgbhāgamayamiti । sa bhāgavān bhāgo na bhavati kiṃ tu bhāgyeva । kasmānna paśyatītyata āha । nārvāgbhāgaparabhāgau saṃvaddhau ।
na cāpiva saṃyuktau, saṃyogasyāvayavinirāsamārgeṇa nirastatvādityarthaḥ । pṛcchati । kathaṃ punariti । uttaraṃ nityamarvāgbhāgeneti ।
sambandhastāvannāstītyuktameva । tamabhyupagaya tūttaraṃ satyaṃ sambaddhau satyapi sambandha aśakyagraho asāvityarthaḥ । satyaṃ sambaddhāvityayamabhyupagamavāda eva । yaccedamucyate pratisandhānapratyayajeti ।
avayavānāmavṛkṣatvānnāvayave pratisandhānajā vṛkṣabuddhirityuktaṃ, samprati tu vṛkṣasyāsattvena nāvayave vṛkṣa iti pratisandhānamrityapaunaruktyam । rūpaṃ ca mayopalabdhaṃ rasaśceti । ityarthaḥ । pramāṇasya yathābhūtārthaparicchedakatvāditi ।
yathā bhrāntamapyanumānamarthasambandhena pramāṇamiti na bhavati, tathā prathame adhyāye darśitam । sā copapāditā prathamādhyāye । na tathā śabdasyārthānabhidhānāditi । kaḥ punarayaṃ tathāśabdārthaḥ ।
paramāṇūnāṃ rūpaṃ vā nairantaryaṃ vā saṃyogabhedo vā utpādabhedo vā । yadi rūpamātraṃe tad ghaṭādiṣvapīti vṛkṣabuddhiḥ syāt । atha rūpabhedaḥ, kṣaṇāntareṇāvṛkṣaḥ syāt । na hi tatpūrvaṃ rūpam ।
atha nairantarye tad ghaṭādiṣvapyasti । na vā kvacidapi, gandharasarūpasparśaparamāṇuvyavadhānāt । na saṃyovago bhavadbhirāsthīyata iti kutastadbhedaḥ । utpādabhedo api paramāṇūnāṃ rūpameva ।
na hi paramāṇuvyatiriktaḥ kaścidasti teṣāmutpādaḥ । rūpaṃ ca pūrvaṃ vikalpitam । yadi hi kvacidavayavasanniveśo vāstavaḥ pūrvāparabhāgādiśabdapravṛttiheturupalabdhaḥ syāt tatastathāśabdārthaḥ pratīyeta, na tu bhavatāṃ kvacideṣa vāstavaḥ, vastusatāṃ paramāṇūnāmabhāgatvādityarthaḥ । sāmānyatodṛṣṭe dharmiviṣayakamapi pratyakṣaṃ nāstīti bhrānataḥ pṛcchati ।
sāmānyatodṛṣṭasyeti । uttaram । ayaṃ viśeṣa iti । dvikasya pratyakṣeṇa prasiddhau sāmānyatodṛṣṭaṃ pravarttate ।
trikasya tu pratyakṣeṇa prasiddhau pratyakṣatodṛṣṭamiti viśeṣaḥ । sarvasyāpratyakṣatvād vṛkṣabuddhirna pratyakṣatodṛṣṭādanumānādapi sāmānyatodṛṣṭādityāha । bhavatpakṣe tviti ।। na pratyakṣeṇa yāvat tāvadapyupalambhāt ।।
na pra-t ।। na pratyakṣasyānumānatā । yāvadekadeśabhūtasyārthajātasya grahaṇamekadeśagrahaṇādupalabdherityatra hetāviṣyate tāvadapi pratyakṣeṇa । anyathaikadeśagrahaṇābhāvenānumānānudayāt । anumānāntareṇa vā tadgrahaṇe anavasthāpātāt ।
atastāvato arthajātasya pratyakṣeṇopalambhāttāvatpratyakṣamanumānamiti pratijñā hetunā ekadeśagrahaṇānupalabdherityanena bādhitā, ekadeśagrahaṇasya pratyakṣeṇānabhyupagame vā pramāṇāntarasya tatrānupapatterasiddho hetuḥe seyamubhayataspāśā rajjurityarthaḥ । āha bhāṣyakāraḥ na caikadeśagrahaṇamiti । anumitiranumānam । bhāvayituṃ kartum anavasthāprasaṅgena hetvabhāvāditi ।
tadetatsūtraṃ vārttikakāro vyācaṣṭe । viruddhaścāyamiti । āha । na caivaṃ pratijñāyate sarvamiti ।
aprakāravaditi । anumānasya hi trayaḥ prakārā yādṛśā na tādṛśāḥ pratyakṣasyeti । trikālaviṣayatvācceti । anena parokṣārthatvaṃ sūcayatyanumānasya, pratyakṣaṃ tvaparokṣārthaviṣayaṃ, tasmādapi bheda ityarthaḥ ।
na tvevaṃ pratyakṣasya pramāṇasya, ata utpattau vā kārye vā liṅgaliṅgisambandhasmṛtyapekṣetyarthaḥ । anyathāpi cetyādi bhāṣyaṃ vyācaṣṭe itaśceti । na tvetadanumānamityādibhāṣyārthamāha । indriyeti ।
na tvanumānamevamityarthaḥ ।। na caikadeśopalabdhir avayavisadbhāvāt ।। api cāvayavino asattvaṃ manyamānena tvayaikadeśamātropalabdhyā vṛkṣabuddheranumānatvamuktaṃe na tviyamekadeśamātropalabdhirapi tu tasya tatsahacaritasya cāvayavina upalabdhilakṣaṇaprāptasya siddherityāha । na caikadeśopalabdhiriti ।
tadetadbhāṣyamanubhāṣya vārtikakārovyācaṣṭe । na ceti। akṛtsnagrahaṇāditi cet । uttarabhāṣyaṃ na kāraṇata iti ।
deśyavivaraṇam । na cāvayavā iti । ekadeśagrahaṇanivṛtyarthaṃ hi tvayāvayavigrahaṇamāsthīyate, na caitāvatā kṛtsnagrahaṇasambhavo yata ekadeśagrahaṇanivṛttiḥ syāt । na hyavayavigrahaṇe kṛtsnā apyavayavā gṛhītā bhavanti ।
nāpyavayavī, tasyārvāgbhāgasya grahaṇe api madhyamaparabhāgasthasyāgrahaṇāditi deśyabhāṣyārthaḥ । tadetadbhāṣyaṃ vārtikākāro vyācaṣṭe । nāvayavina upalabdhiriti । yatkhalu bahuṣu varttate tatpratyekaṃ samaṣṭyā vā, yathā kalaṃviṅkakaṇṭhaguṇaḥ ।
ekadeśena vā yathā sraksūtraṃ kusumeṣu । na ca kṛtsnaikadeśābhyāṃ prakārāntaramasti । nityatvānityatvavaditi । tathā cāvayavā eveti prāpta mityapi draṣṭavyam ।
na hyasya kāraṇavyatirekeṇeti । ityarthaḥ । pūrvapakṣavādyeva praśnapūrvakaṃ kriyātipattimāha । athopalabhyamāna iti ।
uttarabhāṣyavivaraṇaparaṃ bhāṣyaṃ kṛtsnamiti vai khalvityādi । tadekagranthatayā aṅga tu bhavānityādisambodhanopakramaṃ bhāṣyaṃ vyavasthitam । tadetadvārtikakāro vyācaṣṭe । ekasminniti ।
ayamabhisandhiḥ yattāvatkusumeṣvekandaśena varttamānaṃ dṛṣṭamiti, tadanupapannaṃ, yadi kusumeṣu sūtrāvayavā varttante kimāyātamavayavinaḥ sūtrasya । na hyanyasminvarttamāne anyadvarttata ityuktam । iti । atha mā bhūtsūtraṃ nāmāvayavi, ekadeśāstu kusume varttanta iti brūmaḥ ।
tathā ca sati naikamanekatraikadeśena varttatte kiṃ tvanekamanekatreti । na punaḥ paramāṇusvarūpātiriktā kācidvṛttirasti vastusatī । eveca kalaviṅkakaṇṭhaguṇavatpratyekaṃ kṛtsnaparisamāptirvṛttirityapi vyākhyātam । tathā ca vṛtterabhāvādekadeśena vā kārtsnyena vā varttata iti rikta vacaḥ ।
yathālokapratyayaṃ tu vṛtterabhyupagame sūtraṃ kusumeṣu naikadeśena varttate, kiṃ tu tadekadeśāḥ sūtraṃ ca kusumeṣu varttata iti laukiko anubhavaḥ । kiṃ tu svarūpataḥ, evamavayaveṣvavayavinaḥ svarūpata eva । iti, avayavinastu svāvayaveṣu vṛttiṃ prati nāvayavāntarāṇi santīti rūpamātreṇa tatra varttate avayavīti । tasmānna kiñcitkvacitkārtsnyenaikadeśena vā varttamānaṃ dṛṣṭamiti tayorvṛttiṃ prati vyāpakatvamasiddham ।
rūpasyaiva vyāpakatvamiti । taccāvayavinyapyastīti vyāpakānupalabdherasiddhernāvayavino avayaveṣu vṛttinivṛttiriti siddham । yathā ca kṛtsnaikadeśaśabdau nāvayavirūpe varttete tathoktaṃ vārttikakṛteti । naikadeśena varttate na ca kārtsnyena varttate atha ca varttata iti eṣa vācoyuktiḥ yadyathābhūtaṃ vastu tattathā nirdiśyata iheti yojanā ।
ubhayena vyāghātāditi । ekasyānekavṛtteḥ ekadeśena kārtsnyena ca vyāghātapa ityarthaḥ । sa eva hi dharmo vikalpyate yo vikalpyamāno dharmiṇe na bādhate, yathā śabdo nityo anityo veti, yo hyadhikaraṇaṃ dharmiṇameva bādhate nāsau dharmavikalponyāyyaḥ । āśrayāsiddhyā tasyānupapatteriti ।
yathā vijñānaṃ, saccerda nīlādyanunavāvasitamiti svabhāvahetuḥ, sattāmātravyāpitvādanavayavisvasya । tathā hyekasya sattvaṃ viruddhadharmāsaṃsargeṇa vyāptaṃ, tadviruddhaśca viruddhadharmasaṃsargo nīlādīnāṃ sāvayavatve prasajansvaviruddhaṃ viruddharmāsaṃsargaṃ nivarttayaṃstadvyāptaṃ sattvamapi nivartayati । eva tadānīṃ kampate na kampata iti viruddhadharmasaṃsargaḥ । athāvayaveṣu kampamāneṣvapi nāvayavī tatsamavetaḥ kampate, tataścalācalayorvastrodakavadyutasiddhiprasaṅgaḥ ।
abhedāt । na vāsya kvacidapyāvaraṇamityavikalo dṛśyeta । na hyanyasyāvaraṇe anyadāvṛtaṃ bhavatyatiprasaṅgāditi cenna । ardhāvaraṇe apyanāvṛtatvādavayavinaḥ prāgvadavikalagrahaṇaprasaṅgaḥ ।
avayavadarśanadvāreṇāvayavidarśanādadṛṣṭāvayavasyāvayavino apratipattiriti cenna । vikalpāsahatvāt । kiṃ sarvāvayavadarśanadvāreṇāvayavinaḥ pratipattiruta katipayāvayavadarśanadvāreṇa । pūrvasminkalpe nāvayavī kadācidapi dṛśyeta ।
na hyasarvavitsarvāvayavopalambhakṣamaḥ, arvāgbhāgena madhyaparabhāgayorvyavadhānāt । katipayāvayavadarśane tu tadabhivyaktāvalpāvayavadarśane api vahvavayavadarśanavatsūlopalambhaprasaṅgaḥ । rakte caikasminnavayave tatsthāno avayavyapi rakta iti avayavāntare api tasyābhedādrāgopalambhaprasaṅgaḥ । iti ।
tadanenābhiprāyeṇa vārtikakāro grahaṇāgrahaṇalakṣaṇena viruddhadharmasaṃsargeṇa sarvāneva viruddhadharmasaṃsargānupalakṣayati । grahaṇāgrahaṇeti । nirākaroti । na bheda iti ।
idaṃ tāvadatra vaktavyam । no khalu rūpaviśeṣo nīlādirasmākramapi sāvayavo guṇatvāt । tadāśrayo ghaṭa iti cet । nanu ghaṭa ityapi ca rūpasagandhasparśā evārthakriyākāriṇastathā vyapaddiśyante, te ca guṇatvena niravayavā eva,na tu tadāśrayo asti itthaṃ nāma ।
atha parasiddhaṃ dravyaṃ rūpādyāśrayaṃ pakṣīkṛta parasiddhenaiva tasya sattvenānavayavatvaṃ sādhayati, so ayamasiddhaṃ siddhane sādhayan mahānaiyāyikatvamātmano darśayati । na hi svayamapratītau sādhyadharmiṇau parapratyāyanāya kalpete । yathāhuḥ । yo api tāvatparāsiddhaḥ svayaṃsiddho abhidhīyate ।
iti । na ca prasaṅgasādhane apyetadbhavitumarhati । na ca sāvayavatvena, virodhābhāvāt । na caikasya viruddhadharmo bādhakaṃ pramāṇam ।
na tāvadekasyāvayavino grahaṇāgrahaṇe । avayavāvaraṇe api tasya katipayāvayavāvasthānasya grahaṇādeva । iti sāmpratam । parimāṇabhedo hi sthaulyamavayavidharmo na ca tasya tādṛśasyānavabhāse avayavī nāvabhāsito bhavati, tasya tato anyatvāt ।
tasmādindriyasannikarṣamātrādavayavino grahaṇam । indriyeṇārthāvayavānāṃ indriyāvayavairarthāvayavānāṃ sannikarṣātparimāṇabhedagrahaṇamiti sāmagrībhedādavayavitatparimāṇabhedayorgrahaṇāgrahaṇe upapadyete । etenārvāgbhāgasahitasya grahaṇe api na madhyabhāgasahitasyāgrahaṇaṃ kathañcidvirodhamāvahatītyuktaṃ bhavati । na vāvayavakampe apyavayavinaḥ kampo yenāvayavāntare ḥpi kampaprasaṅgaḥ, bhinnatvādavayavāvayavinoḥ ।
tathā sati yutasiddhiprasaṅga iti cet । āho svidasambaddhasya vidyamānatvam । yadi bhedaḥ, so asmābhiriṣyata eva । jātaḥ sambaddhaścetyekaḥ kālaḥ ।
tathāhi nāvayavyavayavāsambaddho asti । nāhi jātimān jātyasambaddho asti । na guṇakarmaṇī dravyāsambaddhestaḥ । iti ।
ye tvaprāptisaṃyogau yutasiddhimāhustairavayavāvayavinorasaṃyoge heturvaktavyaḥ । ayutasiddhiriti cenna । tasyā evāsaṃyogena bubhutsanāditi । raktāraktatvaṃ ca nāvayavina ekasya, tasyāraktatvādeva ।
tatsaṃyoginastu mahārajanasya raktatvāt, tasya ca paṭādaraktādanyatvāt । paṭasya kva cidasaṃyoge saṃyuktāsaṃyuktabhedaprasaṅgaḥ । na hi sa eva tadaiva tatraiva bhavati । na bhavati ceti yujyate ।
tasmātsaṃyuktātpaṭādanyo asaṃyuktaḥ paṭa iti prāptam । atrocyate । eṣā tāvatprameyagatiḥ । abhāvanivṛttireva bhāvaḥ ।
na ta bhāvābhāvābhyāmanyā tayornivṛttiḥ । tena naitayoḥ kadācidapi parasparātmatvaṃ bhavitumarhati, adarśanāt । evamanayorāśrayaikatvanānātve api yathādarśanaṃ vyavasthāpanīye, yathā tasyaiva śvaivasya yadā prāsāde sadbhāvastadaivābhāvaḥ kāka iti । yaḥ punarasya parimāṇabhedo na sati kumbhe vinaśyati, tatra kiṅkacvatāṃ parimāṇāvasthāpattāvapi na naśyatīti ।
tathaiva darśanāditi । va hi dṛśyamānasya dṛśyamānāntaravaidharmyeṇa rūpamupalabhyamānaṃ śakvamapākartum, mā bhūd dṛśyamānavaidharmyeṇa dṛśyamānarūpāntarāpākaraṇamaviṣeṣāt । tasmāddarśanānurodhātprameyavaicitryasiddherūpavannaḥ saṃyogaśabdabuddhyādīnāṃ tatraiva tadānīmabhāvo bhāvaśceti । atra evaiṣāmavyāpyavṛttitvamāsthīyate ।
rūpādīnāṃ tu na dṛṣṭastatraiva tadānīmabhāvo bhāvaśceti teṣāṃ vyāpyavṛttīnāṃ bhāvābhāvau yugapadekatra viruddhāviti siddham-raktāraktayorekatrāvirodhaḥ sahadarśanāditi । iti prasaṅgaviparyayo vyāpakānupalabdhiriti । tatra brūmaḥ । ekatvānekavṛttitvayoravirodhena nānātvasya vyāpakatvasiddherna prasaṅgo nāpi viparyaya iti ।
iti cet । hanta bhāvaparicchede tadabhāvo vyavacchidyat iti yuktam । bhāvaparicchedalakṣaṇatvāttadabhāvavyavacchedasya । na hi bhāvādanyastava bhāvābhāvo nāma ।
bhāvāntarāṇi tu kasmādvyavacchidyante । tadabhāvāvinābhāvāditi cet । kutaḥ punarayaṃ bhāvāntarāṇāṃ bhāvābhāvāvinābhāvaḥ । pītādibhāvatādātmyena kadācidapi nīlasya bhāvasyānupalambhāditi cet ।
tasmānnaikatvanānāvṛttitvayorvirodhaḥ । api ca ekaṃ vijñānamanekai rūpacakṣurālokamanaskāraiḥ kathaṃ sambadhyate, sambadhyamānaṃ vā, na vāstavaḥ kaścitkāryakāraṇabhāvo nāmāsti sambandhaḥ । pratītya kathamekam । samutpādamātraṃ taditi cet ।
atha kasmādrūpādyeva pratītya rūpajñānaṃ jāyate na punā rasādyapi । svabhāva eva tādṛśo yatastāneva pratītya jāyate na punā rāsabhādīniti cet । hanta bhoḥ svabhāvān bhinnān pratītya kathameko bhāvo jāyate । ko virodho na hi kāryakāraṇayostādātmyaṃ yena kāraṇasvabhāvānurodhaḥkāryasya bhavediti cet ।
tatkimavayavāvayavinorapyabhedaḥ samavāyasya vā tābhyāṃ, yenāvayavabhadeḥ'vayavino vā samavāyasvaya vā bhedo bhevaditi samaḥ samādhiḥ । tattadasati bādhake apratyūhamavayavinamavasthāpayiṣyatīti siddham । evāvayavīti taṃ pratyāha bhāṣyakāraḥ । samudāyyaśeṣatetyādi ।
sugamam ।। sādhyatvādavayavini saṃdehaḥ ।। sādhya-haḥ ।। paraṃ pratyasiddhatvamevāvayavinaḥ sādhyatvam । sa khalvevaṃ mene saṃvinniṣṭhā hi viṣayavyavasthitiḥ ।
sa eva saṃvidā vyavasthāpyate yastasyā viṣayaḥ । sa eva viṣayo ya ākāramasyāmarpayati । na ca nirantarotpannarūpādiparamāṇvatiriktamavayavyākāraṃ bibhratīṃ saṃvidamīkṣāmahe, kiṃ tu nirantarotpannarūpādiparamāṇvākārām । tathāpi pratibhāsadharmo bahutvādivanna punaravayavinamekamavasthāpayitumarhati ।
yadāhuḥ, so ayamamūlyadānakrayīsvākāraṃ ca jñāne samarpayati pratyakṣatāṃ ca svīkartumicchatyavayavīti । tadevaṃ paraṃ pratyavayavino asiddhervipratipattiḥ । ityarthaḥ । na sādhyatvaṃ svarūpeṇa saṃśayaheturiti matvā bhāṣyakṛdāha ।
evaṃ ca satīti । parāsiddhatve satītyarthaḥ । sādhyatvāditi yathāśrutaṃ sūtraṃ gṛhītvā vārttikakāro vikalpyākṣipati । kiṃ punaratreti ।
kutaściddhetostasya dharmiṇo abhyanujñānamaṅgīkāramarhati, sarvasyaiva hetorāśrayāsiddheriti bhāvaḥ । iti । satyeva dharmiṇi tasyāvayavebhyo abhedo dharmaḥpa sādhya ityarthaḥ । avayavyapekṣatvāditi ।
paṭamapekṣya hi tantavo avayavā bhavanti, no khalu raṇḍākaraṇḍāvasthitāstantavo avayavā ucyanta iti । na ca ṣaṣṭhīti । ityarthaḥ । anarthāntarabhavenāvayavatvamityasyodāharaṇam ।
na ca tantustantoriti । ṣaṣṭyarthābhāve tūttaramudāharaṇamiti । tantūnāṃ tantvakvakatvaṃ bravītīti । tacchabdasya pradhānaparāmarśakatvādityarthaḥ ।
avayavaśabdasya śceti । samprati kāraṇatvaṃ vivakṣittyocyata ittyayaunaraktyam । deśayati । na cāsmākaṃ satkāryavādināṃ tadastītyarthaḥ ।
dūṣayati । etacceti । na hi paṭākārapratyayastantumātrālambano raṇḍākaraṇḍāvasthiteṣvapi tantuṣu prasaṅgāt । na ca tantuparimāṇabhedālambanaḥ, tasvaya pūrvamapi sattvāt ।
asattve vā satkāryavādavyāhatiprasaṅgāt । tasyaivāsata utpatteḥ । tathā ca dūṣaṇamiti । pratijñaikadeśaśceti ।
saṃyogamātrapakṣīkaraṇa ityarthaḥ । tānyeva tānīti । tānyeva pratyāsannāni kṣaṇabhaṅgapariṇāmapratikṣeṣādityarthaḥ । yathā daṇḍādyanekaṃ kāraṇamiti ।
daṇḍavemādyanekaṃ kāraṇaṃ ghaṭapaṭādīnāṃ kāryāṇām । saṃyogādinimittāntarāpekṣamiti । saṃyoga ādiryeṣāṃ nimittāntarāṇāṃ kumbhakārakuvindādīnāṃ tāni nimittāntarāṇi । atadguṇasaṃvijñāno bahuvrīhiḥ, yathā citrāguriti ।
tena sādhyasyaiva dṛṣṭāntateti na doṣaḥ । vimṛśyāvadhārayati । vayaṃ tu brūmo vibhāga utpanna iti । iti sidhyati ।
yathā vā saṃyogaḥ sādhāraṇakāryadravyeti । yadā hi paṭaḥ pāṭyate tadā yeṣāmavayavānāmavasthitānāṃ saṃyogānāṃ paṭākhyaṃ sādhāraṇaṃ kāryaṃ, tasya sādhāraṇasya kāryadravyasya paṭasya ca tadasamavāyikāraṇānāṃ ca saṃyogānāṃ keṣāṃ cidvināśottarakālamarddhapaṭārambhe teṣāmanapekṣāṇāṃ kāraṇatvaṃ, vibhāgastu karmajanyastatra katipayasaṃyogavināśadvāreṇa sādhāraṇapaṭādikāryavināśamātre vyāpriyate na tu vibhagāpekṣo arddhapaṭe janayitavye saṃyogaḥ kāraṇamityarthaḥ । na hi pramāṇamantareṇeti । mithyājñānamapi pramāṇapūrvakaṃ, samyagjñānapūrvakatvādviparītakhyāterityarthaḥ ।
vṛkṣasthitiṃ bhāvayadbhiḥ । pūrvāparapratyayaikaviṣayasya vṛkṣasya sthitiṃ sthiratāṃ bhāvayadbhirityarthaḥ । bhedādarśanamiti ākāribhedādarśanam । yathā ghaṭapaṭāvākāriṇau bhedena dṛśyete naivamavayavāvayavinau, nāpi samavāyasamavāyināvityarthaḥ ।
yasmādayamupanayo avayavāśca tantavo avayavī ca paṭa iti । pūrvamavayavāścetyetāvanmātraṃ hetūkṛtaṃ, samprati tvavayavāvayavināvityapaunaruktyam । anyo avayavārtha iti । ityarthaḥ ।
pradeśino anyaḥ pradeśaśabdārtha ityarthaḥ । tatpradeśaśabdasya vyapadeśaviṣayatvasyeti । tantavo hi pakṣīkṛtāḥ pradhānamiti taditi sarvanāmnā hetugatena parāmraṣṭavyāḥ । tathā ca tantupradeśasya vyapadeśaviṣayatvaṃ na tantūnāmityasiddho heturityarthaḥ ।
tebhyastūtpatteritikalpitasya hetorvivaraṇaṃ tantubhyastūtpadyate paṭa iti । ubhayena vyāghātāditi । abhyupagame nānabhyupagamenetyarthaḥ । dravyāntareti ।
dravyāntarotpattideśāvacchedo vyavacchedaḥ । ityarthaḥ vyaktyādidharmabhedeneti । ucyante te ca kāraṇavyāpārātpūrvaṃ nāsanniti janmāpi teṣāmapūrvamityarthaḥ । yathā cakrādibhyo rathāvayavebhya ityarthaḥ ।
himavatparamāṇukamiti । paramāṇugrahaṇaṃ mūkṣmadravyopalakṣaṇārtham । na punaḥ paramāṇordvyaṇukādanyatrārambhasambhavaḥ । na ca vivādādhyāsitaḥ paramāṇurna mahaddravyamārabhate paramāṇutvād dvyaṇukārambhakaparamāṇuvat ।
amahattvācca na himavatparamāṇukaṃ pratyakṣaṃ syāt । tasmāddhimavaddhimabindubhyāṃ saṃsargibhyāṃ saṃyogādavayavidravyamārabhyate mahattvaṃ cāsyāvayavamahattvādutpadyate । tathā ca cākṣuṣatvamasya bhavati । dravyāntarotpattiḥ pratipattavyā ।
bhāvo apratyakṣaḥ syāditi । bhāvaḥ sattā । nanu yathā saṃyogaḥ saṃyogidvayanirūpaṇādhīnanirūpaṇaḥ tayorekasyaivāpratyakṣatve na pratyakṣa evamavayavāpratyakṣatve nāvayavī pratyakṣaḥ syādityata āha । na cāyaṃ pakṣa iti ।
saṃsṛjyamānanirūpaṇādhīnanirūpaṇo hi saṃsargo yuktaṃ yattadanirūpaṇe na nirūpyata iti । na tvavayavyavayavanirūpaṇādhīno yatteṣvanirūpiteṣu na nirūpyata iti । tryaṇukasyāvayavāgrahaṇe api grahaṇāt । evaṃ vidravarttino hastivanaspatyāpaderavayavāgrahaṇe ḥpi grahaṇāditi bhāvaḥ ।
iti । na grahaṇāgrahaṇakṛto bheda ityarthaḥ । na hīndriyamanyasya sāṃkhyasyānyathā sūkṣmatvenārthaṃ prakāśayati । avikalpatvādaikarūpyeṇāvasthānāditi ।
pratyakṣapramāṇavirodhāditi । ityarthaḥ । eke tviti । yameva hi tryaṇukaṃ dṛśyaṃ bhavanto dṛśyāvayavamācakṣate tameva vayaṃ paramāṇumācakṣmahe, na hi tadavayavakalpanāyāmasti pramāṇamiti bhāvaḥ ।
kathavagamtaye bhidyate trasareṇuriti । aṅgulyagrāmyāṃ mṛdyamānasyāsyādarśanaṃ sūkṣmatayā apyupapadyate । jālasūryamarīcisthameva tadrajaḥ kathaṃ cidupalabhyate nānyatheti bhāvaḥ । dravyatve satīti sāmānyasamavāyau nivartayati ।
bāhyetyātmānaṃ nibartayati । anityatvācceti । mahābhūtamūlakāraṇamanavayavaṃ kalpanīyaṃ na ca dravyamanavayavaṃ vinaśyati ākāśādivaditi nityāḥ paramāṇavastrasareṇavastvanityā iti na paramāṇuḥ । anityatvameva kuta ityata āha ।
sāmānyaviśeṣavata iti । saṃhatānāmiti । rūpādīnāṃ saṅghātaḥ paramāṇuriti । iti ।
iti bhāvaḥ । saṃyujyate cāyaṃ vibhajyate cāyamavayavyantareṇeti na vyatireka iti । yathā bhinnātsaṃyogāprāptyabhāvo vyāvṛtta evamabhinnādapi, na hi sa eva tantustenaiva tantunāprāpyataityarthaḥ । sattvarajastamāsāṃ na saṃyogaḥ kiṃ tu teṣāṃ svābhāvikaḥ sa ko api paṃriṇatibhedo yataḥ saṃbhūyakāritvamityarthaḥ ।
gurutvāntarakāryāgrahaṇāditi । gurutvāntaramavayavinastasya yatkāryamavanativiśeṣastasyāgrahaṇādityarthaḥ । satyamupapāditaḥ pakṣadharma iti । ityarthaḥ ।
pratiṣedhyaṃ kāryagatarūpādi tadabhyanujñātaṃ bhavatīti । āha kāraṇarūpādaya iti । cohetau । etena kārye rūpādipratipattiḥ pratyuktā niṣedhyatveneti ।
yadā hi kāryameva rūpādi nāsti tadā kasmāttatra rūpādipratipattiḥ pratiṣidhyate ityarthaḥ । yathā rūpādyantarakāryamiti । avayavigatānāṃ rūpādīnāṃ kāryaṃ rūpasaṃskārādavayavinaścākṣuṣatā evaṃ dṛśyateti । upanyāsaḥ sthāpanam ।
kiṃ tvavanamanaviśeṣasaṃbandhitetyetāvatoktam । so ayamiti । asiddhastāvadityakadeśino dūṣaṇam । tadetadekadeśidūṣaṇaṃ dūṣayati ।
na tadvattānupalabdheḥ । paramārthadūṣaṇamāha । ayamapīti । gurutvamātropahitānāmaṇūnāmavanamanaviśeṣaṃ na karoti tulā ।
। ) kāryakāraṇadravyasamāhāro mṛtkaṇamṛccūrṇaśarkarākapālakumbhasamāhāra ityarthaḥ । nanu samāhāraḥ kumbhasya kāraṇaṃ tacca jñāteyadgurutvamevetyata āha । iti ।
prasaṅgāttanmatamapākartumupanyasyati । ke cittviti । nirākaroti । tānpratīdamiti ।
gurutvamenupataditi । na ca yathā pradīpādhīnaprakāśāghaṭādayo na tu pradīpaḥ pradīpārdhānaprakāśaḥ tasya svamahimaniṣiddhatamonuṣaṅgatvāt । evaṃ gurutvādhīnapātā ghaṭādayo, gurutvaṃ tu svasya cānyeṣāṃ ca gurutvāntarānapekṣaṃ patanaheturiti vaktavyam । na hi pradīpena svātmani prakāśayitavye kiṃ cidanyat kriyate, yādṛśā ghaṭādayaḥ svaprakāśopāde tādṛśaḥ pradīpo api ।
cakṣuṣaḥ punarayaṃ svabhāvabhedo yena ghaṭādau prakāśayitavye pradīpamapekṣate na tu pradīpe prakāśayitavye pradīpāntaramiti । tasmānna pradīpasya svātmani karmakaraṇabhāvaḥ । tena hi dravyaṃ pātyate । svagatasya tu patanakarmaṇaḥ karaṇatve tadeva karma karaṇaṃ ceti svātmani vṛttivirodhaḥ ।
ātmanastu svātmani prakāśayitavye kartṛtvameva na karmatvamityupapāditāmiti । tasmādguṇādayo vivādādhikaraṇā na patanti adravyajātīyatvādgurutvavaditi siddham । siddhāntyāha । veda punaritiptaṃ kāraṇaṃ pramāṇam ।
eveti viniścayaḥ । tadanenābhiprāpayeṇopasaṃharati । tasmādvyavasthitamiti । ।।
sarvāgrahaṇamavayavyasiddheḥ ।। ।। syādetad yathā avayavinaṃ nābhyupaiti paraḥ evaṃ guṇakarmādyapi । tatkathamayaṃ prasaṅgaḥ parasya sarvāgrahaṇamityata āha tadidaṃ sūtramiti । yo api hi tāvad guṇakarmādi necchati so api na tatpratyayamapanhute asti laukikaparīkṣakāṇābhavayavidravyaguṇakarmādipratyayaḥ so ayamaśakyāpanhavaḥ tasya ca pratyakṣatvamupapāditaṃ pratyakṣalakṣaṇe ।
avayavidravyabādhakāni ca pramāṇānyadhastānnirākṛtāni । ।। dhāraṇākarṣaṇopapatteśca ।। dhāraśca ।। te ete dhāraṇākarṣaṇe goghaṭādikamupalabhyamānamavayavinaṃ sādhayataḥ, kuto niravayave vijñānākāśādau,
avayave ca paramāṇau cādarśanāt । idamevaṃ prayogamārohati । nāsāvanavayavī dhāraṇākarṣaṇānupapattiprasaṅgāt । yo yo anavayavī tatra tatra dhāraṇākarṣaṇena bhavataḥ yathā vijñānādau, na cāyaṃ goghaṭādistathā tasmānnānavayavīti ।
na virodha iti । vyabhicāralakṣaṇo doṣo virodhaḥ । avayavina eva te pratyekamiti । paramāṇusamūhe tu pratyekamapi na paramāṇavo avayavina ityarthaḥ ।
viśeṣahetvabhāvāditi । evaṃ hi viśeṣahetuḥ syād yadyavayavinamantareṇa kva cidvijñānākāśādau saṃgrahaścoktalakṣaṇo dhāraṇākarṣaṇahetutā vā asya dṛṣṭā syāt । evetyarthaḥ । syādetat ।
avayavityena tulyatve api kasmādekatra dhāraṇākarṣaṇe nānyatretyata āha । pāṃśurāśīti । samūhamātratvena tulyatve api yathā kaścidviśeṣe heturevamavayavitvena tulyatve apīti samānamityarthaḥ । tatsahacaritasya sambandhaviśeṣaḥ snehadravatvakārita iti ।
tasmādbhāṣyakārasya sūtradūṣaṇaṃ paramatena draṣṭavyam ।। senāvanavad grahaṇamiticet ? nātīndriyatvādaṇūnām ।। athedānīmanvayipana iti । iti ।
tantava iti nānāviṣayā buddhiranekabuddhiḥ । samuccitāsamuccitaviṣayatvāditi । asamuccitaviṣayatvādekabuddheḥ samuccitaviṣayatvādanekubaddheriti । itassūtram ।
senānām ।। tathoktamiti । bahuntvaseṃkhyaiva senā vanaṃ ceti । yastu manyate senā vanamiti vyapadeśāya tañjjarnitāya vā vijñānāya bahutvasaṃkhyāṃ kathaṃ citkāraṇaṃ sambhavati yastvayamaindriyakaḥ pratyayaḥ pratyekamagṛhītaikatveṣu vṛkṣeṣānutpannāṣekṣābuddherdrāgityekaghatavanāvagāhī jāyate tatra kāraṇābhāvena bahutvasyānutpādānna bahutvasaṃkhyālambana iti na parituṣyati taṃ pratyāha । abhedapratyayasya ceti ।
upalabhyamānarūpeṣveva kutaścinnimittādanupalabhyamānapṛtha ṣu mithyābhedabuddhirbhavati । na punaḥ sarvathānupalabhyamāneṣviti tātparyārthaḥ । ekaṃ nāstīti । syādetat ।
dūrātkāṣṭhaloṣṭhatṛṇapāṣāṇādayaḥ pratyekaṃ pṛthakkṛtā nopalabhyante । samudāyastu teṣāṃ dṛśyate । na ca te dravyāntaramārabhante vijātīyatvāttathāmā bhūvan paramāṇavaḥ pratyekaṃ dṛśyāḥ samūhastu teṣāṃ dṛśyate vinaiva kāryāntarārambhamityata āha । gṛhyamāṇāgrahaṇasya ceti ।
teṣāmevāgṛhyamāṇānāmapi militānāṃ darśanaṃ yena rūpeṇa grahaṇayogyatā nimittāntarāttu na gṛhyante, paramāṇavastu paramasūkṣmatayā nasvarūpeṇa grahaṇārhā iti militā api na grahītavyā eva, na jātu militā api pavanasamūhā bhavanti cākṣuṣāḥ । rūpavanmahattvamapi bhāvānāṃ svarūpayogyatā grahaṇaṃ pratīti bhāvaḥ । tataśca ta evaindriyakā anaindriyakāśceti mahānvirodhaḥ । atrāntare vārttikakāra āha smako vā virodho bahavaḥ saṃjātātiśayāḥ pṛthakbhaveyuḥ kāraṇaṃ buddheryadi nānmendriyādivaditi ।
etadapi vārttikakṛtaivāthānupajātaviśeṣā iti vadatā parāstam । na khalu sthairyasiddhau bhāvānāmayavavidravyotpādamantareṇāstyanyo atiśayaḥ paraṃmāṇūnām । kṛtamavayavineti sāṃpratam । yadābhāsā hi buddhistadasyā ālambanapratyayaḥ ।
na ceyaṃ parasparavyāvṛttaparamasūkṣmaparamāṇvālambanā tathā sati sthūlabhedāttadekamiti ca syāt । na caiṣa pratyayo vikalpaḥ spaṣṭapratibhāsatvāt । na vāvikalpopādhirasya viśadatā nirvikalpakenāpi tasyāgrahaṇāt । na ca pratibhāsadharmaḥ sthaunyam ।
nānādigdeśasthitasya nirantarasyaikena vijñānena grahaṇaṃ sthaulyam । ityucyate । na hi te na paramāṇavo na ca na nirantarotpannā na ca na digdeśabhinnā na vaikasminvijñāne na cakāsati । tasmāt kasyātrānyathātvam ।
na ca taddarśanaṃ bhrāntaṃ nānāvastugrahā tsvataḥ । sāṃvṛtagrahaṇaṃ nānyanna ca vastugraho bhrama । iti । atra tāvattilataṇḍulavadgandharūparasasparśaparamāṇubhirantaritatayā nairantaryameṣāṃ nāsti ।
tasmādantarālāgrahaṇe dūrādekaghanavanapratyayavadayaṃ mithyāpratyayo rūpādiparamāṇūnāṃ sāntaratvādū anekatvācca । na cāsati bādhake mithyeti yuktam । uktaśca bādhakābhāvaḥ, sthemā ca bhāvānāmupapādayiṣyate । tasmādayuktametadapīti ।
iti bhāṣyam । dṛṣṭāntābhāva iti tātparyārthaḥ । śaṅkate dṛṣṭamiti cet । dṛṣṭatayā na śakyānyapahnotumiti siddhaṃ nidarśanamityarthaḥ ।
nirākaroti । tacca naivamiti । yadi dṛṣṭamapratyākhyeyamavayavyapi dṛṣṭa iti so api na pratyākhyeyaḥ । athāyaṃ parīkṣya pratyākhyāyate senāvanāṅgānyapi pratyākhyeyānīti dṛṣṭāntābhāvaḥ sādhyasamatvāditi bhāṣyārthaḥ ।
vārtikaṃ yaścāyamanekasminniti । avidyamāno viśeṣaḥ śuktau rajatatvaṃ tasya darśanaṃ vaṇigvīthyādau tasya dvāraṃ saṃskāraḥ tenāndhyāropitaḥ śuktiviparītatharmo rajatatvaṃ yena sāmānyadaśanena tattathoktaṃ tasya bhāvaḥ tattā sāmānyadarśanasyeti । tirobhūtabhedamupamānameva bhāktaṃ bhedollekhena jñāyamānamaupamikamiti vivekaḥ । yathā siṃho māṇavaka iti ।
nanvetadapi tirobhūtabhedatayā bhāktamevetya āha । siṃha iva siṃhaḥ । ayamarthaḥ । siṃhaśabdādupamānādācāre sarvaprātipadikebhyaḥ ।
kviviti kvibantātkarttari api kṛte siṃhaśabda upamānārtho bhavati । nānābhāve cāṇūnāmityādibhāṣyaṃ vyācaṣṭe । mithyāpratyayā apīti । tadabhāve tu ।
pradhānābhāve tu ghaṭādau mithyāpratyayā iti । paramāṇuṣu saṃciteṣviti । yeṣāmapi ghaṭo avayavī tairapi paramāṇusaṃcayo abhyupeyaḥ yeṣāmapyevayavī nāsti tairapi paramāṇusaṃcaya upayaḥ so ḥyamubhayasaṃmataḥ saṃcaya ityarthaḥ । te api saṃcitā eveti ।
vaibhāvikā khalu vātsīputrā bhūtabhautikasamūhāt paṭādīnapi śabdādīnicchanti atasteṣāṃ mate śabdādayo na mukhyamekatvaṃ saṅkhyāyā guṇasya guṇeṣu śabdādiṣvayāvāt । āha । śabdādiṣucaikapratpayaya iti । śaṅkate sarvatreti ।
nirākaroti । na dve ityatreti । samuccayanivṛttimātrameva cedekatvaṃ dvitvaniṣedhena samuccāyo nivarttata iti tannivṛttipātramekatvameveti ekamanekaṃ veti saṃśayo na syāt । na ca tatrottaramekameveti viyamārthaṃ bhavediti ।
gatau । prāptau । śaṅkate sarvatreti । nirākaroti ।
naikamityatreti । ayamabhisaṃdhiḥ । dvitvādīnāmabhāve samuccayamātraṃ syāt । na tu samuccayānāmavāntarabhedaḥ tathā ca naikamityasamuccayasahitaikatvasamuccayaḥ prāpta eveti na saṃśayaḥ syāt ।
idaṃ tviha vaktavyam । śabdādau dvitvādyabhāve kathaṃ dvitvādiprayogaḥ । bhākta iti cet । kiṃ bhaktinimittaṃ ।
samuccayamātraṃ cet kuto dvāviti niyamaḥ । samuccayaviśeṣāditi ced nanvasya nāstyājānato bheda ityuktam । na ceha dvitvamasti yadviśiṃṣyāt tathā cākāmenāpi samuccayānāmavāntarabhedaḥ svābhāviko vaktavyaḥ । tathā ca sa evāstu saṃśayaviṣayaḥ kṛttaṃ dravye dvitvādineti ।
tasmātsaṃvideva bhagavatī vastūpagame naḥ śaraṇaṃ samuccayādivilakṣaṇaṃ dvitvādyavagāhamānā vyavasthāpikā dvitvādīnāṃ tadanusaraṇaprakāraśca yuktibahulatayā vārttikakṛtā kṛta iti mantavyam । yaḥ punaranubhūyamānamekatvaṃ dvitvādīṃścānubhūyamānānna pratipadyate tasya khalvanubhavamapanhuvānasya nirmaryādatayaikatvādhāro api nāstīti kasya samuccayo dvitvādiḥ syāt । samuccayābhāve api kasyābhāva ekatvaṃ syādityāha । yaḥ punariti ।
api ca ekatvādīn mukhyānanabhyupagacchato ayamapi bhāktaḥ prayogo ta syādityāha । ekattvadvitvādīṃśceti । bhāṣyamanubhāṣyavyācaṣṭe । teṣu caivamiti ।
iyattānavadhāraṇāditi । pratyakṣaparimāṇaviṣayamiyattāvadhāraṇaṃ paramamahatāṃ tvapratyakṣaparimāṇānāṃ satyapīyattānavadhāraṇe nāparimāṇatā dravyatvenavyomādīnāṃ parimāṇānumānāditi । yathā mahatparimāṇa iti । kuvalaparimāṇādāmalakaparimāṇaṃ mahaditi laukikā vyapadiśanti ।
yathā kuvalādāmalakaṃ mahaditi । anavasthāprasaṅgāditi । tammādbhākto ayaṃ vyapadeśomahattve mahaditi । tasmin tacśabdo bhāktamahacchabdavān guṇatvānmahattvavat guṇatvaṃ ca śabdasyānumānalakṣaṇe prasādhitam ।
bhāktaṃ ca mukhyapūrvakamiti kva cinmukhyena mahatvena bhavitavyaṃ taccāsati bādhake dravye mukhyamiti siddham । na mahatpratyayaviṣayatvāditi । na tanmātrād api tvabādhitādananyathāsiddhāditi tadevāha । api tvityādi ।
anenānanyathāsiddhirdravye mahatpratyayasya darśitā । tathaikādimahatpratyayā iti । samudāyamekamāśrityeti śeṣaḥ । samudāyaśca samudāyāntaraprāptāviti ।
yadā hi bhinnā api samudāyinaḥ prāptyā ekīkṛtā ekaḥ samudāyaḥ tadā samudāyāntaramapi samudāyāntareṇa prāptamekaḥ samudāyo na caikasyātmanā prāptirasti । na hi tadevāṅgulyagraṃ tenaivāṅgulyagreṇa prāpyate tataśca dvayoḥ samudāyāprāptirityayuktamityarthaḥ । codayati । naiva jātirastīti ।
na sāmānyaṃ nāma vastusad yasyāśrayo vastubhūto anusriyate । tathā hi tatpiṇḍe vā varttate sarvatra vā, yadi sarvatra sarva eva gāvaḥ prasajyeran yathā hi śābaleyādayo gotvābhisaṃbandhād gāva evaṃ viśvameva tatsambaddhamiti gauḥ prasajyeta । atha keṣu cideva piṇḍeṣu vartate tadā vaktavyaṃ tato yadā kva ciddeśepiṇḍo jāyate tadā vaktavyaṃ kutastyaṃ punarasya gotvamiti । na tāvattatrāpi piṇḍotpādātpūrvamāsīnnāpi piṇḍapāntarādagataṃ tasya niṣkriyatvātpiṇḍāntaratyāgaprasaṅgācca ।
na ca piṇḍe jāyamāne jāyate anityatvāpatteḥ piṇḍāntarasya ca gotvājjanmājanmasvarūpavirūddhadharmādhyāsena bhede satyasāmānyatvaprasaṅgaḥ । tadito mahāvyasanādvibhyatā sāṃvṛtameva sāmānpayamāstheyaṃ na pāramārthikatiti । pariharati । jātiviśeṣasyeti ।
pratyayānuvṛttiryadyapi pratyakṣā tathā api vipratipannaṃ prati saiva liṅgamucyate । tyanti hi ke cidbhāvā ye sahāvasthāne api parasparamasambaddhā yathā samānakālā gandharasarūpasparśā vijñānāni ca bahūni pareṣāṃ samānakālānyapyasaṃsargīṇi । dikkālākāśātmānaśca sahāva, sthānā api parasparāsaṃsargiṇo vaiśeṣikāṇāṃ tathā sāmānyamapi sarvāsaṃbaddhamapi sarvaiḥ sahāvatiṣṭhate । yāstvasya vyaktayastābhiḥ paraṃ sambadhyante ।
tathā ca yatra jāyante vyaktayastatrāsambaddhāvapi staḥ sāmānyasamavāyāviti । tāsā janmaivava sāmānyasamavāyāvacchedaḥ । iti vastugatiṃ prāmāṇikīṃ vidvāso nāsmāddūṣaṇādbibhyatīti । bādhakāntarāṇi cāsyāvayavivyākhyānena pratyākhyātāni ।
tāvadeva tarhyadhikaraṇaṃ jāteḥ prāptamiti । ye ye dṛkṣatvādijātimanarpakṣā vyañjayanti te te parasparaṃ vṛkṣādivyaktitayā bhidyante । yathā kiṃśukāśokacampakādayo bhinnāstaravastathār avāgbhāgamadhyabhāgāparabhāgā api bhinnastasya syuḥ । avayavini tu jāyamāne nāya doṣaḥ ।
tasya sarvāvayavasādhāraṇyena pratyabhijñāyamānatvāt । na caivamavayavino api tāvantaḥ syuriti vācyam । tasyaikasya sarvāvayavasādhāraṇyena pratyabhijñāyamānatvāt । avayavāntarasya tu nāvayavāntare pratyabhijñāyamānatvāt ।
iti । sarvāpakṛṣṭaḥ saṃdhātaśceti vyāghātaḥ । saṃhanyamānāpekṣayānapakarṣādityarthaḥ । sākhyamavayavebhyo anarthāntaramavayavinaṃ manyamānaṃ prati prayogamāha ।
arthāntaramiti । prāvaraṇasāmarthyaṃ paṭasya tantūnāṃ tu paṭotpādanasāmarthyam । tantupaṭarūpe iti । tantūnāṃ nīlapītalohitādirūpaṃ paṭasya tu citraṃ tatra nīlādīnāṃ samavāyikāraṇaṃ tantavaḥ citraspavaya tu paṭaḥ ।
evaṃ tantupaṭayoḥ sāvarṇye api kaścidviśeṣa unneyaḥ । viśeṣavattvaṃ ca vaiyadhikaraṇyena pratīyamāyanatvaṃ tena ca bhinnakāraṇatvaṃ tena ca bhinnasamavāyikāraṇatvaṃ sādhyata iti na siddhasādhanaṃ nāpyanaikāntikatvamiti । tanmatamupanyasya dūṣayati । eke tviti ।
rodhopaghātasādṛśyebhyo vyabhicārādanumānamapramāṇam ।। anumānamidānīmiti bhāṣyam । atredānīpadārthamāha vārtikakāraḥ । athedānīmavasaraprāptamiti ।
eva lakṣaṇaparīkṣayoḥ sambandha ityarthaḥ । rodhoṇam ।। apramāṇadasya vyārūyānabhāṣyamekadāpīti । pratipādakaṃ niścāyakam । lakṣyaparatvāllakṣaṇasya lakṣaṇayuktasya lakṣyasya vyabhicārādapramāṇatvena lakṣaṇameva dūṣitaṃ bhavatītyarthaḥ ।
vātikam । pūrvavadāderudāharaṇānīti । atra ca nadīpūramayūravāśite śeṣavata udāharaṇe pipīlikāṇḍasañcaraṇaṃ cāciramutpastyamānasya varṣasya na kāryaṃ na hyanāgataṃ kāraṇaṃ bhavati pūrvotpannasya । na ca nāsāvakratvādayo apyanāgatena maraṇena kriyante tathā sati putro api pituḥ kāraṇaṃ syāditi sarvamavadātam ।
kāryakāraṇabhāvavyavasthāpanaṃ laukikaṃ bhavetu । niyamavān khalu prāgbhāvaḥ kāraṇatvasya vyavasthāpako niyamavāṃśca paścādbhāvaḥ kāryatvasya vyavasthāpakaḥ nāsāvakratvādayo maraṇasya yatkāraṇaṃ tasya pūrvakāryāṇīti pratyāsattyā anayā maraṇamanumāpayanti । na ca vipīlikāṇḍasañcaraṇaṃ varṣasya kāraṇamanupalabdhasāmarthyāt । asatyapi tasminvarṣasyotpatteḥ ।
varṣamūlakāraṇasya tu mahābhūtasaṃkṣobhasya pipīlikāṇḍasañcaraṇaṃ pūrvakāryaṃ kvathyamānāḥ khalu pipīlikā bhaumenoṣmaṇā svānyaṇḍāni bhūmiṣṭhānyupariṣṭānnayanti । tasmātpipīlikāṇḍasañcāreṇa varṣakāraṇamanumāya yadi varṣakāraṇātkāryarṃ vaṣamanumimate anumātāraḥ tadā pūrvavadudāharaṇam । atha kāryakāraṇabhāvamabuddhaiva tadā kāryakāraṇabhāvābhāvena sāmānyatodṛṣṭasyodāharaṇamiti mantavyam । udāharaṇavyabhicāradvārakamiti ।
lakṣyadūṣaṇadvāreṇa lakṣaṇasya dūṣaṇamityarthaḥ । na hi vyabhicāralakṣaṇasyānumānāprāmāṇyapratipādakasyānumānasya vyabhicāre kiṃ citpramāṇamastīti ।। naikadeśatrāsasādṛśyebhyo arthāntarabhāvāt ।। bhāṣye pipīlikāprāyasyeti ।
prāyaśabdaḥ prabandhārthaḥ ।। vartamānābhāvaḥ patataḥ patitapatitavyakālopapatteḥ ।। tadevamanumānalakṣaṇaparīkṣādvāreṇānumānalakṣaṇaṃ parīkṣya saṃpratyanumānaviṣayaparīkṣayā anumānaparīkṣāmavatārayati bhāṣyakāraḥ । trikālaviṣayamiti ।
tatra vārttikakāraḥ satyāṃ kālasya siddhau varttamānatvaṃ parīkṣyate sa evāparīkṣito adyāpi na sidhyatīti kālasvarūpaṃ parīkṣate । tatra tāvaditi । trikāraṇyemiti । kāraṇāntaravaikalyaṃ viṣayasyāyogyatvamabhāvo vā viṣayasyeti trīṇyanupalabdhikāraṇānīti ।
atha dharmo api nāstīti । ityarthaḥ । pariharati । sādhanārtho hīyate ।
na hi parābhimato abhāvaḥ sarvasāmarthyarahitaḥ sādhanaṃ kasya cidbhavati asmadabhimatastvabhāvaḥ paratantrobhāvādhikaraṇa eva nānadhikaraṇo nāpyabhāvādhikaraṇa ityarthaḥ । evaṃ kālasya bādhakapramāṇābhāvamuktvā sādhakaṃ pramāṇamāha । parāparādīti । śarīrāvasthābhedānumitātītasūryodayāstamayarūpakriyāpracayabahutvāntaritajanmani sthavire yuvānaṃ śarīrāvasthābhedānumitātītasūryodayāstamayarūpakriyāpracayālpatvāntaritajanmānamavadhiṃ kṛtvā viprakṛṣṭā buddhirutpadyate tāmapekṣya bahutarasavitrudayāstamayaviśiṣṭena kālapradeśena yogādvarṣīyasi paratvasyotpatiḥ evaṃ varṣīyāṃsamapadhiṃ kṛtvā yavīyasi sannikṛṣṭā buddhirutdyate tāmapekṣyālpataradinakarodayāstamayālpatvāntaritajanmānamavadhiṃ kṛtvā viprakṛṣṭapā buddhirutpadyate tāmapekṣya bahutarasavitrudayāstamayapracayaviśiṣṭena kālapradeśena gogādyavīyasyaparatvasyotpattiḥ ।
tayośca kālapiṇḍasaṃyogayoḥ pratyakṣatva na lokasiddhaṃ, te ete paratvāpatve kālapiṇḍasaṃyogādutpadyamāne kālakāraṇaviśiṣṭamātmānaṃ kāryatayā gamayataḥ । sūryodayāstamayakriyāpracayālpattvabahutvaviśiṣṭātpiṇḍādeva paratvāparatve bhaviṣyataḥ kṛtamatra dravyāntareṇa kāleneti cet । na savitṛsamavetāyāḥ kriyāyāḥ piṇḍenāsaṃbandhāt । saṃyuktasamavāyastvasyāḥ sambandhaḥ kālena sarvagatenāsyāsti, na vākāśaṃ sarvagatamapi parāparavyatikaraṃ pratyavakalpate ।
asya svarūpeṇābhedāt । api cāpakāśātmānau na parāparavyatikarakāraṇam asādhāraṇaguṇayogitvāt pṛthivyādivat । tasmātparāparavyatikarakāraṇe kalpanīye । te ca dravyamapāratantryād ākāśavatte dikkālā ucyete evaṃ yaugapadyāpayaugapadyacirākṣiprapratyayā api kālaliṅgaṃ na hyete kriyāyāṃ tatkārakeṣu vā bhavitumarhanti teṣu satsvapi kādācitkatvāt ।
nanvayaṃ kālo api nitya iti tasmin satyapyete kādācitkāḥ kathaṃ kālākāraṇam । api । yadyucyeta ekasūryaparispandāvacchinnakālasambandhinyaḥ kriyāḥ yugapadanekasūryaparispandāvacchinnakālasambandhinyaḥ kriyāḥ kramavatyo yaugapapratyagocaraḥ । evaṃ bahutarānekasūryaparispandāvacchinnakālasambandhinī kriyā cirapratyayagocaraḥ ।
alpatarānekasūryaparispandāvacchinnakālasambandhinī kriyā kṣipramatyayagocara iti । kṛtaṃ tarhi sūryaparispandasya kālāvacchedena । nanvayaṃ sākṣādeva kriyāmavacchetsyatīti । tathā ca yugapadādipratyayā bhaviṣyantīti ।
tannā sūryaparispandasya kriyābhiḥ sambandhābhāvena tadavacchedakatvānupapatteḥ na vākāśādisambandhadvāramasya tadavacchedakatvam । asādhāraṇaguṇayogitvād ghaṭavat । evaṃ yaugapadyādipratyayā na dikkāraṇakāḥ digdeśaniyamānapekṣaṇāt । kālapiṇḍasaṃyogajaparatvāparatvacaditi ।
tasmātsūryaparispandasya devadattādiparispandasya cāsti kālena sarvagatena saṃyuktasamavāyalakṣaṇaḥ sambandhaḥ । etayā ca dvādā parispandayorapyasti sambandhapa iti । kālasambandhānapekṣameva ca sūryaparispandāvacchinnasya devadattādiparispandasya grahaṇamupadyate । yathā daṇḍīti śabdāddaṇḍāvacchinnaṃ puruṣaṃ pratītya tadanyathānupapattyā paścāddaṇḍapuruṣayoḥ saṃyogabhedo avagamyate na tu sambandhajñānapuraḥsaraṃ daṇḍivijñānam ।
evaṃ paratvāparatve api kālapiṇḍasaṃyoganibandhane gṛhītvā kālo anumīyate na tu kālajñānapuraḥsaraṃ tajjñānaṃ tatsiddhamarūpatayā kālo apratyakṣaḥ paratvāparatvādyanumeyaśceti । tasmātsuṣṭūktaṃ parādipratyayānāṃ ceti । iti । kāryasya parāparādeḥ pratyayasya ca yaḥ kāraṇaviśeṣobahutarālpatarātītatapanaparispandāvacchinnakālapiṇḍasaṃyogastadapekṣaḥ kāla eko api parāparādipratyayahetuḥ parāparatvalakṣaṇaguṇotpādanadvāreṇeti varttate kāraṇavyaṅgyaḥ kālaḥ tasya niṣpannatayā vyaktisādhanatvopapatteḥ ।
na tu kriyāvyaṅnya tasyāḥ sādhyatayā asiddhatvādvyaktiṃ prati hetubhāvābhāvāt । tathā cātītānāgatamātradarśanādvarttamānābhāvena na traikālyaviṣayamanumānaṃ tayośca pitāputravatparatvāparatvavadūdhrasvadīrghavacca parasparāpekṣāsiddhirantareṇāpi varttamānakālamiti pūrvaḥ pakṣaḥ ।। tayorapyabhāvo vartamānābhāve tadapekṣatvāt ।। tayotvāt ।। nātītādirūpatā kālasya kārakavyaṅnyā tayostādavasthyāt ।
api tu kriyāvyaṅgyā tāṃ khalūrarīkṛtya pravartamānānayamatītānāgatavartamānān pratipadyate nānyathā । yadā khalvayaṃ puruṣaḥ phalaṃ pravartamānapatanakriyāviśiṣṭaṃ pratipadyate tadā vyapadiśatipatati phalamiti । tanmūle cāsyātītānāgatatve apatat phalaṃ patiṣyatīti । na ca vartamānapatanamasiddhaṃ yena na kālaṃ vyaña jyāt tadasattve kasyedaṃ kāraṇaṃ gurutvaṃ kasya ca phalaṃ kārakaṃ kasya ca phalaṃ bhūmisaṃyogaḥ kāryaḥ ।
na ca paratvāparatvādīnāmapi siddhiḥ parasparāpekṣā । kiṃ tarhi ? sannikṛṣṭabuddhyapekṣamaparatvaṃ viprakṛṣṭabuddhyapekṣaṃ paratvaṃ pūrvasaṃkhyāvacchinnatā ca saṃyuktasaṃyogānāṃ sannikarṣaḥ । parasaṃkhyāvacchinnatā ca viprakarṣaḥ । evaṃ hrasvatvadīrghatve api parimāṇabhedau na parasparāpekṣau pitāputrau ca pramāṇaprameyavyākhyayā vyākhyātau ।
।। nātītānāgatayoritaretarāpekṣā siddhiḥ ।। bhāṣyam athāpīti । kasmādatītānāgatāvitaratarāpekṣau na bhavataḥ kṛtaṃ vartamāneneti śaṃṅkā sūcayati ।
tannirākaraṇānaya sūtram nātīddhiḥ ।। parasparāpekṣasiddherhi vartamānābhāvaḥ saiva tu nāstīti sūtrārthaḥ । kayā yuktyeti praśnaḥ । tadanena vartamānābhāve atītasvarūpākṣepaḥ kṛtaḥ । hrasvadīrghatvādīnāṃ parasparāpekṣasiddhitvamaṅgīkṛtyāha ।
tannopapadyate viśeṣahetvabhāvāditi । paramārthatastu na cetaretaratarāpekṣā hrasvadīrghatvādīnāmapi siddhiriti । āha । itīti ।
।। vartamānābhāve sarvāgrahaṇaṃ pratyakṣānupapatteḥ ।। vakṣyamāṇasūtrāvatāraparaṃ bhāṣyam । arthasadbhāvavyaṅnyaścāyiti ।
asyārthaḥ na kevalaṃ patanādikriyāvyaṅnyo vartamānaḥ kālaḥ api tvarthasadbhāvo arthasya sattā astikriyeti yāvat । tayā vyaṅnyaḥ kālaḥ । vartamāneṣvapayāntyapayāntica । asti kriyātu sarvavartamānavyāpinī ।
tadevamastikriyāviśiṣṭasya vartamānasyābhāve sarvāgrahaṇaṃ pratyakṣānupapatteḥ । na cāvidyamānaṃ tasya vivaraṇamasaditi । na ca varttamānābhāvavādī vidyamānaṃ satkiṃ cidanujānāti । atra vārtikakāraḥ pṛcchati ।
kathaṃ punariti । na hi sarvaṃ pratyakṣaṃ varttamānaviṣayamatītānāgatayorapi yogipratyakṣatvāditi bhāvaḥ । utaraṃ yasmāditi । nātītānāgataviṣayatayā pratyakṣānupapattiṃ brūmaḥ api tvatītānāgatādhāratayetyarthaḥ ।
bhāṣyamapi varttamānābhāve pratyakṣanimittaṃ sannikarṣaḥ asmādipratyakṣaviṣayo vidyamāno ghaṭādiḥ pratyakṣaṃ pramāṇamanādhāraṃ satsarvaṃ nopapadyata iti draṣṭavyam ।। kṛtatākartavyatopapattestūbhayathā grahaṇam ।। atra bhāṣyamubhayathā vartamāno gṛhyata iti tadavatārya vyācaṣṭe vārtikakāraḥ । upapannaśca san dvedhā bhidyate iti ।
yathā astīti । kva cit kriyāsantānavyaṅgyaḥ । pataticchinattīti atra hi pūrvaparībhāvaḥ pratīyate । iti ।
iti । ekaprayojanāvacchinnetyarthaḥ । tadabhisandhipūrvakaṃ preṣaṇamadhyeṣaṇaṃ vā yuktaṃ tatsarvaṃ pacyartha iti । rūpādiparāvṛttimātrārthatvaṃ vāsya pace, rākhyātārthaḥ ।
sarvo ayamadhyeṣaṇādirbhavatu bhāvanābhidhānaḥ nobhayathāpi kā cidasti darśanakṣatiḥ । iti । anārambho ananuṣṭhānaṃna vivakṣitaṃ yathā pakṣyatītyatretyarthaḥ । atītād vyavacchinatti ।
noparamo vivakṣita iti yathāpākṣīdityatretyarthaḥ । saṃtānārambhavivakṣāyāmiti । ārambho atra cikīrṣābhidhīyata iti na virodhaḥ । tadeva vartamānaṃ kriyāsadbhāvamuktvā tatsambandhavyaṅgyāṃ kārakasya vartamānatāmāha ।
yaccedaṃ chidyamānamiti । tatkrikriyamāṇaṃ । vartamānakriyāsambandhena vartamānaṃ na tu svarūpata ityarthaḥ । tasya ca kārakasya vartamānakriyāsambandhamatītānāgatānapekṣamapekṣyātītānāgatatve ।
kriyāyāḥ kārakasyāpi vyaktiḥ tadbhāvavyaktiḥ । taddhetukaṃ ca dvaividhyamiti pratipādanaparaṃ sūtramavavatārayati । tasmin kriyāmāṇe । kṛta-ṇam ।। bhāṣyam ।
ārabdho abhīṣṭaphalorīkaraṇena kriyāsaṃtānaḥ pacatīti । vakṣyamāṇāsaṃpṛktatopayogitayā kriyāsaṃtānasvarūpamāha । tatrati । kriyāsaṃtāne ।
na nu vidyata ityatrāpi pūrvaparībhāvāvagamādatītānāgatābhyāṃ saṃpṛkta evetyata āha vārtikakāraḥ । iti । vāstavaṃ tu vartamānatvamata evāha । kevalaḥ śuddha iti ।
vāstavaṃ tu vartamānatvamata evāha । kevalaḥ śuddha iti । paryāyābhidhānamātyantikaṃ saṃparkābhāvaṃ darśayati । yadi kva cinmukhyaṃvartamānatvaṃ nābhyupeyate tatastatpūrvako bhākto api vartamānaprayogo api na syādityata āha ।
anyaśca loka iti ।। atyantaprāyaikadeśasādharmyādupamānapāsiddhiḥ ।। atyaddhiḥ ।। yathā gaurevaṃ gavaya ityatideśavākyārthasmṛtisahakāri sārūpyadarśanaṃ sādhyasya gavayo ayamiti saṃjñāsaṃjñisambandhasya sādhanamupamānaṃ taccedaṃ nopapadyate vikalpānupapatteḥ । iti gavā atyantasādharmyaṃ vivakṣitaṃ tathā sati gavāntaramevagavayaḥ syāt ।
tadidamāha bhāṣyakāraḥ na caivaṃ bhavati yathā gaurevaṃ gauriti । co yasmādarthe । tasmādyathā gaurevaṃ gavaya iti vākyasyārtho bhavati yathā gaurevaṃ gauriti । gavā prāyasādharmyādapi gavayopamānaṃ na sidhyati ।
mahviṣasyāpi gavā prāyasādharmyasya vidyamānatvena tasyāpi gavayābhidhānaprasaṅgāt । tadidamāha । na hi bhavati yathā anaḍvānevaṃ mahiṣa itīti । ityasya vākyasyārtho yathānaḍpavānevaṃ mahiṣa iti yasmānna bhavati ।
ekadeśasādharmyādupamānaṃ na bhavati । ekadeśopamānasyaivānupapatteratiprasaṅgāt । ।। prasiddhasādharmyādupamānasiddheryathoktadoṣānupapattiḥ ।।
prasittiḥ ।। prakaraṇādyapekṣaṃ hi vākyaṃ svārthaṃ pratipādayati, na kevalam । tadvaśācca kva cidatyantasādharmyaṃ pratīyate kva cidbhūyaḥsādharmyaṃ kva cidekadeśasādharmyaṃ, tadiha pratītamahiṣādikaṃ puruṣaṃ prati yathā gaurevaṃ gavaya iti vākyamuccāryate tadā mahiṣādipariharārāya bhūyaḥ sādharmyaṃ vivakṣitamityavagataṃ vākyārthaṃ smaran mahiṣādiṣu vane gosādharmyaṃ paśyannapi na gavayasaṃjñāṃ niveśayati । api tu sādharmyavati gavaya eva tāṃ niveśayati । yastvapratītamahiṣādistaṃ pratyetadvākyamupamānaṃ na bhavatyeveti paramārthaḥ ।
yathā ca prakaraṇādivaśādatyantaprāyaikadeśasādharmyamāśrityātideśavākyāni pravarttante tathā coktaṃ vārttikakṛtā । nasādharmyasyatyādi bhāṣyaṃ niyamaṃ niṣedhati na sādharmyasya kṛtsnabhāvameva vā alpabhāvameva vā āśrityātideśavākyaṃ pravarttate । kiṃ tarhi ? prasiddhasādharmyāddhetoḥ sādhyasādhanabhāvamāśrityoddiśyeti । etaduktaṃ bhavati ।
na niyamaḥ, kiṃ tu kva citkiṃ citsādharmyamāśrityātideśavākyaṃ pravarttate tacca prakaraṇādyunneyamiti । anabhyupagamāditi ca vārttikaṃ niyamābhiprāyameva । tatkriyāntaramityarthaḥ ।। pratyakṣeṇāpratyakṣasiddheḥ ।।
pratyaddheḥ ।। yathā gauravaṃ gavaya iti hi vākyaṃ pratyakṣeṇa gavā gavayapratyakṣaṃ pratipādayati । na khalu śrutavākyo api yadā pratyakṣeṇa gavayaṃ paśyati tadā vākyārthādhigamādadhikaṃ kiṃ citpratipadyate । saṃjñāsaṃjñisambandho apyanena vācyādevāvagataḥ । tasmātpratyakṣeṇa gavā pratyakṣasya gavayasya gavayasaṃjñāviśiṣṭasya pratīterupamānasyānumānaneti pūrvaḥ pakṣaḥ ।।
nāpratyakṣe gavaye pramāṇārthamupamānasya paśyāma iti ।। siddhāntastu ।। gavayatvaṃ hi saṃjñi, na ca tadyathā gaurevaṃ gavaya iti vākyātpratīyate । api tu kasya cidgatā sādṛśyaṃ, na ca vākyagatopava gavayaśabdastasya vācakaḥ । tathā tadānīmagṛhītasaṃgatitvāt ।
na ca sādṛśyaṃ saṃjñi, tasmātpratyakṣa eva gavayatvasya pratyakṣatvātsaṃjñāsaṃjñisambandhaparicchedaḥ pramāṇārthaḥ । upapāditaṃ caitadupamānalakṣaṇe । tasmātpratyakṣo gavayaḥ apratyakṣeṇa gavā pratīyayata iti । siddhamityarthaḥ ।
pūrvapakṣavāṅmāha । parārthamupamānamiti cenmanyase siddhāvādin, tannāsti । kutaḥ । svayamapyadhyavasāyāt ।
evaṃ hi parārthaṃ syādyathā gaurevaṃ gavaya iti vākyaṃ yadi parasyaivādhyavasāyaṃ janayet yāvatoccārayituraṇghyavasāyaṃ janayati tasmātsvārthamapītyarthaḥ । iti । siddhāntavādyāha । nādhyavasāvaya uccārayituḥ pratiṣidhyate upamānam uccārayitāraṃ prati na bhavati ।
kuta ityata āha prasiddhasādharmyāditi ।। tathetyupasaṃhārādupamānasiddhernāviśeṣaḥ ।। vārttikaṃ tu parārthatvenānumānādupamānabhedamāha । parārthatvācceti ।
nanu pratyakṣaṃ sārūpyajñānamupamānaṃ na caitatparārthamityata āha । na hi yathāgauriti । astu tarhi vākyamevetyata āha । na hyāgameti ।
bhinnayorapyanumānopamānayoretāvanmātreṇa sādhyamityusaṃhāravyājenāha । tasmādyatheti । atirohitamitarat ।। śabdo anumānamarthasyānupalabdheranumeyatvāt ।।
atra hi sūtrakāreṇa prathamamanumānāntargatiḥ parīkṣitāḥ, na cāparīkṣitapramāṇabhāvasya sā yukteti vārttikakāraḥ prathamamasya pramāṇabhāvameva parīkṣate । tasyākṣepo na śabdaḥ pramāṇamiti yasmin sati pramā bhavatyeva na na bhavati tat pramāṇaṃ sādhakatamasya karaṇatvāt । satyapi tu śabdeva pramāva na bhavatīti tasya sādhakatvaṃ vighaṭayati । viṣayābhāvacceti ।
prāmāṇyaṃ hi viṣayavattayā vyāptaṃ sā śabdānnivarttamānā prāmāṇyamapi nivarttayati vṛkṣateva nivarttamānā svavyāptaṃ śiṃśapātvam । dvividhaśca viṣayaḥ pratyakṣaḥ parokṣaśca । tatra pūrvaḥ pratyakṣasya pramāṇasya viṣayaḥ । apratyakṣaścāvinābhūtālliṅgādavagantavyaḥ ।
tadanapekṣaṇe asambandhāviśeṣātsarvaṃ sarvasmādgamyeta । tathā ca sarvaḥ parokṣārthapratyayo anumānavyāptaḥ । na ca pratyakṣaparokṣābhyāmanyo rāśirasti । tasmādviṣayābhāvādapi na śabdaprāmāṇyamiti।yattāvatsatyapramiteriti ।
tanna । asiddhatvāditi । na śabdamātraṃ pramāṇamapi tu gṛhītaḥ smaryamāṇasambandhaśca । na cedṛśe śabde sati pramā na bhavati ।
yādṛśe tu sati pramā na bhavati nāsau pramāṇamityarthaḥ । tanmahatpratyayakartṛtvāditi । mahvattvaparimāṇaṃ hi mahato viśeṣaṇaṃ tanna jñātaṃ viśeṣye mahati pramāṇam । tadevaṃ siddhapramāṇabhāvasya śabdasyānumānādbhedaṃ parīkṣamāṇaḥ pūrvapakṣayati ।
iti । śabdotvāt ।। ।। upalabdheradvipravṛttitvāt ।।
saṃbandhāc ca ।। advipravṛttikatvaṃ prakārabhedarahitatvaṃ pratyakṣānumāne tu parokṣāparokṣāvagāhitayā prakārabhedavatī ityarthaḥ ।। āptopadeśasāmarthyāt śabdādarthasaṃpratyayaḥ ।। siddhāntasvarūpamupakramate ।
yattāvaditi । etenasaṃśayādiṣu vyabhicāreṇa, te api hi trikālaviṣayā iti । anvayavyatirekopapattimātraṃ pratyakṣe apyasti । pratyāyanāṅgānvayavyatirakajñānaṃ tu anyādṛśaṃ śabde anyādṛśaṃ tvanumāne, taddhi pakṣadharmatāpekṣamanumāne, śabde tu tadanapekṣamityatra sūtraṃ bhavati ।
āpto yaḥ ।। yo hyatyantādṛṣṭapūrvaḥ svargāpūrvadevatādiḥ sa vākyārtharūpaḥ tathā hi ayanna duḥkhena saṃbhinnaṃ na ca grastamanantaram । miti ।। svargo vākyārthaḥ । tatkhalu svarganarakādihetuḥ kālāntarasthāyī puruṣaviśeṣaguṇaḥ svakāryavirodhīti vākyārtha, evaṃ devatā api । sā api hi sūktahavirbhāginī sahasrākṣādyupetadehādimatī vākyārtha eva ।
naivaiṣa śabdādṛte asmadādipratyakṣādigocaraḥ । na cāgṛhītaṃ liṅgamasminpravarttitumarhati । na cāgṛhīte sambandhini śakyagrahaḥ sambandhaḥ । padaṃ tu yadyapi padārthasaṅgatisaṃvedanamapekṣate ।
yadyapi padārtha eva padārthāntaraviśiṣṭo vākyārthaḥ । ye api vākyārthe sargādau padārthasmaraṇadvāreṇa pravarttamānaṃ saṅgatigrahānapekṣameva svargarūpavākyārthaṃ kurvanti svalokasiddhaṃ sukhajātīyamuddiśya loke siddhaireve duḥkhādyasaṃbhedairviśiṣṭaṃ svargapadavācyaṃ pratipādayanti nāpadārthaṃ vākyārthaṃ kurvanti vākyārthe ca padavacanaṃ svarga iti yathā śrotriyaṃśchando adhīta iti । yathā cakṣurādayo rūpādiṣvagṛhītasaṅgatayaḥ pravarttante evaṃ padārthasaṅgatigrahāpekṣāṇyapi padāni vākyārthabodhane na saṅgatigrahamapekṣante, kāryavyaṅnyatvātpramāṇabhāvasya saṅgatigrahānapekṣebhyo api ca padabhedebhyo vākyārthāvabodhakāryadarśanāt । tasmānna padaṃ tadartho vā vākyārthāvabodhe liṅgaṃ tatra sambandhagrahānapekṣatvāda rūpādibodhe cakṣurādivat ।
syādetat । mā bhūtpratyakṣatodṛṣṭamanumānaṃ vākyārthe sāmānyatodṛṣṭaṃ bhaviṣyati । yadyapi ca vākyārthe sādhye padānāmapakṣadharmatvaṃ yadyapi ca padasmāritāḥ padārthā vyabhicāriṇaḥ tathā apyākāṅkṣāyogyatāsattiviśeṣaṇāḥ padārthāḥ saṃsarge liṅgaṃ bhaviṣyanti । guṇapradhānabhāvenāvasthitāḥ saṃsargavantaḥ ākāṅkṣāyogyatāsattimattve sati padaiḥ smāritatvād gāmabhyājeti padasmāritapadārthavat ।
saṃsargasya ca saṃsṛjyamānā eva viśeṣo na punarājānato astikaścidviśeṣaḥ । saṃsṛjyamānāśca padaireva smāritā iti saṃsargaviśeṣapratilambhaḥ । sa eva ca vākyārtha iti siddhamānumāniko vākyārtha iti । gāmabhyājetyatra padārthānāṃ saṃsargavattvaṃ ca vākyaśravaṇasamanantaraprayojyavṛddhapravṛttyanumitapadārthasaṃsargapratyayādavagatam ।
tadetadacaturasram । padānāmeva padārthasmaraṇāvāntaravyāpārāṇāṃ vākyārthapramāṃ prati karaṇatayā pramāṇattvāt । teṣāṃ cāpakṣadharmatayā liṅgattvānupapatteḥ । yadi tu padāni padārthamātravaparyavasitavṛttīni na vākyārthapratyayaparāṇi syuḥ tato na padārthānāmākāṅkṣā astīti vākyārthapratyayo na bhavet ।
na khalvākāṅkṣāṃ vinā sannidhiyogyatābhyāmeva padārthāḥ saṃsṛjyante yathā ayameti putro rājñaḥ puruṣo apasāryatāmityatra putrasambandhena nirākāṅkṣopava rājā na puruṣeṇa sambaddhyate । na ca padānāṃ vākyārthaprattyayaparatvamantareṇa tatsmāritānāṃ padārthānāmākāṅkṣāsti । na hi yadyena vinā na bhavati tattadākāṅkṣati yena kārakaṃ kriyāmapekṣeta dravyaṃ vā guṇaṃ tathā sati paṭo bhavatīti vākyaṃ na nirākāṅkṣaṃ syāt । paṭasya dravyasya guṇākāṅkṣitvāta ।
guṇamākṣipya nirākāṅkṣaḥ evaṃ vibhāge sati nirākāṅkṣatvena vākyabhedaḥ syāt । ityapi ca vākyaṃ yaṃ kaṃ cida guṇinaṃ kriyāṃ ca kāṃ cidākṣipya nirvṛṇuyāt । na ca viśeṣadarśane sati nākṣepa iti yuktam । ekavākyatāyāṃ sattyāṃ viśeṣadarśane anākṣepaḥ ।
anākṣepe ca satyekavākyatetyanyonyāśrayāpatteḥ । tasmādvākyārthapratipādanaparasamabhivyāhṛtapadakadambasmāritatvenāparyavasānameva padārthānāmākāṅkṣeti yuktamutpaśyāmaḥ । tathā ca paṭo bhavatītyetāvanmātraṃ nirākāṅkṣaṃ yaṃ kaṃ cid guṇamākṣipya nirvṛṇoti raktaḥ paṭo bhavatītyatra tu raktapadasyāpi samabhivyāhārāt paṭādisaṃsargaparatvamiti paṭādi saṃsargamantareṇa raktattvamaparyavasyat paṭādayaśca raktatvasaṃsarga vinta aparyavasyantaḥ parasparasaṃbandhā bhavantīti sidhyatyekavākyatā । tasmātpadānyeva padārthasmaraṇadvāreṇa tatsaṃsargaṃ lakṣayanti vākyārthe pramāṇaṃ teṣāṃ cāpakṣadharmatayā na liṅgatvam ।
syādetat । ayaṃ padakadambakaviśeṣaḥ smāritapadārthasaṃsargavān ākāṅkṣādimattve sati padakadambatvād gāmabhyājetipadāvalīvāditi nāpakṣadharmatā । maivam । anyonyāśrayāpatteḥ ।
karmakārakaṃ hi paṭādanyadvastutaḥ siddhaṃ jñānalakṣaṇāya phalāya kalpate । yathā agnimattā dhūmasya parvatasya vā agnisaṃyogaḥ na tvagnijñānajanakatvaṃ tadvattā । phalavyaṅnyaṃ hi tannānupajāte phale kalpate । tathā ca phalopajanane satyagnimattā tadvattāyāṃ tu karmaṇi phalopajananamityanyonyāśrayāpattiḥ ।
na hi phalakarmaṇoraikyam । na hi vṛkṣa eva cchidā bhavati । tadiha saṃsargavattvaṃ padānāṃ tajjñānajanakatvaṃ nānumānasādhyaṃ bhavitumarhati । na hyagnijñānajanakatvaṃ dhūmasyānumānasādhyamityuktam ।
smṛtijanakatvamapyeṣāṃ vākyārthapratyāyanāya kalpitaṃ na saṃbandhāntaraṃ vyanaktīti । tatsiddhametanna padāni vākyārthabodhe liṅgamapakṣadharmatvānmanovaditi । api ca laukika evārthaḥ parīkṣakairanugamyate na tu svakṛtalakṣaṇānurodhenālaukikamāsthīyate । na ca kleśena kayā citpraṇāṅyā pakṣadharmatāṃ kalpayitvā lokaḥ padebhyo vākyārthamavagacchati api tu svatantrebhya eva tebhya iti siddhaḥ śabdasya pramāṇasyānumānādbhedaḥ ।
āptoktatvaṃ tu svargādipratipādakaspayāgamasya prāmāṇye liṅgameva । na caitāvatā tadartha ānumāniko bhavati । na hi pravṛttisāmarthyānumitaprāmāṇyasya pratyakṣasya viṣayopa bhavatyānumānikaḥ । arthaviṣayaṃ hi pramāṇaṃ prāmāṇyaviṣaye ca pravṛttisāmarthyāptoktatve iti ।
evaṃ vyavasthite abhyuccayamātratayā bhāṣyavārtikakārābhyāmāptoktatvāśrayatvānāśrayatve śabdānumānabhedahetutayopanyaste iti mantavyam । etena pravṛttibhedakathanenādvipravṛtikatvaṃ vyākhyātamnirākāryatayā । saṃbadhandhātpratipatteranumānaṃ śabda iti yaduktaṃ pūrvapakṣiṇā tadanubhāṣya dūṣayati । yatpunaretaditi ।
asyedamiti ṣaṣṭhīviśiṣṭasyeti bhāṣyaṃ tasya vyākhyānaṃ vācyavācakabhāva iti । svābhāviko hi śabdārthayoḥ saṃbandhastathā syāt tādātmyalakṣaṇo vā pratyāyyapratyāyakabhāvo vā prāptilakṣaṇo vā, tatrāvyapadeśyapadena pratyakṣalakṣaṇasthena tādātmyamapākṛtam । śabdārthayoḥprāptinirākaraṇahetunā copariṣṭādautpattikaḥ pratyāyyapratyāyakabhāvo nirākariṣyate । tena prāptiṃ nirākaroti bhāṣyakāraḥ prāptilakṣaṇastviti ।
ekendriyagrāhyebhyohi prāptiḥ pratyakṣā yathā aṅgulyoḥ na tu śabdārthayorekendriyagrapāhyatā tasmāśānayoḥ prāptiḥ pratyakṣagamyā vāyuvanaspatyorivetyarthaḥ । nanu śabdasyārthaḥ samānendriyagrāhya eva tatkathaṃ nendriyeṇa gṛhyate śabdastasya viṣayabhāvamatītor atha ityata āha । asti cātīndriyaviṣayamṛto apīti । śabdagrāhakendriyamatipatita indriyamātramatipatiścātīndriyaḥ sa ca viṣayabhūtaśceti karmadhārayaḥ ।
tadetadyasmācchabdasyeti vārtikena vyākhyātam । pūraṇapradāhapāṭanānupalabdheśca saṃbandhābhāvaḥ ।। prāptilakṣaṇe cetyādi bhāṣyaṃ vyācaṣṭe । nānumānenāpīti ।
upasaṃpadyate । prāpnoti gacchatīti yāvat । āgacchannupalabhyeta modakādiḥ na copalabhyate tasmānnāgacchati śabdeśāmarthaḥ । tataścāsminpakṣe śabdena lokavyavahāra ucchidyeta ।
atha śabda iti । । na tāvadpa guṇasya śabdasya gatirupapadyate tasmātsaṃtānavṛttyā śabdo ayaṃ deśamāgacchatīti vācyaṃ tathā ca nityatvavyāhatirityarthaḥ । śaṅkate ।
atha nāgacchatīti । bhavati vidyataityarthaḥ । iti matvā nikaroti । nityaśca bhavati cetīti ।
śaṅkitā svābhiprāyamāha । atha nāgacchatīti । nirākaroti । na sarvārtheti ।
na hi samānadeśāḥ samānendriyagrāhyāḥ pratiniyatavyañjakavyaṅnyā dṛṣṭā ityabhiprāyaḥ । na punaḥ śabdasyāśrayopalabdhirasti yataḥ śabdo vyajyeta । pratyuta śabdenaivāśrayo vyañjanīyaḥ syāt । tathā cārthāśritaḥ śabdastālvādibhiraprāptaiḥ sarvānrpati vyakta ityuktadoṣāpattiḥ ।
na ca śabdasyārthe vṛttiranubhavagocara ityāha । na ca vācye vṛttiḥ । āgasātpratipatsyata iti niruktādirāgamaḥ । uttaraṃ sa evāyamiti ।
niruktādīnāmarthasambandhe pratipādakatvaṃ bhavet । sa eva tu vicāryata ityarthaḥ ।। śabdārthavyavasthānādapratiṣedhaḥ ।। pūrvapakṣavādyāha ।
śabdārtheti ।। na sāmayikatvācchabdārthasaṃpratyayasya ।। siddhāntavādyāha । na sāmayikatvāditi ।
abhidhānābhidheyaniyamaniyoga iti । abhidhānābhidheyayorniyamo gośabdasya sāsnādimānevārtha evamaśvaśabdasya kesarādimāneveti । iti bhagavataḥ parameśvarasya sargādau so ayaṃ samaya iti arthaḥ । tasminnupayukte jñāte śabdārthavyavasthā bhavati ।
iti । ye api mīmāṃsakā vaiyākaraṇau vā svābhāvikaṃ śabdārthayoḥ sambandhamāsthiṣata teṣāmapi naiva sattāmātreṇa gamako apitu jñātaḥ san, vijñāne cāyamasya vācaka iti vā asmādayaṃ boddhavya iti vā saṃketa evopāyaḥ । eva । tadvaramastu saṃketa eva, kṛtamatra svābhāvikena sambandhena, tanmātrādeva prayogapratipattivyavahārāṇāmupapatterityarthaḥ ।
nanveyaṃ samayaḥ keṣāṃ cit padānāmasati svābhāviker athaiḥ sambandhe na kartuṃ śakyaḥ nirddiśya hyarthaṃ brūyādayamasmādboddhavyaṃ iti । na ca nirdeśo asati svābhāvike sambandhe keṣāṃ cicchabdānāṃ sidhyati । saṅketādhīne tu vācakatve sarveṣāmakṛtasamayatvāt kiṃ kena nirddiśyate । tasmātsaṃketakaraṇameva svābhāvikasambandhaṃ pratipādayati śabdānāmityata āha ।
prayujyamānagrahaṇācceti । śakyo gṛhītum । tathā hi vṛddhavacanāntaraṃ tacchrāviṇo vṛddhāntarasya pravṛttinivṛttibhayaśokaharṣādipratipattestaddhetuṃ pratyayayamanumimīte bālaḥ । tasya ca satsvapyanyeṣvartheṣu bhūtasya abhūtasya vā śravaṇasamanantaraṃ ca bhavato vākyaśravaṇahetutāmavagacchati tadavayavānāṃ ca padānāmāvāpodvāpabhedena tadarthapratyayopajanāpāyadarśanātteṣu teṣvartheṣu teṣāṃ teṣāṃ padānāṃpa vācakatvaṃ kalpayati ।
evaṃ padāvayaveṣu prakṛtyādiṣvapi draṣṭavyam । so ayaṃ vṛddhavyavahāraḥ sāmpratikānāṃ saṃketagrahopāyaḥ sargādibhavāṃ tu maharṣidevatādīnāṃ parameśvarānugrahāddharmajñānavairāgyaiśvaryātiśayasaṃpannānāṃ parameśvareṇa sukara eva saṅketaḥ kartum । saṃketagraho na sambandhasmṛtimapekṣate । āptaparamparāta eva tato niḥ śaṅkavyavahāropapatteḥ ।
ata evāha bhāṣyakāraḥ laukikānāmiti । syādetat । yadi śabdānāṃ sāṅketikaḥ sambandho na svābhāvikaḥ kṛtaṃ tarhi sādhvasādhuvibhāgapareṇa vyākaraṇena, svābhāvikaṃ hi yasya vācakatvaṃ sa sādhurasādhuścetaraḥ, sāmayikatvena tu sarva eva sādhavo asādhavo vetyata āha । samayaparipālanārthaṃ cedamiti ।
pārameśvarasamayaparipālanārthamityarthaḥ । tathā ca yeṣāṃ padānāṃ yenārthena parameśvareṇa kṛtaḥ samayaḥ tāni tatra sādhūni asādhūnītaratreti vibhāgāya vyākaraṇamarthavaditi siddham । artharūpastuṣoleśo arthatuṣaḥ sa nāsti, kevalaṃ paraiḥ prāptilakṣaṇaḥ sambandhaḥ kalpita ityarthaḥ । tathā ca svābhāvikasambandhābhāvādanumānābhedāyāvinābhāvāsiddhyarthaṃ svābhāvikasambandhābhidhānamayuktamiti siddham ।
vārtike sa punaḥ samayaḥ kuta iti । yadi na ke canāpi śabdā na prasiddhasambandhāstato aśakyapratītiḥ samaya iti bhāvaḥ । uttaraṃ padajñānāt । padaṃ jñāyate vyutpādyate aneneti vyutpattyā vyākaraṇāmetyarthaḥ ।
nanu sarveṣāṃ śabdānāmaviditasaṅgatiḥ kathaṃ vyākaraṇādapi śabdamātrātsamayaṃ pratipadyate ityata āha । lokataśceti । vṛddhavyavahārāvadhṛtasamayo vyākaraṇātsādhvasādhuvibhāgaṃ ca pratipadyaṃ taityarthaḥ । tadetadvibhajate ।
tadidaṃ śāstramiti ।। jātiviśeṣe cāniyamāt ।। evaṃ tāvaddṛṣṭenaiva samayenobhayasiddhena śabdārthavyavasthāpanasyopapatternātyantāparidṛśyamānasvābhāvikasambandhakalpanā yuktetyuktaṃ sampratyanupapanno apyayaṃ svābhāvikaḥ sambadha ityāha । jātit ।। svābhāviko hi sambandhaḥ kasya cicchabdasya kena cidarthenāsti na sarvasya sarveṇa ।
tathā sati śabdārthavyavasthā na syāt । evaṃ ca tarhi na ṛṣyāryamlecchānāṃ niyamaḥ syāt । tathā hi yavaśabda āryaidīrghaśūke padārthe prayujyate, te hi yavaśabdāddīrghaśūkaṃ padārthaṃ pratipadyante mlecchāstu priyaṅguṃ pratipadyante । evaṃ trivṛtśabdamṛṣayaḥ stotrīyānavake prayuñjate ।
āryāstu latāviśeṣe । āloko rūpeṇa sahasreṇāpi śilpibhīrasādisambaddhaḥ śakyaḥ kartum । yatastato rasādayo gamyeran । nāpi tatra saṃketena svābhāvikaḥ sambandho vyajyate ।
sadeva hi vyajyate nāsat । no khalu yatra ghaṭo nāsti tatra taṃ pradīpaḥ śakto vyaṅktum । so ayamaniyamaḥ sāmayakatve upapadyate puruṣacchādhīnatvāt । tasyāścāniyamāt ।
na tu svābhāvikena iti । na ca vācyaṃ sarva eva śabdāḥ sarvairevārthaiḥ svabhāvataḥ sambaddhāḥ saṃketena tu niyamyante iti । pramāṇābhāvāt । jātibhedena cārthabhedapratyayasya saṃketabhedādapyupapatiriti ।
nanvāryadeśavarttināṃ mlecchānāmāryavyavahāraniścitasaṃketānāṃ nāniyama ityataṃ āha vārttikakāraḥ jātiviśeṣaśabdeneti ।। tadapramāṇyam anṛtavyāghātapunaruktadoṣebhyaḥ ।। tadabhyaḥ ।। anumānāntarbhāve kadācidarthāvinābhāvādbhavecchabdasya prāmāṇyaṃ tadbahirbhāve tu sulabhamasyāprāmāṇyamiti matvānumānabhedābhidhānānantaramaprāmāṇyamāha pūrvapakṣī । tasyetyādibhāṣyaṃ tadvārttikakāro vyācaṣṭe ।
śāstre hyisminniḥśreyasādhigagamapareva tannāntarīyakatayā vedaprāmāṇyavyutpādanamadhikṛtamityadhikṛtaḥ śabdo veda ityarthaḥ । āha । aprāmāṇyamarthasyāpratyāyakatvam । arthasyetyaviparītasyetyarthaḥ ।
putrakāmeṣṭikārīryādayo hi aihikaphalā nāmuṣmikaphalāḥ aihikatvenaiva tatphalasya cetanena kāmyamānatvāt etaccharīropabhogayogyattvācca । viruddhārthopasthāpakatvena sahāsambhavo vākyayorvā padayorveti । atra bhāṣyakāreṇoditahomādividhivākyānāṃ nindābhirvyāghāta ityuktamadhikavivakṣayā vārtikakāra āha । agnihotramiti ।
homakālānāmuditādīnāṃ nindayā pratiṣedhāt । nanu madhyāhnāparāhvasāyāhnā bhaviṣyanti homasya kālā ityata āha । na cānya iti । teṣāmapi sarveṣāmuditakālatvādityarthaḥ ।
yastūdayānantara eva kāla uditakāla itpucyate tathā cānyo asti kāla ityuktaṃ vyāghāte na tuṣyati taṃ pratyanyathā vyāghātamāha । uditānuditeti । agnihotraṃ juhotītyutpattivākyena vihite agnihotranāmani home tadanuvādenaikaṃ vākyamuditaṃ kālaṃ vidhatte, anyaccā anuditakālamaparaṃ ca samayādhyuṣitakālaṃ, na caika eva homastadā tadā śakyaḥ kartum । na ca kālaguṇānurodhena pradhānasya homasyāvṛttiriti yuktam ।
na coditādivākye homasyābhyāsaḥ śrūyate । iti । āha । dṛṣṭāntatveneti ।
ayamatra prayogaḥ । putrakāmeṣṭihavanābhyāsavākyāni apramāṇam anṛtatvādibhyaḥ kṣaṇikavākyavaditi । evaṃ śeṣāṇi vedavākyāni apramāṇaṃ vedavākyatvāt putrakāmeṣṭivākyavaditi । paryudāsaṃ sādhyamuktvā tenaiva hetunā prasajyapratiṣedhasādhyamāha ।
agnihotrādivākyānāṃ veti । tadanyavākyaṃ putrakāmetyādi ।। na karmakartṛsādhanavaiguṇyāt ।। evaṃ pūrvapakṣamuktvā siddhāntamupakramamāṇaḥ prathamaṃ tāvadanṛtatvaṃ dūṣayati na kat ।।
phalādarśanamanyathā apyupapadyamānaṃ nānṛtatvaṃ sādhayati tataścāsiddhamanṛtatvaṃ heturityarthaḥ । syāde tatiṣṭeścoditatvādanapekṣeyaṃ putrakāraṇamiti kimasyāḥ karmakartṛvaiguṇyaṃ kariṣyatītyata āha । iṣṭeḥ karaṇasādhanatveneti । tato dṛṣṭavaiguṇyādupapannamabhavanaṃ phalasyetyarthaḥ ।
apekṣaṇīyaṃ kartāramāha pitarāviti । karaṇamāha । iṣṭyeti । kriyāmāha ।
saṃyujyamānāviti । iṣṭyāpaśrayantāvaditi bhāṣyam । samīhātadaṅgasamidādikarmānuṣṭhānaṃ tasyābhreṣo bhraṃśo ananuṣṭhānamiti yāvat । avidvānprayokteti ।
viduṣo hyadhikāraḥ sāmarthyāt । vidvānapi yadidvijātikarmahānihetuṃ karma brahmahatyādi kṛtavān tatkṛtamapi karma phalāpavaya na kalpate kartṛtve vaiguṇyāditi darśayati । kapūyeti । ācaratītyācaraṇaḥ puruṣaḥ ।
havirasaṃskṛtamapūtamaprokṣitaṃ vā । upahataṃ śvamārjārādibhiḥ । mantrā nyūnāḥ kramaviśeṣeṇa । dakṣiṇā durāgatā dautyadyūtotkācāderduṣṭādupāyādāgatetyarthaḥ ।
anvāhāryamiti dakṣiṇā । sā tato nyūnā vā dīyate yāvatyā puruṣo na tṛpyati sa ca puruṣāhāro jaratvaratvenāpākyatayā ninditaḥ । yonivyāpado nānāvidhāḥ putrajanapratibandhahetavaḥ, । lohitaretaso bījasyo pahatatvaṃ yataḥ putrajanma na bhavati ।
mithyābhimanthanaṃ yato nāgnirjāyate । karmavaiguṇyakartṛvaiguṇye āha vārtikakāraḥ । tatheṣṭeḥ sādhayituriti । mantrāṇāmasāmarthyāditi ।
mantrādisādhanānāṃ putrakāmeṣṭyādīnāṃ karmaṇāmityarthaḥ । nanu yadi nirapekṣā neṣṭiḥ sādhanaṃ stāṃstarhyanapekṣamāṇau pitarāveva samyak saṃyujyamānau putrasya janakau, kṛtamatra putrakāmeṣṭhyā, ata eva mlecchādīnāmapi putrajanmopapadyata ityata āha । tatsahakāritvāditi । nānvayavyatirekagamyamiṣṭeḥ sahakāritvamapi tvāgamagamyaṃ, mlecchādīnāṃ putrajanma janmāntarīyādṛṣvaśādityāgamaprāmāṇyādanusaraṇīyam ।
dṛnaśyamānakarmakartṛvaiguṇye ca phalānutpādo adṛṣṭamapekṣaṇīyaṃ sūcayati । tadanena putrakāmeṣṭyādīnāmaniyataphalatvamapi sūcitaṃ bhavati । tathā karmāntarapratibandhena karmakartṛsādhanāvaiguṇye api phalānutpapādaḥ samarthito bhavati । aihikaphaleṣu tu kārīryādiṣu sādhanavaiguṇyaṃ parihāraḥ ।
anūtatvādapramāṇamiti cediti । dharmiviśeṣaṇatvenopayuktānāmapi paścānniṣkṛṣyābhidhānaṃ na doṣāvahamiti bhāvaḥ । uttaraṃ kimidamiti । ityata āha ।
anṛtatvaṃ ceti ।। abhyupetya kālabhede dośavacanāt ।। yatpunaruktamudite hotavyamityādīnāmeva parasparavyāghāt iti tatrāha । ubhayeti ।
vidhipareṣu vākyeṣvekaikenaiva vākyenobhayavākyārthapratiṣedhānabhidhānānnānyathā nānāprāmāṇyamityarthaḥ । yadyapi caiko homaḥ samuccayena tadā tadā na śakyaḥ kartuṃ tathā api vikalpena kariṣyate bahulaṃ hi vikalpo loke apyupalabhyate । vastu hi vyavasthitaṃ na vikalpyate anuṣṭhāne cānāgatotpādye vidhipratiṣedhavikalpānāmavirodhaḥ svarūpāniṣpatteriti । iti ।
vākyaṃ tanna karttavyamityasyārthaḥ । kāmato vā prakalpyeteti । parasparavyāhatārthaṃ prakalpyetetyerthaḥ । abhihitaṃveti ।
yadanena vākyena svasāmarthyenābhihitaṃ tadvā parīkṣakairavadhṛyānūdyate idamanena vākyenābhihitamiti । nirddhārayati । abhihiteti । vihitānuvādo veti kva citpāṭhaḥ ।
vihito homastasyānuvādaḥ kālaviśeṣavidhānāyeti । ।। anuvādopapatteśca ।। utpattau paṭhitāstāsāṃ prathamottamayostrirvacanaṃ pañcadaśāratvaṃ mantrasya prayojanavataḥ sādhayatsaprayojanamiti ।।
iti pūrvaṃ vārttikāraḥ svata eva tāvatpramāmāṇyasaṃbhave hetūnāha । pūtrakāmeṣṭīti । vākyavibhāgasya cārthagrahaṇāt ।। vidhyarthavādānuvādavacanaviniyogāt ।।
sautraṃ hetumavatārayāti samastānīti ।। vidhirvidhāyakaḥ ।। vidhirvidhāyakaḥ ।। tasya vyākhyānaṃ yadvākyamiti । codakaṃ pravartakam ।
nādṛṣṭapūrvaṃ,pa na hi svātmani pūrvasiddhe pravṛttihetau dṛṣṭe saṃbhavatyadṛṣṭakalpanā nyāyyā । na caiṣa śabdatadvyāpārapuruṣāśayanirupādhipravartakamātrāpūrvapratyayānātmani pravartakānavagatavān yena teṣu pravartakatvaśaṅkā apyavataret । stanyapānādiviṣayakakāryapratyayo asya pravartaka iti cet ? kiṃ punaretat kāryamiti । puruṣaprayatnaḥ kṛtistadvyāpyattvamiti cet ।
nanu kṛtiriti mānasī pravṛttiḥ tadupahitaṃ kāryaṃ pravṛttiviṣayaḥ pravṛttiphalaṃ vā phaloddeśena puruṣapravṛtteḥ, tadavagamaḥ pravṛttihetuḥ । pravṛttyavagatistarhi pravṛttiheturityuktaṃ bhavati । na vānanuvidheyaniyogeṣvasmākaṃ vyutpannānāṃ nāsti pravṛttyavagamaḥ na cāsmātpravarttemahi । api ceyaṃ pravṛttiḥ prayatnāparanāmā icchādveṣayonirasati kāraṇe na svajñānamātrādudetumarhati ।
na cecchādveṣāv eva pravṛttihetū liṅdigocarāviti sāṃpratam । tatkhalu liṅdigocaro abhyupeyaḥ । yatsvajñānena pravartayati । na tu svasattayā śabdaspavaya jñāpakatvādanutpādakatvācca ।
na cecchādveṣau svajñānena pravartayato yataḥ pravṛttiṃ prati jñānāya śabdamapekṣeyātām । api tu sattayā tasmāttadeva liṅgāderjñāpyam । evecchādiviṣayatvaṃ tathā api tadviṣayecchā na tatra pravartayitumarhati tasyāyogyatvena pravṛttiviṣayatvānupapatteḥ । na ca phalāgocarecchā anyacca tadupāye svakāryaṃ prayatnaṃ janayitumarhati iti prayatnayorekaviṣayatayā kāryakāraṇayoḥ sampratipatteḥ ।
na ca tatsambandhāttadupāyo neṣyate yena phalecchāyā evopāyaviṣayaprayatnaprasavahetutvaṃ kalpyeta । yathāhuḥ anyadicchatyanyatkarotīti vipratiṣiddha miti । tasmādiṣyamāṇamapi phalaṃ pravṛttiviṣayatvābhāvānnātmani svajñānena pravartakaṃ, tadupāyastu pravṛttiviṣayatvādiṣyamāṇatvācca svajñānena pravartakaṃ iti yuktamatpaśyāmaḥ । bālānāṃ tu stanyādāvapekṣitopāyatājñānaṃ prāgbhavīyavyāptigrahaṇajanitasaṃskārānuvṛttivaśādutpannavyāptismaraṇānāṃ tajjātīyatvaliṅgajñānajamanumānameva ।
etacca pūrvābhyātyastasmṛtyanusandhānādityatropapādayiṣyate । ata eva prayojanalakṣaṇaṃ vyācakṣāṇenoktaṃ vārttikakṛtā idaṃ sukhasādhanamiti vuddhā sukhāvāptaye yatate idaṃ duḥkhasādhana miti cāvagamya duḥkhahānāyeti ।। tasmādapekṣitopāyatā pravartanā svātmani siddhā vṛddhasyāpi pravṛttiheturityavagacchati vyutpisurbālaḥ । sā ca liṅgādiśravaṇasamanantaramupajāyamānā liṅgādyartha iti niścinoti ।
na cāpekṣitopāyatāmātraṃ pravṛttihetuḥ bhavati hi yajamānanirvartitā kārīrī kṛṣīvalānāmapekṣitopāyo na caite asyāṃ pravartante tasyāḥ siddhatvāt । tasmātkartturapekṣitopāyatā pravṛttiheturityāstheyam । na ca siddhe kartṛtā asti । jaiminiḥ ।
iti । loke ca kriyaivāpekṣitopāyaḥ śabdārtha iti tadanusāreṇāgnihotraṃ juhuyāt svarmakāma ityādayo api vaidikā upadeśāḥ kriyāmevāpekṣitopāyamabhidadhati । sā ceyamāśataravināśinyapyavānatarāpūrvavyāpāpavarā satī cirabhāvine api phalāya kalpate । kṛṣiriva nidāghasamayajanmā hemantasamayabhāvane sisyāyeti ।
nāpūrvasyātrāpekṣitopāyatvaṃ kalpayitavyam । bhavatu vā tadevāpekṣitopāyapravṛttihetustathā api kartturapekṣitopāyatālakṣaṇasamānopādhirvidhiśabdastadekopādhisambandhātkvacitkriyāyāṃ kva cidapūrve pravartata iti na kā ciddarśanakṣatiḥ । tadevamupadeśe niyojyaprayojanakarmaṇi vyutpannastāneva śabdān niyoktuṃ prayojanakarmaṇyājñādau prayujyamānānupalabhyādhyeṣaṇānujñāvācakatavamapyavagacchati । agnihotrādivākyānāṃ tu niyojyaprayojanakarmavācināmupadeśatvameva ।
tasmātsuṣṭhūktaṃ yadvākyaṃ vidhāyakamiti । kartrapekṣitopāyatājñāpakamityarthaḥ । vidhistu niyogo anujñā ceti bhāṣyamanubhāṣya vyācaṣṭe । vidhistviti ।
kartrapekṣitopāyatāṃ jñāpayadvidhiḥ tadeva tatsādhanadravyādyavāptipravṛttimanujānāti । etaduktaṃ bhavati ye hi dravyārjananiyamavidhayo brāhmaṇasya pratigahādinetyevamādayaḥ te ca rāgato dhanārjane pravṛttānāṃ brāhmaṇānāṃ laukikānekopāyaprayuktau satyāṃ niyamaparāḥ puruṣārthā na kratvarthāḥ kratuvidhayastu dhanasādhanāste anūditāḥ paryavasyantopa api na dhanārjjaṃnaṃ tanniyamaṃ vā prayujjate puruṣārthatvenaiva tasya prayuktatvāt kevalamanujānanti, tasmāttadevāgnihotrādivākyamaprāpte agnihotrādau vidhiranyataḥ prāpte sādhdhane anujñeti siddham । samuccaye vāśabdaḥ ।। stutirnindā parakṛtiḥ purākalpa ityarthavāda ।।
stuterupayogadvayaṃ pravṛttyā dharme karttavye vidhinā pravṛttau karttavyāyāṃ ca sahakāritā, praśastamiti jñātvā pravartamānāḥ pumāṃsaḥ pravartantetarāṃ sā ca pravṛttiḥ śrāddhasya dharmaṃ prasūte nāśrāddhasya । tathā ca śrūyate yadeva vidyayā karoti śraddhayopaniṣadā tadevāsya vīryavattaraṃ bhavatīti । tatra pravṛtteḥ kārye sahakāritāmāha । stūyamānamiti ।
vidheḥ kārye sahakāritāmāha । pravartikā ceti । kathaṃ parakṛtipurākalpāvarthavādāviti । carakādhvaryupuruṣasambandhaśravaṇādvapāhomapṛṣadājyābhidhāraṇayoḥ kramabhedasyāprāptasya puruṣaviśeṣadharmatayā vidhāyakaṃ parakṛtivākyampha tathā bahiṣpavamānasomastomamantrasambandhasya pūrvakālapuruṣasambandhitayā śravaṇādidānīntanapuruṣadharmatayā vidhāyakaṃ purākalpavākyaṃ kasmānna bhavatīti bhāvaḥ ।
uttaram । stutinindāvākyena kasya cidvidheḥ śeṣabhūtena sambandhāditi । na tāvadeteṣu vākyeṣu siddhābhidhāyiṣu vidhiśrutirasti । tatra kimaśrūyamāṇo vidhiḥ kalpyatāmāho pratītena vidhinaikavākyateti ।
tatra kalpanālāghavātpratītena vidhinaikavākyataiva jyāyasīpūrvapakṣe vidhikalpanā tadekavākyatākalpanamiti dvayaṃ kalpanīyam, uttarasmiṃstu ekavākyatāmātramiti bhāvaḥ । sphuṭatarastutinindāpratītyabhāvācca parakṛtipurākalpayoḥ stutinindābhyāṃ bhedenopanyāsa iti ।। vidhivihitasyānuvacanamanuvādaḥ ।। vidhivādaḥ ।। vihitamadhikutya stutirvocyate nindāveti ।
yathā aśvamedhena yajeteti vidherarthavādo yo aśvamedhena yajete iti । kimartha ? stotuṃ, tarati mṛtyuṃ tarati pāpmānamiti stutiḥ udite hotavyamityasya vidherarthavādo yadudite juhotīti । kimartham? nindituṃ, śyāvo vā asyāhutimabhyavaharatīti nindā । prayojanāntaramāha ।
vidhiśeṣo vā abhidhīyata iti । yathā yadāgneyo aṣṭākapālo bhavatī tyādibhirutpattivākyaiḥ ṣaḍāgneyādayo yāgāḥ paurṇamāsyamāvāsyākālasambandhā vihistāste ca vidhaya iṣṭābhyupāyatārūpāḥ svavākye ceṣṭamanāsādayantaḥ sāpekṣāḥ । aya evaṃ vidvānpaurṇamāsīṃ yajate ya eva vidvānamāvāsyāṃ yajata'iti kālaviśeṣasaṃbandhenotpannānāmāgnenayādīnāmanuvādaḥ । darśapaurṇamāsābhyāṃ svargakāmo yajeteti ṣaṇṇāmevāgneyādīnāṃ kālaviśeṣasambandhotpannānūditānāṃ phalasambandho yathā syād mā bhūdāghārādīnāṃ kālāsambandhenotpannānāmityevamartham ।
miti darśapaurṇamāsāṅgatayāvatiṣṭhanta iti siddhaṃ bhavati । so ayaṃ phalasambandhaniyamo vidhiśeṣaḥ tadarthamanuvāda ityarthaḥ । evamagnihotraṃ juhotīti vihito homo anūdyate । kimarthaṃ ? dadhyādiguṇaviśeṣavidhānārtham ।
dadhnā juhoti payasā juhotītyādiṣu । so ayaṃ guṇavidhividhiśeṣaḥ iti prayojanāntaramanuvādasyāha । vihitānantarārtha iti । yathā somo vihito adarśapaurṇamāsābhyāmiṣṭvā somena yajeteti' ।
eva amadhvaryurgṛhapatiṃ dīkṣayitvā brahmāṇaṃ dīkṣayatīti' । vibhāgenā arthagrahaṇātprāmāṇyaṃ bhavitumarhatīti । prāmāṇyaṃ bhavatītyarthaḥ ।। nānuvādapunaruktayorviśeṣaḥ śabdābhyāsepapatteḥ ।।
।। bhāṣyoktamanuvādasya prayojanamaviduṣaḥ pūrvaḥ pakṣaḥ ।। ।। śīghrataragamanopadeśavadabhyāsānnāviśeṣaḥ ।। vārttikaṃ yatheti । yathā śīghraṃ gamyatāmityukte śīghrataraṃ gamyatāmiti na punaruktam ।
tarapaḥ kriyātiśayapratīteḥ evaṃ śīghraṃ śīghraṃ gamyatāmityabhyāsātkriyātiśayapratīteḥ sakṛduccāritāccānavagateḥ kriyātiśayasya prayojanavānabhyāsaḥ । kriyāviśeṣaṇātiśayo api kriyātiśaya evetyarthaḥ । avagataṃ tāvacchīghraṃ śīghraṃ gamyatāmitya trābhyāsātiśayapratīteranuvādasya viśeṣaḥ । ityāha ।
kaḥ punarasau viśeṣo yaḥ pacati pacatītyādau bhavatīti । na ca vakturanyathā pratyayaḥpa śrotuścānyathā yena vipratipatteḥ śrotuḥ pratyayo bhrānta iti kalpyetetyāha । yathā ca śroturiti । evamanyova apīti ।
yathā grāmo grāmo ramaṇīya ityādiriti ।। mantrāyurvedaprāmāṇyavacca tatprāmāṇyam āptaprāmāṇyāt ।। anantarasūtrāvatāraṇaparaṃ bhāṣyaṃ kiṃ punaḥ pratiṣedheti । tadanubhāṣya vyācaṣṭe ।
kiṃ punariti । uttaraṃ neti । pṛcchati । ki kāraṇam ।
uttaraṃva na sādhanamantareṇeti । punaḥ pṛcchati, kutaḥ tarhīti । utaraṃ pramāṇataḥ । pṛcchati ।
tatkiṃ pramāṇam । tatra tāvadadveprāmāṇyasambhāvanāyāṃpa pramāṇamāha । arthavibhāgavattvam । anaikāntikatvāt ।
vedaprāmāṇyapramāṇaṃ tu sūtroktam mantrāt ।। caśabdaḥ pūrvahetvanukarṣaṇārya iti । pūrvasya prāmāpaṇyasaṃbhāvanāhetorarthavibhāgavattvasyānukarṣaṇārthaḥ । saṃbhāvito hi pakṣo hetunā sādhyate na tvasaṃbhāvitaḥ ।
yathāhuḥ saṃbhāvitaḥ pratijñāyāṃ pakṣaḥ sādhyeta hetunā । iti ।। sūtraṃ vyācaṣṭe yathā mantrāyurvedavākyānīti । puruṣasya bhagavato vedakārakasya viśeṣaḥ pratyakṣīkṛtaheyopādeyatā teddhatubhūtā bhūtadayā yathārthacikhyāpayiṣā ca karaṇapāṭhavaṃ ceti । viśiṣyate hyanenaiva puruṣaḥ puruṣāntarebhyo anāptebhya iti ।
trividhena viśeṣaṇenetyupalakṣaṇaṃ karaṇāpāṭavamapi draṣṭavyam । etadatrākūtam । anantāntargaṇikasukhaduḥkhabhedavantaḥ prāṇabhṛdbhedā dṛśyante । na caiṣāṃ vaicitryaṃ svābhāvikamiti tṛtīye nivedayiṣyate ।
na ca dṛṣṭakāraṇamātranibandhanaṃ tasya dṛṣṭavyabhicāratvāt । tasmāddṛṣṭasahāyamadṛṣṭamasya vaicitryasya kāraṇaṃ taccāpūrvamiti ca dharmādharmāviti cākhyāyate । tacca kasya citpratyakṣaṃ manvāderityupapāditam । tanubhuvanādilakṣaṇasya kāryasya kartā tannirmāṇasamarthaḥ samastavastutattvajñaḥ kleśakarmavipākāśayāparāmṛṣṭaḥ paramakāruṇikastanubhuvanādereva kāryādanumīyate iti caturtha upapādayipyate ।
so ayamātmīyahitāhitaprāptiparihāropāyānaviduṣaḥ prāṇinaḥ paśyan pratyutānekavidhaduḥkhadahanadahyamānānavalokayan kathaṃ na tapyeta tapyamāno vā hitāhitaparihāropāyatattvaṃ vidvān kathaṃ nopadiśet anyathopadiśedvā । upadeṣṭavyaḥ । na hyayamanupadiśya sthātumarhati । prajānāṃ pitṛkalpasya cāsyopadeśo devarṣimanuṣyagocaraścāturvarṇyena cāturāśramyeṇa cā'darādgrāhyaḥ ।
dhāryaśca hitāhitaprāptiparihāropāyānuṣṭhānāya । tasmādyo varṇāśramācāravyavasthāpaka āgamo mahājanaparigṛhītaḥ sa tatpraṇīta āptoktatvātpramāṇaṃ mantrāyurvedavākyavaditi saṃprasādhyate । katamo asāvāgama āptoktaḥ kiṃ śākyabhikṣukadigambarasaṃsāramocakādīnāmāgamāḥ kiṃ vā vedā iti । tatra śākyādyāgamānāṃ buddharṣabhādayaḥ praṇetāra iti sphuṭataramasti smaraṇaṃ na tūktalakṣaṇa īśvarasteṣāṃ kartteti ।
tadupāyānuṣṭhānena tu saṃbhāvyetaiṣāṃ sarvajñatā na ca sambhāvanāmātreṇa tatpraṇīteṣvāgameṣvāśvāsaḥ prekṣāvatāṃ bhavitumarhati । na caiteṣāmāgamā varṇāśramācāravyavasthāhetavaḥ no khalu niṣekādyāḥ kriyāḥ śmaśānāntāḥ prajānāmete vidadhati । na hi pramāṇīkṛtabauddhādyāgamā api lokayātrāyāṃ śrutismṛtītihāsapurāṇanirapekṣāgamamātreṇa pravarttante । api tu te api sāvṛtametaditi bruvāṇā lokayātrāyāṃ śrutyādīnevānusaranti ।
mā vā bhūd eta eva tvīśvarapraṇītā iti paśyāmaḥ । na hyete caityavandanādivākyavadanyakartṛkāḥ smaryante । na cānya āgamo lokayātrāmudvahan mahājanaparigṛhīta īśvarapraṇītatayā smaryamāṇo dṛśyate । iśvarapraṇītā ityavagacchāmaḥ ।
tathā hyata eva traivarṇikairadyayāvatprayatnena gṛhyante dhāryante ca । tadarthapālanāyāṃ ca maharṣiparaṃparābhiraṅgopāṅgetihāsapurāṇadharmaśāstrāṇi praṇītāni । buddhādivākyāni tu na lokayātrāmudvahanti । na ca tatra laukikānāmavigānaṃ, na ca vigāyatāṃ sāṃvṛttamityuktvā api tadarthānuṣṭhānam ।
tasmādvigānātkaiścideva mlecchādibhirmanuṣyāpasadaiḥ paśuprāyaiḥ parigrahānnaiteṣāmāptoktatvasaṃbhavaḥ । na caiteṣāṃ manvādivākyavadvedamūlakatayā prāmāṇyamiti sāṃpratam । adhyetradhyāpayitranuṣṭhānakartṛsāmānyasya vedamūlakatvānumānaliṅgasya smṛtivedayoriva buddhādivākyeṣvabhāvāt । tatsarvajñatvasaṃdehena cānubhavamūlakatvāniścayāt ।
mantrāyurvedeṣu pravṛttisāmarthyānumitaprāmāṇyeṣu vaidikaśāntikapauṣṭikādikarmābhyanujñānāt । rasāyanādikriyārambhe ca vedavihitacāndrāyaṇādiprāyaścittopadeśādāyurvedenāpyāptapraṇītena vedānāṃ prāmāṇyamaprabhyupeyate । tatsiddhamāptapraṇītā vedāḥ pramāṇamiti । abhyuccayamātraṃ tu kārīryādiṣu saṃvāda iti ।
etadevābhipretya vārttikakāra prayogamāha । asya prayogaḥ pramāṇaṃ vedavākyānīti । prayogāntaramāha । ekakartṛkatveneti ।
mantrāyurvedavākyāni sarvajñakartṛkāṇi mahājanaparigrahe sati alaukikārthapratipādakatvāt । yāni tu na sarvajñapūrvakāṇi tāni naivaṃrūpāṇi yathā vātaputrīyavākyānīti vyatirekī hetuḥ । yathā ca buddhādivākyānyalaukikānyapi na mahājanaparigṛhītāni tathoktamanantarameva । mantrāyurvedavākyānāṃ ca satyapi pravṛttisāmarthye tāsāṃ tāsāmauṣadhīnāṃ tatsaṃyogabhedānāṃ ca tattadakṣarāvāpoddhārabhedavasya ca nāsarvajñaḥ sahasreṇāpi puruṣāyuṣaiḥ śaktaḥ karttuṃ prathamamanvayavyatirekau ।
na cānidaṃprathamatā tatparihāraḥ sargādau tadasaṃbhavāt । sṛṣṭimahāpralayau cānumānāgamābhyāmupapādayiṣyete iti sarvaṃ ramaṇīyam । tadevaṃ sarvajñapūrvakatve sati siddhamāptoktatvena mantrāyurvedaprāmāṇyamodanārthī pacediti laukikavākyavaditi । yadi na nityāni kathaṃ pramāṇam ।
tasmādapauruṣeyatvameva puruṣāśrayāndoṣānapākurvadvedaprāmāṇyavasthāpakamiti bhāvaḥ । uttaraṃ pratipādakatvāditi । āptoktatvenānityasyāpi niścāyakatvādityarthaḥ । ke cittviti ।
pramālakṣaṇāmarthakriyāṃ kurvatpramāṇaṃ, na ca nityasyārthakriyāsti tasmānna pramāṇamityarthaḥ । nirākaroti । iti । yathā ca nityasyāpyarthakriyāsambhavastathā tṛtīye vakṣyāma iti bhāvaḥ ।
ātmā ceti pramāhetutāmātravivakṣayā na tu karaṇatvābhiprāyam । pramāṇaśabdasyeti । atrāpi na karaṇatvavivakṣayā kiṃ tu pramānahetumātravivakṣayeti draṣṭavyam । itaravastusādhakatveneti ।
itarasya paramāṇugatasyaiva mūrttatvādeḥ sādhakatvenetyarthaḥ । tadevamekadeśimatamapākṛtya svamatamāha । tasmāditi । sa ca saṃsārānāditvāditi ।
yadyapi varṇapadavākyāni pratyuccāraṇamanyāni yathā api gatvādisāmānyāvacchinnānāṃ gakārādīnāṃ tatsamūhānāṃ ca vākyānāṃ śakyo gotvādisāmānyāvacchinnābhiḥ śābaleyādivyaktibhireva saṃketo grahītumiti bhāvaḥ । manvantareti । eveti bhāvaḥ । śeṣaṃ bhāṣyaṃ vārttikaṃ cātirohitārthamiti ।।
dvitīyādhyāyasyādyamāhnikam । catuṣṭvaparīkṣā । na catuṣṭvam aitihyārthāpattisaṃbhavābhāvaprāmāṇyāt ।। ayathārtha iti bhāṣyam ।
pramāṇānāṃ nibhāgoddeśo yaḥ so ayathārthaḥ । tadetadvārttikakāro vyācaṣṭhe pratyakṣeti । evaṃ vibhrāntasyākṣepa iti bhāṣyamatena sūtraṃ vyākhyāya prakārāntareṇāpi vyācaṣṭe । saṃśayavyudāsārthaṃ vā prakaraṇam ।
sūtraṃ tu saṃśayārtham । na catuṣṭvaṃ niścetuṃ śakyaṃ, kasmāt । aitihyārthāpattisaṃbhavābhāvaprāmāṇyāt । parairabhyupagatādasmākaṃ saṃśayāditi sūtrārthaḥ ।
tātparyāntaramāha । vidhīti । iti pūrvaṃ vyākhyātaṃ, samprati tu pratyakṣādividhiparo asāvārambhaḥ pratyakṣānumānopamānaśabdāḥ pramāṇānīti । adhikaniṣethastvarthalabhya iti pakṣamabhipretyoktamityapaunaruktyam ।
tātparyāntaramāha doṣavatāmiti । tātparyāntaramāha pratyakṣādiṣviti । antarbhāvaparātprakaraṇādarthādvibhāgoddeśasya yathārthatā sidhyatītyarthaḥ । deśayati ।
siddhatvāditi । na hi yāvatsūcyate sūtrakāreṇa tāvadavaśvamupapādanīyaṃ bhāṣnayakārādibhirapi tadupapādanasiddheriti bhāvaḥ । pariharati nāvadhārapaṇaprayojanasya pramāṇāntaranirāsasyeti । na hi tatrāsti niścayo asmadabhimatameva vadanti bhāṣyakārādayo nānyaditi bhāvaḥ ।
kimatrārthādāpadyata iti praśnaḥ । uttaraṃ satsu bhavatīti । pratyanīkasya grahaṇāditi । iti ।
siddhāntamāha tānyetānīti । nanu bhaviṣyatyasau viṣaya uktalakṣaṇānāmagocaraḥ pramāṇānām pravartsyanti ca tatra itihyādīni pramāṇāntarāṇītyata āha । viṣayābhāvācceti । codayati atha prayojana bhedāditi ।
tadetadatiprasaṅgāpādanena dūṣayati । evaṃ tarhyaṣṭatvamiti । na tāvatsanti tādṛśaḥ prayojanasāmānyaviśeṣāḥ yaiḥ prayojanavanti pramāṇāni parasparato vyāvarttayeyuḥ api tu bhedamātrādvyāvarttayantīti vaktavyam । tathā cātiprasaṅgenāṣṭatvasaṃkhyāvyāvṛttirityarthaḥ ।
athana viṣayasāmānyeti । ekatvaṃ tasmādityarthaḥ । nirākarotañ ni yuktastarhīti । iti catvāro viṣayasāmānyaviśeṣā iti catuṣṭvapratiṣedho na yuktamityarthaḥ ।।
śabda aitihyānarthāntarabhāvād anumāne arthāpattisaṃbhavābhāvānarthāntarabhāvāccāpratiṣedhaḥ ।। yadyetānīti । yadyaitihyādīni pramāṇāni kva pratyakṣādau kimaitihyādyantarbhavatīti vaktavyam । apramāṇasya ।
pramāṇāntarbhāvo na bhavatīti pramāṇānītyuktam । yatkhalvanirddiṣṭapravaktṛkaṃ pravādapāramparyamaitihyaṃ tasya cedāptaḥ karttā nāvadhāritaḥ tatastatpramāṇameva na bhavatīti yadrītyuktam । iti śabdalakṣaṇānnātivarttate tadidamuktam । samānalakṣaṇattvāditi ।
pṛcchati kathamarthāpattiriti । bhavatīti seyamarthāpattiḥ kathamanumānena saṃgṛhyate । uttarandvayoriti । atrodāharaṇamāha ।
yatra yatreti । udāharaṇasya sādhyavikalatvamudāharati । ekaṃ tviti । yadi divaiva na bhuṅkta iti kālaviśeṣapratiṣedho niścīyate tato rātrau bhuṅkta iti kālāntaravidhānaṃ gamyate na tu kālaviśeṣaniścayo api tu divā bhuṅkta eva neti ।
yā anyāsanādikrayā tanniṣedhaniṣedhena rātribhojanākṣepāditi । niṣedhasya ca prāptau na vaktavyaṃ rātrau bhuṅktaityarthaḥ । tadetaddūṣayati । etattu na samyagiti ।
prāptipūrvikā hi pratiṣedhā bhavanti । na ceha bhuñjānasyābhuñjānasya vā kriyāntarābhāvaḥ prasakto yenāsau pratiṣadhyate bhuṅkta eva neti । na hi kaścidbhuṅkta eva na bhuñjāno na vīkṣate । bhāvāt ।
vyāpṛtaḥ kadā cinna vyāpārāntaraṃ kuryādapi kiṃ punaravyāpṛtaḥ sa hi vyāpārāntarāṇyavyāsaktaḥ karotyevetyarthaḥ । upasaṃharati tasmāditi । ityarthaḥ । kriyāntarapratiṣedhanivṛtterasambhavena nirākṛtatvādaprāptatvānna pratiṣedha iti bhāvaḥ ।
kriyāntarapratiṣedha iti । tena bhojanakriyāyā yadantaraṃ viśeṣaḥ kriyāntararahitatvaṃ bhuṅkta evaṃ tasya pratiṣedha ityarthaḥ । sāmānyatodṛṣṭamiti । yatra na kāryakāraṇayorgamyagamakabhāvaḥ tatsāmānyatodṛṣṭamiti ।।
arthāpattirapramāṇam anaikāntikatvāt ।। satyametānīti bhāṣyam । tasyārthaḥ । ityuktam ।
na tu pramāṇatvamevāmīṣāṃ na mṛṣyāmaha iti bhāvaḥ । vārttikam arthāpattimātrasyeti । divyā na bhuṅkte ityāderarthāpatteraikāntikatvāditi ।। anarthāpattau arthāpattyabhimānāt ।।
svamatena dūṣayitvā sautraṃ dūṣaṇamāha । yāmapi bhavāniti । na satsu megheṣu vṛṣṭirbhavatyevetyartho yena vyabhicāro deśyetāpi tu asatsu na bhavatīti । tathā ca na vyabhicāra ityarthaḥ ।।
pratiṣedhāprāmāṇyaṃ cānaikāntikatvāt ।। tato viṣayāntaramarthāpatteḥ sattvaṃ pratiṣedhaviṣayaṃ kalpayitvā pratiṣedhasyāprāmāṇyaṃ śaknumo vaktuṃ tathā ca pratiṣedhāprāmāṇyānnārthāpatteraprāmāṇyamityāha । pratit ।। evaṃ hyekāntikaḥ pratiṣedhaḥ syād yadyarthāpatteḥ prāmāṇyaṃ sattāṃ ca pratiṣedhati । na tu sattvaṃ pratiṣeddhumarhatyanaikāntikatvāt ।
na hi yadanaikāntikaṃ tat sarvaṃ nāsti prameyatvādīnāṃ nityatvasādhane anaikāntikānāṃ satvāt । yasmādarthāṣatterviśeṣa iti । arthāṣatterviśeṣaḥ prāmāṇyaṃ na hyarthāpattimātraṃ satteti ।। tatprāmāṇye vā nārthāpattyaprāmāṇyam ।।
tatprāmāṇyam ।। vipratipattirapratipattirvā nigrahasthānamiti vadata ityarthaḥ । yā api mīmāṃsābhāṣyakṛtār athāpattirudāhṛtā jīvataścaitrasya gehābhāvadarśanena bahirbhāvasyādṛṣṭasya kalpaneti । tadapyanumānameva yadā khalu sannekatra nāsti tadā anyatrāsti yadā vā avyāpaka ekatrāsti tadā anyatra nāsti so ayaṃ svaśarīra eva vyāptigrahaḥ sukaraḥ । tathā ca sato gehābhāvadarśanena liṅgena bahirbhāvadarśanamanumānam ।
na ca tasya satvena gehābhāvaḥ śakyo apahnotuṃ yenāsiddho gehābhāvona vā sattvamapanhūyeta yena sattvamevānapapadyamānaṃ na svātmānaṃ bahiravasthāpayet । tathā hi sattvamātraṃ vā virudhyate caitrasya gehābhāvena mehasattvaṃ vā caitrasya । na tāvadyatra kva cana sattvasyāsti virodho gehe asattayā samānaviṣayatvābhāvāt । iti samānaviṣayatayā virodha iti cet ।
na pramāṇaviniścitasya sāṃśayikena pratikṣepāyogāt । nāpi pramāṇaviniścito abhāva eva pākṣikaṃ tasya gṛhasatvaṃ pratikṣipansatvamapi pratikṣeptuṃ sāṃśayikatvaṃ vā apanetumarhatīti yuktam । gṛhāvacchinnābhāvena gṛhasattvaṃ viruddhatvātpratiṣidhyate na tu sattvamātraṃ tatra tasyaudāsīnyāt । tasmādgṛhābhāvena siddhena sato bahirbhāvo anumīyata iti yuktam ।
etena viruddhayoḥ pramāṇayoravirodhāpādanaṃ viṣayavyavasthayā arthāpattiviṣayaḥ parāstaḥ । avacchinnānavacchinnayoravirodhāt । nānumānāt pramāṇātpramāṇāntaramarthāpattiriti sthitam ।। nābhāvaprāmāṇyam prameyāsiddheḥ ।।
।। nābhāvajñānaṃ pramāṇaṃ, kasmāt prameyasyābhāvasyāsiddheḥ । no khalu sarvopākhyārahitaṃ pramāṇajñānaviṣayabhāvamanubhavati । kevalaṃ kālpaniko ayamabhāvavyavahāro laukikānāmiti pūrvapakṣaḥ ।। lakṣiteṣvalakṣaṇalakṣitatvādalakṣitānāṃ tatprameyasiddhiḥ ।।
siddhāntamāha । abhāvasya bhūyasīti । sarvajanīnābhāvapratyayavyavahārau na kālpanikau bhavitumarhataḥ । na ca kalpanā api sarvopākhyārahitaṃ gocarayitumarhatītyuktaṃ viparītakhyātisādhanāvasare ।
kṣaṇabhaṅgabhaṅgāvasare ca tasyopākhyeyatvamupapādaviṣyate । tasmādasya prāmāṇyādyuktaḥ prāmāṇāntarbhāvaḥ । tadetatsarvaṃ vārtikakāro vyācaṣṭe । nābhāvaḥ pramāṇamiti ।
yathoktaṃ dūṣayati । kaścaivamāheti । abhāvo hi prameyamucyate na tatsvarūpeṇa pramāṇamapi tu tadviṣayā pratipattiḥ । sā ca pratyakṣaphalamupādānānadibuddhau pramāṇaṃ yathā agre tathā vakṣyate ।
varṣābhāvapratyayastu vāyvabhrasaṃyoge anumānamuktam । pratipadya cānayatīti । lakṣaṇābhāvena viśeṣaṇenāvacchinnānyānetavyatvena pratipadyānayati । etaduktaṃ bhavati lakṣaṇābhāvajñānaṃ viśiṣṭe vāsasi pratyayaṃ janayatsādhakatamatvātpramāṇaṃ bhavati ।।
asatyarthe nābhāva iti cen nānyalakṣaṇopapatteḥ ।। asa-tteḥ ।। bhāvādhīnanirūpaṇatvātprāptipūrvakatvācca pradhvaṃsa evābhāvaḥ । tasya bhāvapūrvakatvāt ।
nānyo astya bhāva iti manvānasya pūrvapakṣaḥ । nāparijñānāditi । pratyakṣaṃ hi pramāṇaṃ prameyābhāvaṃ vyavasthāpayati । tacca pradhvaṃsavatprāgabhave api tulyam ।
pratiyanti hi laukikā dadhni kṣīrābhāvamiva kṣīre dadhyabhāvam । nanu sūtramanyeṣu vāsassu lakṣaṇābhāvarūpāṇāmupapattiṃ sadbhāvamāha । na tvabhāvopalabdhiṃ brūṣe tatkuto na virodha ityata āha । ata uktārthaṃ sūtramiti ।
vyatirekamukhena sūtrasyokto athaḥ । ata evāha bhāṣyakāraḥ । naivamalakṣiteṣviti । lakṣaṇādarśanena hi lakṣaṇābhāvadarśanamupalakṣitam ।।
tatsiddheralakṣiteṣvahetuḥ ।। yāni tāni lakṣiteṣviti । na kasya cillakṣitasya na santi yāni ca santi teṣāmabhāvo vyāhataḥ । yatra ca na santi tatrāpyabhāvo anupapannaḥ ।
tasya bhāvādhīnanirūpaṇasya tadabhāve aśakyanirūpaṇatvāditi । pariharati nāparijñānāditi । ityarthaḥ ।। na lakṣaṇāvasthitāpekṣāsiddheḥ ।।
prāgutpatterabhāvopapatteśca ।। abhāvadvaitamiti । iti catasro vidhā abhāvasyeti । asatyarthenābhāvaḥ ।
tatsiddheralakṣiteṣvaheturiti cobhe apyete chalasūtre iti । iti sāmānyacchalam ।। tatsiddheriti tu vākchalaṃ yāni lakṣaṇāni bhavanti kathaṃ tānyeva na bhavantīti hi tasyārthaḥ ।। ādimattvādaindriyakatvāt kṛtakavadupacārācca ।। tadevaṃ śabdaparīkṣāṃ prastutya tasya prāmāṇyaṃ parīkṣya vibhāgoddeśaḥ parīkṣitaḥ saṃprati śabdaparīkṣāśeṣaṃ varttayannāha ।
āptopadeśaḥ śabda iti । jaranmīmāṅkānāṃ matamāha । ākāśaguṇaḥ śabda iti । nityaḥ śabdo vyajyata iti ।
tadetadvārtikakāro vyācaṣṭe । eke tāvaditi । avinaśyadādhāramapi saṃyogādyanityamityata āha । ekadravyamiti ।
āha । ākāśaguṇaśceti । ekadravyatve satyākāśaguṇatvādityetāvatābhimatasiddheravinaśyadādhāratvaṃ tatprapañcārthaṃ veditavyam । saṃyogavibhāganādā iti ।
bherīdaṇḍasaṃyogaprerito vāyuḥ karṇaśaṣkulīmantamākāśaṃ prāptaḥ śabdasya vyañjakaḥ evaṃ vaṃśadalavibhāgaprerito vāyuḥ śabdasya vyañjaka iti draṣṭavyam । saṃyogavibhāgau pāramparyeṇa, nādastu sākṣāditi । sāṃkhyīyamatamāha । gandhādisahavṛttiriti ।
eva gṛhyate । tadetadāha । apare punariti । bhūtaviśeṣābhighātā iti ।
bherīdaṇḍābhighātā ityarthaḥ । vaiśeṣikamatamāha । ākāśaguṇa iti । bauddharāddhāntamāha ।
mahābhūtasaṃkṣobhaja iti nāsambandhāditi । yadā bhāvo asti tadā prākpradhvaṃsābhāvānnānityatvam । anutpannavinaṣṭayośca prasaṅgāditi । na tāvatprakpradhvaṃsābhāvayoḥ sahabhāvo asti tasmātpratyekameva tāvadanityatvaṃ tathā cānutpanne vastuni naṣṭe vā anityatvaprasaṅgaḥ ।
na cedaṃ dṛṣṭamiṣṭaṃ vā bhāvadharmatvenānityatvasya pratīteranityo ghaṭa iti । na kevalamanityatvasya bhāva iti paramasminpakṣe na yujyate ṣaṣṭyarthaśca nāsti । kasmād bhāvasyābhāvo dharmo na bhavatītyata āha । na ca dharmakāla iti ।
co hetvarthe । śaṅkate । atheti । na bhavati paścācca tasmāttasyābhāva iti ṣaṣṭhayupapattirityarthaḥ ।
uttaram evamapīti । satyaṃ bhavanneva na bhavatīti, na tvenāvatā asyābhāvasaṃbandho bhinnakālatvāt । tasmānnāsmaduktaṃ kiṃ citpratiṣiddhamityarthaḥ । lokavirodhamudbhāvayati ghaṭasya prāgabhāva iti ।
asaṃbandhe ṣaṣṭhīprayogo ayaṃ bhāktaḥ bhāvādhīnanirūpaṇatvaṃ ca bhaktirityarthaḥ । api ca vartamānavastu nityamityucyate tasya bhāvo nityatā । bhavatu kimetāvatā apītyata āha । varttamāne ceti ।
ityarthaḥ । upalabdhilakṣaṇaprāptasyeti । evaṃ sata evātyantatirobhāvo vināśa iti anityateti cākhyāyate tirobhāvasya ca satā saha samānakālatayā sambandha upapadyata iti bhāvaḥ । tirobhāvaśca ghaṭādinā api saṃbhavatītyupalabdhilakṣaṇaprāptasyetyuktam ।
tadetatsāṃkhyīyaṃ mataṃ dūṣayati । etattuśūnyamabhidhānamiti । ityarthaḥ । api ca yathā sato na vināśaḥ evamasato api janma nāsti tathā cānupajātaviśeṣasya vastunastirobhāvo na yuktaḥ viśeṣopajanena ca kathaṃ sata utpattirviśeṣasyaiva prāgasattvāt sattve vā prāgapyanupalabdhiprasaṅga iti ।
ye punariti । ityarthaḥ । dūṣayati । etattu na yuktam pāṇinerapi smṛtiḥ pramāṇāvirodhinī tattvavyavasthāheturna tadvirodhinyapi, asti ca ṭhagādīnāṃ svārthikatve pramāṇavirodhaḥ ।
tathā hi prakṛtipratyayoḥ samabhivyāhāro na syād na khalvekārthayoḥ samabhivyāhāro dṛṣṭaḥ na hi bharati vṛkṣaḥ śiṃśapā itivadvṛkṣastaruriti prayogaḥ । kathaṃ tarhyeko dvau bahava iti cet । na । evaṃ yāvakādiṣvapi viruddhajātyantaravyavacchedaḥ pratyayārtho veditavyaḥ ।
yathā ca vyācakṣate śabdāḥ yāva eva yāvaka iti । tadidamuktam । iti । kimanumānaṃ ।
ṣaṣṭyā bhedaviṣayatvamiti tvatalabhiprāpayaṃ nityatvānityatvayoḥ prakṛtatvāt । tasya bhāvastvatalāviti tvataloḥ ṣaṣṭīsamarthādutpatteḥ sarvaviṣayaṃ tvanumānamuktamiti । avadhyapekṣānapekṣeti । sattaivobhayāntāvadhyapekṣā bhavatyanityatā saiva ca tadanapekṣā nityatā avadhiścopalakṣaṇaṃ na viśeṣaṇam tacca bhinnakālamapi bhavatyeva yathā mṛtāyāṃ mātari devadattāyāṃ devadattāputro yajñadatta iti bhūtapūrvagatvā devadattā svaputramupalakṣayati yadā ca kāryatvaṃ samavāyastadobhayāntāvacchinnā sattā nityatā ।
yadā tu pūrvāntāvacchinnā sattaivotpattistadā aparāntāvacchinnā sattā anityateti na hvetulakṣaṇavyākhyānāvasaroktena virodha iti । iti । kāryasyātmalābhaḥ svakāraṇasambandhitvaṃ tasya hetuḥ samavāyaḥ । samavāyo hi samavetatvaṃ bhavati samavāyaḥ kāraṇaviśiṣṭakāryatvamiti ।
nimittakāraṇabhedānuvidhānamutpattidharmakatvaṃ gamyagamakayorabhedavivakṣayā ।। na ghaṭābhāvasāmānyanityatvād nityeṣvapyanityavadupacārācca ।। tattvabhāktayornānātvavibhāgādavyabhicāraḥ ।। nimittakāraṇāni bherīdaṇḍasaṃyogādayaḥ ।
tadbhedātkhalu śabdo bhinno bhavati । śaṅkate saṃyogavibhāgeti । yathā hi kāraṇabhedena bhedo dṛśyate evaṃ vyañjakabhedenāpi maṇikṛpāṇadarpaṇādivyajyamānasya mukhasya bhedo dṛṣṭaḥ tasmāt saṃśaya iti । śrotraṃ tāvanna śabdadeśaṃ gacchatyamūrttatvāditi ।
karṇaśaṣkulyavacchinnaṃ hi nabhaḥ śrotraṃ, na ca karṇaśaṣkulī mūrttā api satī vaktṛvakramupasarpati pratyakṣaṃ hi karṇaśaṣkulī śrotrasthā gṛhyate tasmādgacchadapi karṇaśaṣkulyapadhānavirahānna nabhomātraṃ śrotraṃ tasmānmā karṇaśarūkulī yāsīt tadupakṛtaṃ tu nabho gacchatīti yo manyate taṃ pratyetaduktamiti draṣṭavyam । kriyākāraṇaguṇasamavāyāditi । nodanābhidhātasamavāyādityarthaḥ । nāyaṃ nirapekṣārtha iti।yadyapiva samavāyikāraṇaṃ patane kattravye gurutvamapekṣate tathā api caramabhāvinimittāntaraṃ nāpekṣata iti nirapekṣaśabdāsyārthaḥ ।
ityanapekṣārthaḥ । viṣayābhāvācceti । ityarthaḥ । tato antyasyātimāndyāditi ।
nāntyaḥ śabdāntaramārabhate na kevalamasau svakāraṇaṃ śabdaṃ nāśayati, kintu so api svakāraṇena śabdena nāśyate tadidamanayoḥ kāryakāraṇavirodhitvam । iti । jaranmīmāṃsakamatamutthāpayati eva eveti cediti । eka eva teṣāṃ śabdo nabhoguṇo nabho vitatyāvasthitaḥ parimāṇavadityarthaḥ ।
śabdasaṃskārapakṣaṃ kakṣīkṛtya dūṣaṇamāha । na sarvairupalabdhiprasaṅgāditi । na kima iti praśnasyetyarthaḥ । śabdasyākāśavṛttitvāditi ।
ākāśasya sarvagatatvena tatra vyaktaḥ sarvatraiva vyakta iti sarvatraivopalambhastadavastha evetyarthaḥ । abhyupetyaikadeśamāha । ekadeśābhivyaktau cārthapratyayo na syāt । varṇasādhyasya kāryasyaikadeśenākaraṇāt ।
iti । syādetad ekadeśa eva varṇaḥ tathā ca varṇasādhyaṃ kāryamekadeśaḥ śaktaḥ kartumityata āha । sarva eva vyāpakāpa bhavantīti । etasminpekṣe varṇaikadeśavyaktirabhyupagamyate tasmādvyāpakādvarṇādavyāpaka ekadeśo anyaityarthaḥ ।
nanvastvekadeśata evārthapratyaya ityata āha । etasmin pakṣe varṇaikadeśavyaktirabhyupagamyate na ca varṇaikadeśaḥ śakyo nirūpayitum । alpīyasā hi prayatnena varṇamuccaritaṃ matirna gṛhṇāti gṛhṇatī vā varṇameva gṛhṇāti na tu tadekadeśaṃ kadā cidapītyarthaḥ । nirūpaṇamabhyupetyāha ।
na ca nirūpitāditi । bahavastahiṃ varṇā vyajyantāṃ tannirūpaṇāccārtho gamyata ityata āha । eteneti । yastu manyate na vastuto astyekadeśaḥ śabdasya kiṃ tu saṃskārasyāvyāpyavṛttitvamevaikadeśaḥ ।
ekadeśa iti taṃ prati doṣāntaramāha kolāhalaśca syāditi । yadyucyate kaścideva dhvaniḥ kaṃ cideva śabdaṃ vyanakti tataśca na kolāhala iti tatrāha । niyamaśca na syāditi । samānadeśānāmapi rūparasādīnāṃ vyañjakaniyama ityata uktaṃ samānendriyagrāhyāṇāmiti ।
tathā pi bhinnadeśānāṃ samānendriyagrāhyāṇāmapi na sahasā sarveṣāṃ vyaktirityata uktaṃ samānadeśānāmiti । śaṅkate yadyasya vyañjakamiti । na hi vyañjakānāṃ vyañjakatvaṃ vyakteranyataḥ pratīyate sā ca niyateti vyañjakānāmapi niyamasiddhirityarthaḥ । pariharati tannādṛṣṭatvāt ।
anyeṣāmeva bhūtānāṃ vyañjakānāṃ vyaṅnyānāṃ cāniyamova dṛṣṭa ihāpi niyamaṃ vighaṭayati । upapadyata iti bhāvaḥ । samastavastvavyavadhānena sāmānyānāṃ sarvasāmānyasaṃgataṃ samastaṃ vastviti manvānaḥ śaṅkate । sāmānyavaditi ।
sarvārthāvyavadhāne api kiṃ cideva vastu kena cideva sāmānyena saṃbaddhaṃ na sarvaṃ sarveṇetyāśayavānnirākaroti । nānabhyupagamāditi । yadyapyekadeśasthānāṃ samānendriyagrāhyāṇāṃ sattvanaratvabrāhmaṇatvānāṃ svarūpabhedasaṃsthānayonivyaṅnyānāṃ pratiniyatavyañjakavyaṅnyatvaṃ tathā api samānadeśatvābhāvānna vyabhicāraḥ । brāhmaṇatvasya kṣatriyādiparihārāt kaṭha diṣveva bhāvād nyūnādhikadaśatayā na samānadeśatvamiti ।
yathonmīlanasaṃskṛtamindriyaṃ samānadeśānsvagrāhyānsakṛdeva darśayati na tu kiṃ cideveti sarvamavadātam । api ca sarvaśabdasya tālvādisaṃyogavyaṅnyatve taduparame vidūre śabdenopalabdhavyaṃ na copalabhyate । vāyusaṃtānavyaṅnyatve tu prāguktaniyamābhāva eva doṣa iti śaṅkottarābhyāṃ darśayati । yadiceti ।
api cāyaṃ nityaḥ śabdaḥ prādeśiko vā syādvyāpako vā ubhayathā api doṣa iti śaṅkottarābhyāṃ darśayati । nimittasannidhāne ceti । syādetat । mā bhūdrāyusaṃtāno vyañjakaḥ santi khalu vāyuguṇā nādāste asya śabdasya vyaṅktāpara ityata āha ।
nādopalabdhau ceti । abhyupetyāpi brūmaḥ । nādopalabdhāvapi yatra vāyustatra tadguṇo aṅgīkartavyaḥ na ca viprakṛṣṭenapuruṣeṇa śabdepalabdhau tatra vāyurasti tadguṇo vā nādaḥ vāyusantānagamanaṃ cātmin pakṣe neṣyate yasmādvimakṛṣṭena puruṣeṇa śabdopalabdhena vyañjako nāda iti । mā bhūdvāyusaṃtāno mā ca bhūttadguṇo nādaḥ śabdasya vyañjako vāyavīyāstu saṃyogavibhāgā vyañjakā bhavantītyata āha ।
eteneti । yastu manyate pratyabhijñaiva bhagavatī śabdasyemasādhinī tadānuguṇyāya vyāpinaḥ śabdasya guṇasya dravyasya vā prayatnapreritā vāyavo yāvadvegaṃ pratiṣṭhamānāḥ śrotraṃ śrotrāvacchinnaśabdaviśeṣaṃ vā saṃskurvanto vyañjakā iti kalpyate । iti taṃ pratyāha । kṛtakavadupacārāt ।
atra copacāreṇa prayogeṇa tatkāraṇaṃ śabdabhedapratyayamupalakṣayati । asti hi śukasārikāmanuṣyavakraprabhaveṣu gakārādiṣu sphuṭatarā rūpabhedapratyayāḥ puṃsām । evaṃ strīpuṃsaprabhaveṣu strīpuṃsabhedaprabhaveṣu ca । na ceyamaupādhikī na tu svarūpata iti vācyam ।
tathā hyaugādhikatvamānubhāvikaṃ vāsyād yathā kuṅkumāruṇā taruṇīti । viditopādheḥ khaluḥ tadbhavati yathā viditakuṅkumasya kuṅkumāruṇeti । śukādibhedamaviduṣo api ca kāṇḍapaṭādyāvṛte śukādau śabdabhedapratyayo bhavati yata etadunnayati śukodīritā mañjutamā gātheti । na hi śabdasvarūpasamavāyino bhedasyaupādhikatve kicidasti pramāṇaṃ mukhasyeva maṇidarpaṇakṛpāṇagatasya ।
na khalu viruddhaparamāṇeṣu darpaṇādiṣu viruddhaparimāṇānāṃ pratibimbānāmutpādaḥ saṃbhavati । śabdānāṃ tu saṃyogavibhāgayonīnāṃ yuktastadbhedena rūpabhedaḥ । syādetat । tīvramandatvādayo dharmāḥ paraṃ bhidyante na tu tadāśrayaḥ śabdaḥ na hyanyasya bhenenānyo bhettumarhati atiprasaṅgāt ।
na hi rūparasādīnāṃ yugapadbhāvināṃ vā kramabhāvināṃ vā saṃyogādīnāṃ bhede dravyaṃ bhidyate । kathamekasyaiva śabdasyāparyāyeṇa tīvramandatvādiviruddhadharmasaṃsarga iti cet । ata evaupādhiko astu mukhasyevābhedino aparyāyeṇa kṛpāṇādiṣu dīrghaparimaṇḍalatvādiḥ । atrocyate, na vayaṃ dharmabhedamātreṇa dharmiṇo bhedamācakṣmahe kiṃ tu dharmabhedamātraprathā uta dharmibhedo api prathata iti nirūpyatām, asti hi gaurgauriti prathānugame api śuṅkakapilakapotikāsu goṣu dharmibhedāvagāhinī prathā ।
vṛthulaviśālavakṣāḥ pralambabhujo nīlotpaladalaśyāmaḥ siṃhāsyo navāmbhodadhvanirgambhīramadhuraghoṣaścakorekṣaṇaḥ kṣatriyayuveti । seyaṃ śukaśārikāmanuṣyeṣu yugapadgakārānuccārayatsu tīvramandrānunāsikādigakārāvagāhinī prathā kimekameva kṣatriyayuvānamiva gakāramanekadharmavantamālambate eko gakāro nānādharmeti kiṃ vā yatheyaṃ śuklā gauriyaṃ kapilā gauriti tathā tīvro ayaṃ gakāro mando ayaṃ gakāro anunāsiko ayamiti bhavanta eva vidāṃpava kurvantu । seyaṃ gottvamiva kapilādiyu goviśeṣeṣu gatvaṃ tīvramandādiśabdabhedeṣvālambamānā pratyabhijñā ca bhedaprathā copapatsyate । api ca yugapattīvramandatvādilakṣaṇaviruddhadharmasaṃsargādapi gakārāṇāṃ parasparatastapanakhadyotavadbhedamanumimīmahe ।
iti sāṃpratam । gakāparasamavāyinaḥ pratīyamānasyāsati bādhake aupādhikatvakalpanāyogāt । pratyabhijñānasya ca gatvasāmānyālambanatvenopaṣatteḥ । api caupādhikatvapakṣe tālvādisaṃyogadharmo vā tadabhighātapreritadhvanidharmo vā tīvrānunāsikatvādiḥ śabde samāroṣyata ityāstheyam ।
na cāroṣyamajānatāmāropaḥ saṃbhavati । na ca dhvanīnāṃ tālvādisaṃyogavibhāgānāṃ vā dharmaḥ śrotreṇa śakyo grahītuṃ tadanyadharmavat । na caite tadārnī pramāṇāntareṇopanīyante smṛtā vā yenāropyeran । na ca dhvanibhedasaṃskāravaśācchrotrasyaitādṛśaḥ sāmarthyabheda āvirbhavati ।
yena āropyāgrahe api bhramo bhavati । na ca maṇḍūkavasāktākṣāṇāmivānavagatāsmṛtoramāṇāmapi prathamākṣasannipātādvaṃśeṣūragāropa iti sāṃpratam । sarvāsāmeva bhrāntīnāṃ pramāṇagṛhītāropyāropaviṣayagrahaṇapuraḥsaratvaniyamāt । tadanusāreṇa maṇḍūkavasāktākṣāṇāmapi vaṃśeṣūragabhramo vyākhyeyaḥ ।
vaṃśānāṃ tāvadasti bhūyaḥ sārūpyamurageṇa tena caite tanmātreṇa rūpeṇa śaknuvanti gṛhītāḥ smārayitumuragam । evamapi yadanyeṣāṃbhramo na bhavati tatra sarpākāravyāvṛttavaṃśagraho hetuḥ maṇḍūkavasāñjanaṃ ca vaṃśākārapidhānamātrahetuḥ । na ca prayamākṣasannipātādeva bhrama iti prāmāṇikaṃ kṣaṇabhedasya durjānatvāt । ca cāgṛhītasarpasya bhavatīti yuktaṃ śakyaṃ vaktum ।
tasmin janmani janmāntareva vā sarpagrahasambhavāt । dhvanidharmastvanunāsikatvādirasminneva janmanijanmāntare apyaśakyagraha eva । tasmādvarṇasamaveto anunāsikatvādiḥ pratīyamānāṃ varṇadharma eva naupādhikaḥ tathā ca yugapadviruddhadharmayogātparasparamanyatvaṃ gakārādīnāmiti yuktam । tadanenābhisaṃdhinoktaṃ kṛtakavadupacārāditi ।
tadetadvārtikakāro vyācaṣṭe । iti । śabdaviṣayatvena viruddhadharmamupalakṣayati । aparānapi śabdānityatvahetūnāha ।
kṛtakavadupacārādityaneneti । sāmānyavata ityetāvataiva jātinirākaraṇe siddhe viśeṣagrahaṇaṃ sādharmyaṃ sāmānyamiti bhramanirākaraṇārtham । taddhi prameyatvasattvādikaṃ guṇa iva jātyādāvapyastīti । viśeṣapadena tu jātigrahaṇānnivarttitaṃ bhavati ।
upalabhyasyeti tūpariṣṭātsphuṭībhaviṣyatīti । śaṅkate tīvraśabdasyeti । ityarthaḥ । nirākaroti ।
na śabdaśabdena samānādhikaraṇasyeti । etacca vyaktyākṛtijātayaḥ padārtha ityatra pratipādayiṣyate । śaṅkate vyañjakasyeti । svakāraṇātkhalu vyañjakācchabdajñānamutpannaṃ tīvraṃ mandaṃ ceti ।
tena tīvrajñānajñeyaḥ śabdo api tīvra iva mandajñānajñeyaḥ śabdo manda iva bhāsate na tvājānato asya tīvratvaṃ mandatvaṃ vā yena bhidyata ityarthaḥ । nirākaroti nābhiśraveti । anyatkhalvanyena samānajātīyenābhibhūyate na tu tadeva tena, na hi madhyandrinolkāprakāśasaṃbandhī paṭaḥ paṭunā sāvitreṇa prakāśena prakāśamānamātmānamātmanā abhibhavati । evaṃ gakāro api tīvradhvaniprakāśyaṃ gakāramātmānamabhibhavet ।
yadi tvayaṃ mandadhvaniprakāśyo gakārastīvradhvaniprakāśyādgakārādanyo bhavati । tato madhyadinolkāprakāśaḥ savitṛprakāśena cālpatvādabhibhūyate iti yujyate tadidaṃ śeṣaṃ bhāṣyauktamiti । satyamanyadanyenābhibhūyate tathā api na gakārasya nānātvamapi tu tadgrahaṇānāṃ teṣāṃ cābhibhāvyābhibhāvakabhāvo na gakārasyetyanenābhiprāyeṇa śaṅkate । grahaṇamiti ।
nirākaroti । na grahaṇabhesyeti । arthabhedādhīnanirūpaṇo grahaṇabhedo nārthabhedamantareṇa śakyo nirūpayituṃ, na ca bhedenānirūpitaḥpa śakyo abhibhāvyābhibhāvakabhāvena pratyetumityarthaḥ । nityaṃ grahaṇabhedaḥ syāditi ।
grahaṇabhedadarśanābhyupagame niyatamarthabhedo abhyupagantavyaḥ । tathā ca sarvameva bhidyata iti nābhinnaṃ kiṃ cidbhavet । bhedo api na syādabhedāśrayatvādbhedasyetyarthaḥ । abhiśravānupapattiśceti ।
ityarthaḥ । sāṃkhyamate api nābhibhava ityāha । abhibhaveti । iti manvāno mīmāṅgakaḥ punaḥ śaṅkate ।
sarvatreti । nirākaroti neti । sāṅkhyaścodayati । yadi saṃtānavṛttiriti ।
pariharati । śabdasaṃtānasya nimittabhedābhimukhyenādau prāpteriti । utṣannaḥ śabdastasya prāpteḥ pūrvādidigavasthitaśaṅkhādijanmā ayaṃ śabda ityanumīyate । etaduktaṃ bhavati viśiṣṭadigdeśāvasthitaśaṅkhādiprabhavaśabdasaṃtānajanyasya tas śabdasya ko api dharmabhedaḥ śrotragocaro yasmāttasya viśiṣṭadigdeśāvasthitaśaṅkhādiprabhavatvamanumīyate na cāsau sāmānyaviśeṣo avyapadeśyatvānnāsti ।
na hīkṣukṣīraguḍādīnāṃ madhuratvāvāntarasāmānyabhedaḥ pratyakṣavedanīyāḥ śakyā avyapadeśyatapayā pratyākhyātum । anubhavaśca samānaḥ । tasmādānumānikaḥ śabde digdeśapratyaya iti । yaḥ śabdasaṃtāna iti ।
saṃtanotīti saṃtānaḥ ādyaḥ śabdo yo jāyate sa saṃtānotīti sambandhaḥ yasmāttanimittādabhimukhe neti yojanā । ādyaśabdeti । tadabhimukhabhāgayuktaḥ śabda iti । tadevaṃ svamatamutkvā paramatamāha ।
eke tviti । parokṣe vaktarīti śeṣaḥ । yadyapi jātyandhānāmapi kathaṃ cidabhimukhapṛṣṭhapārśvataḥ śabdavivekaḥ saṃbhavati tathāpi pūrvāparadigvibhāgo nāstītyata uktaṃ jātyandhānāmiti ।। santānānumānaviśeṣaṇāt ।।
etaccābhāve nāstīti । na sattāṃsabandho nobhayāntāvacchinnatvamityarthaḥ ।। kāraṇadravyasya pradeśaśabdenābhidhānād nityeṣvapyavyabhicāra iti ।। nanu yadyanyadvyāpakatvaṃ nāsti kathaṃ tarhi bhavadbiḥkaṃṣāṃ cidvyāpakatvamavyāpakatvaṃ ca keṣāṃ cidiṣyataityata āha ।
vayaṃ tu vyāptimaṅgulirūpasyeti । yatra yatrāśrayopalabdhistatra tatra yadvastūpalabdhiyogyaṃ sadupalabhyate tadvyāpakaṃ tena balākāvyāpakamapi śauklyaṃ mandamandāloke balākāyāmupalabhyamānāyāmapi nopalabhyate yogyatābhāvāt । īdṛśaṃ saṃyogādīnāṃ vyāpakatvamaśakyaṃ guṇatvena sādhayitumanupalabdhivirodhādityāha । na punaḥ śabdādaya iti ।
upalabdhiyogyā iti śeṣaḥ । sarvavastuviṣayaṃ ca svābhimattaṃ vyāpakatvāvyāpakatvaṃ saṃkṣipyāha । samuditasthānānāmiti । na hyete samudāyinyekasminnirūpyante, api tu samuditeṣveva ekāśrayāṇāṃ rūpādīnāṃ vyāpakānāmavyāpakānāṃ ca śabdabuddhyādīnāmāśrayopalabdhātupalabdhyanupalabdhī vyāptyavyāptī iti yojanā ।
ekasamudāyītyatraikagrahaṇamaśeṣasamudāyinivṛttyartham । na tveko vivakṣitastadgrahaṇaṃ vā tena katipayāvayavopalabdhau tadanupalabdhau copalabhyamāno avayavī vyāpakatvenokto bhavati । mūrtimattvādibhya ityādigrahaṇena sparśavattvāvyāpitvādīni gṛhyante । iti ।
eva yāvaddravyabhāvityamityapasiddhāntaḥ syādityata uktaṃ vipratipattiviṣaya iti । iti । uktaṃ kriyāvaddravyavṛttitve iti । vivakṣitaparasparavibhāgahetukriyāvattvamiha grāhyam ।
atra yadyākāśādayo vibhāgina iti sādhyeta tata ātmādibhirapi vibhāginaḥ syurityapasiddhāntaḥ syādata uktaṃ vipratiprattiviṣayā iti । tato mūrttena vibhāgo na inyabhimataṃ labhyate । saṃyogasyacāvyāpyavṛttitvapiti । pradeśavatoḥ khalvāmalakayoḥ saṃyogo vyāpyavṛttitā saṃyogasyākāśādāvapi pradeśavaddravyasāmānyaṃ tenākāśādau pradeśāpacāra ityuktaṃ, saṃprati sāmānyāntaraupacārabījamāha ekasya ceti ।
yathā ghaṭa eko anekamūrttimaddravyasaṃyogī pradeśavānevamākāśamityarthaḥ । katamasminnartha iti praśnaḥ । tasyārthaḥ। tattvabhāktayornānātvasya vibhāgādavyabhicāraḥ diti sūtrairevānaikāntikatvaparihārādasminnarthe sūtraṃ na śrūyate ityayuktamiti ।
uttaraṃ niṣpradeśamākāśamiti । brūtaityarthaḥ । evaṃ sthite bhāṣyakārīyapraśne vārtikakāraḥ svamuttaramāha । arthato adhigateriti ।
viṣayāntaraṃ praśnottarayorāha śabdasaṃtāneti । bhāṣyakārīyamuttaramāha dvau pakṣau na vyavasthāpayatīti bhāṣyasyārthaḥ niṣpradeśatvamātmādīnāṃ śabdasaṃtānaṃ ca sākṣādācakṣāṇaḥ sūtrakāraḥ pakṣaṃ vyavasthāpayenna tu tenedamabhihitamiti anumānatarośca pañcānāṃ rūpāṇāṃ catarṇāṃ vā saṃpadaḥ śākhā bahava ityarthaḥ ।। prāguccāraṇādanupalabdherāvaraṇādyanupalabdheśca ।। iti ।
prākpradhvaṃsābhābhyāṃ vyabhicāro yā mūditi sata ityuktam ।। tadanupalabdheranupalambhādāvaraṇopapattiḥ ।। āvaraṇānupalabdhestāvadupalabdhirna saṃbhavati । anupalabdhisvarūpavirodhāt ।
tasmāpadāvaraṇānupalabdhirvaktavyā tathā cāvaraṇānupalabdherabhāve satyāvaraṇopalabdhistayā tvāvaraṇasadbhāvaḥ । jñānasya nirālambanatvāyogāt । anupalambhādapyanupalabdhisadbhāvavad nāvaraṇānupapattiranupalambhāt ।। yadi pūrvoktadoṣabhayādanupalabhyamānā apyāvaraṇānupalabdhirasti tathā satyanupalabdheranaikāntikatvānnābaraṇābhāvo anupalambhāditi ।
tadiha dvābhyāṃ sūtrābhyāmanaikāntikatvaṃ deśitam । asyāvatārabhāṣyam evaṃ ca sati tattvamiti । tadeta dvārtikakāro vyācaṣṭe evaṃ ceti । sūtrayostātparyaṃ praśnapūrvakamekatra darśayati ko asya vākyasyeti ।
atra siddhāntī kiṃ matra jñeyaṃ pratyātmavedanīyatvāditi । siddhāntyāha evaṃsatīti । yadyāvaraṇānupalabdhiparupalabhyate mānasena pratyakṣeṇa tadā nānaikāntikatvaṃ na cāvaraṇasadbhāvaḥ । uttaravākyamiti ।
jātyuttaravākyamityarthaḥ । nāsyotthānamastīti । na sūtradvayasyāpyutthānamastītyarthaḥ । aha ।
abhyanujñāvādeneti । iti nāpārthakametatsūtramityarthaḥ । sūtragato apirabhyupagamāṃśamavadyotayati । etadevāha bhāṣyakāraḥ ।
yadyapyanujānāti bhavāniti । tadanena sūtradvayenānaikāntikatvamuktamiti sthitam ।। anupalambhātmakatvādanupalabdherahetuḥ ।। anutuḥ ।।
jātivādyanupalabdheranupalabdhirnāsti virodhāditi manyate tatra vidhiviṣayapramāṇagocaratā anupalabdhau virudhyeta । nanu niṣedhagocarapramāṇaviṣayatā api, tataścopalabdhiṃ niṣedhatā pramāṇena manasā anupalabdhigrahaṇaṃ na virodhamāvahati tadayaṃ sūtrārthaḥ । anupalabdherāvaraṇānupalabdheranupalambhātmakatvādāvaraṇopalabdhiniṣedhātmakatvāt tadanupalabdheranupalambhādityayamāvaraṇopapattau na hetuḥ । niṣedhaviṣayeṇānupalabdheranupalambhāditi ।
tadetadbhāṣyakāro vyācaṣṭe । yadupalabhyata iti । yadupalabhyate vidhiviṣayeṇa pramāṇena tadasti yannopalabhyate yanniṣedhaviṣayeṇa pramāṇenopalabhyate tannāstīti । tasmādanupalambhātmakaṃ niṣedhaviṣayapramāṇāgamyamasaditi sthitam ।
upalabdhyabhāvaścānupalabdhiḥ seyamabhāvatvānnopalabhyate vidhiviṣayeṇa pramāṇena । śeṣaṃ sugamam । asya vārtikakāraḥ paramatātparyamāha । atathājātīyeneti ।
anuttaraṃ jātyuttaramityarthaḥ । iti । upalabdhasya hi śabdasyāsatyanupalabdhikāraṇe prāgūrddhaṃ coccāraṇādanupalabhyamānasyānityasya sadharmā nānya ātmādirdṛṣṭo anitya iti । ityata āha ।
uktaṃ ceti । anityatvasādhanamāha । anitya iti । pratyakṣatvādityucyamāne gotvādibhirvyabhicāraḥ syādata uktaṃ vyāpakadravye samavāye satīti ।
tathā apyātmasamavāyinaikatvena vyabhicāraḥ syādata uktam । avyāpakasyāsamavāye satīti । tathā apyā tmasamavāyitvasyeti amūrttatvādityucyamāne ghaṭādibhiḥ pradeśavadbhiḥ prathame kṣaṇe vyabhicāro ata uktaṃ sarvadeti । tathā api kriyāguṇādibhirvyabhicārasteṣāmapi hi samavāyikāraṇaṃ pradeśa ityata uktam ।
dravyasya sata iti ।। asparśatvāt ।। na karmānityatvāt ।। nāṇunityatvāt ।।
।। tadevaṃ svapakṣasādhanamutkvā vipratipattinimittaṃ parapakṣasādhanamupanyasya nirākaroti । atha śabdasyeti । asparśena karmaṇaivobhayato vyabhicāre labdhe nityenāṇunā vyabhicārodbhāvanaṃ kṛtakatvānityatvavatsamavyāptikatvanirākaraṇārthaṃ draṣṭavyam ।। saṃpradānāt ।।
tadantarālānupalabdherahetuḥ ।। adhyāpanādapratiṣedhaḥ ।। ubhayoḥ pakṣayoranyatarasyādhyāpanādapratiṣedhaḥ ।। abhyāsāt ।।
nānyatvepyabhyāsasyopacārāt ।। ayaṃ tarhi hetuḥ sampradānāditi । saṃpradīyamānatvādityarthaḥ । dātṛpratigrahītrorantarāle śabdo asti adhyāpanāda guruṇā śiṣyāpaya dīyamānatvāda dhanūrvedavidācāryeṇa śiṣyāya dīyamāneṣvādivaditi ।।
anyadanyasmād ananyatvādananyadityanyatābhāvaḥ ।। yadyanyannāma jagati bhavet tato nyatve apyabhyāsasyopa cārādityanenānaikāntikatavamudbhāvyeta tadeva nāstīti vācchalena pratyavatiṣṭate । anyavaḥ ।। tadabhāve nāstyananyatā tayoritaretarāpekṣasiddheḥ ।।
tasya parihārasūtram । tadaddheḥ ।। tayoranyānanyayormadhye ananyasyānyāpekṣasiddherityarthaḥ । na cānyasvarūpāttadananyaditi parasmādapyananyadbhavitumarhati ।
na hi nīlamātmano ananyaditi pītādapyananyaditi । anyadeva hi pītānnīlamiti paramārthaḥ । ayaṃ tāvatpratyayaḥ puruṣāntare nibarttamāno dṛṣṭa iti । tasmātpratyayāvyāvṛttirasiddhaiveti ।
evametaditi । satyaṃ viśeṣadarśanaṃ tatpratyayanivṛttihetuḥ tadabhāve tu viśeṣādarśanasya na śakyaṃ saṃśayahetutvaṃ nivārayitumityarthaḥ । iti । gośabdo gośabda ityekākāraḥ pratyayo naikamantareṇa bhavitumarhati ।
atha bhrāntaḥ kasmānna bhavatītyata āha । na ca gośabdasyeti । bhrāntatve hi tato gośabdādarthapratyayo bhrāntaḥ yathā samāropitadhūmabhāvayā maśakavartyā dhūmadhvajānumānam । tasmādabhrānto gośabdaikatvapratyayaḥ sthāyitāmasya sūcayatītyarthaḥ ।
dūṣayati etadapīti । yuktā tu kāraṇasāmānyāttatpratyayasyāvyāvṛttiriti gośabdabuddheḥ kāraṇamālambaṃna gośabdastasya sāmānyaṃ gatvamotvaṃ gośabdatvamiti yāvat । tasmāttatpratyayasya vyāvṛttiryuktā gośabdo gośabda ityevaṃrūpā । gobuddhau gobuddhipratyayo na vyāvarttate jātyabhiprāyamekavacanaṃ gobuddhāviti ।
iti ṣuddhirapi gośabdatvopadhānā gośabdavyaktīrna punargośabdavyaktimekāmanekadeśakālavyāpinīm । na cāsyā gośabdabuddherityatrāpi jātāvekavacanam । gośabdo gośabda iti buddhyanugatiḥsāmānyanibandhanā anugatitve sati gośabdabuddhisambandhitvāt । gośabdabuddhirgośabdabuddhirityanugatabuddhivaditi ।
eva nivarttate taṃ prati tasya vastunaḥ kiṃ viśeṣo asti nāstīti bhavanta eva praṣṭavyāḥ । ubhayatra doṣamāha yadyastīti । dvyātmakamiti । bhinnamabhinnamityarthaḥ ।
aśeṣapuruṣaviṣayatayeti । ।। vināśakāraṇānupalabdheḥ ।। aśravaṇakāraṇānupalabdheḥ satataśravaṇaprasaṅgaḥ ।।
kāraṇadravyavibhāga । iti । vibhāgenāsamavāyikāparaṇasaṃyogavināśo lakṣitaḥ tatkāryatvāt ।। upalabhyamāne cānupalabdherasattvād anapadeśaḥ ।।
anapadeśo aheturityarthaḥ । ubhayamitīti । yathā viṣāṇitvaṃ kramelake asiddhaṃ tathā anumānena vināśakāraṇopalabdhau tadanupalabdhirasiddheti । aśvaviṣāṇa saṃbandhasyābhāvāditi ।
aśvatvaviṣāṇatvayoryataḥ ko api saṃbandho aśveṣu siddho nāsti tasmādvirodhādanumānametadaśābhanamityarthaḥ । tasmādyathā viruddhāddhetoranumānamasadevamasiddhādapītyarthaḥ । śaṅkate karmatvavaditi cet । nirākaroti ।
tacca na āśrayasyānityatvāt । karmatvāśrayaḥ karma tasyānityatvādityarthaḥ । śabdasya nityasyāśravaṇamanupapannam aśravaṇakāraṇānupapatteriti brūmaḥ । tannāśrayānityatvāditi grahaṇakavākyaṃ vibhajate ।
karmatvasya punariti । pratighātidravyasaṃyogastvantyasya śabdasya nirodhaka iti bhāṣyam । tasyārthaḥ । pratighātidravyaṃ kuḍyādi tatsaṃyogo nabhasaḥ ।
etaduktaṃ bhavati ghanataradravyasaṃyuktaṃ nabho na śabdasamavāyikāraṇatāṃ pratipadyate tataśca sannapyasamavāyikāraṇaṃ śabdo na śabdāntaramārabhate tasya va svakāraṇaṃ tatkāraṇasya tasmādvināśo bhavatīti draṣṭavyam । iti । itaśca śabdo anitya ityāha । ghaṇṭāyāmaśrihanyamānāyāmiti ।
yadi ghaṇṭāsthena vyañjakenānyavṛttinā vā avasthitena santānavṛttinā vā nityaḥ śabdo vyajyeta tatastāratārataratāratamamandamandatarādiśrutibhedo na syāt । nityasya ca śabdasya na svābhāviko bhedo nāpyaupādhika ityupapāditamadhastāt । yadi tu tāratamādayastāvanta eva śabdā nityāstatastāvanta eva yugapadeva gamyeran viśeṣābhāvād ekohyeṣāṃ vyañjakaḥ sthira iti । atha santānavṛttistathā api sarva eva tatsantatipatitāḥ samarthā ityādyenaiva sarve vyajyeran na tu samānadeśānāṃ samānendriyagrāhyāṇāṃ vyañjakaniyamo yukta ityupapāditamadhastāt ।
kāraṇatve tu dhaṇṭāsthasya saṃtānavṛtteryuktaṃ yattāratamādibhedena kāraṇabhedātkāryabheda iti । tātparyārthaḥ । yugapadanekaśabdopalabdhiprasaṅga iti । ityarthaḥ ।
ghaṇṭāsthaṃ cābhivyaktikāraṇaṃ kathamanyatra vattramānamiti । śrotre vartamānamityarthaḥ । dvitīyaṃ kalpamāśaṅkya dūṣayati । athānyagatamiti ।
ghaṇṭāsabandhyeṣa śabda iti hi tāvallaukikapratyayaḥ so ayamanyagate śabdavyañjake yathaikasyāṃ dhaṇṭāyāṃ bhavati tathā ghaṇṭāntareṣvapi tatpratyāsanneṣu bhavedaviśeṣāt । iti । asati śabdabhede śrutīnāmiti । śabdajñānānāmityarthaḥ ।
nāda iti vāyudharmo abhidhīyata iti śaṅktate vyāmohapratyaya iti । yathā hi vastutaḥ svacchadhavale sphaṭikamaṇau lākṣārasāvasekatiraskṛtadhavalimni lohitaḥ sphaṭika iti pratyayaḥ evamabhivyañjakavṛttistāratvādirbhrāntyāḥ śabde pratīyate ityarthaḥ । nirākaroti । na viśeṣahetvabhāvāditi ।
na hi samīcīnātpratyayāttāro ayaṃ śabda iti pratyayasya kaścidviśeṣaheturasti bādhakapratyayo yenaiṣa mithyāpratyayaḥ syādityarthaḥ । na ca nirbījā bhrāntirapi saṃbhavitumarhati dīrghatvādibhramāṇāṃpa tu śabde asti bījamityāha । yadi cāyamiti । eva tāro mahānityucyate tatrāpyasti samānajātīyopacayo asti ca sphuṭataratvaṃ mahānapi sphuṭataro ayamapi tatheti mahānityucyate ।
śaṅkate tulyamiti cet । yathā hyanityavāde ghaṇṭāsthamavasthitaṃ saṃtānavṛtti na yugapattāramandānutpādayati rki tu kramaṇaiva evaṃ nityānapi śabdān krameṇa vyaṅkṣyatītyarthaḥ । nirākaroti । na tannimittasya kadā cidbhāvāt ।
na tāvannityavādibhistāratvādidharmabhedena śabdabhedo abhyupeyate tathā caikenāvasthitena ghaṇṭāsthena saṃtānavṛttinā vyajyamāna ekasmin śabde nityaṃ śrutibhedaḥ kādācitko nopapadyate । śabde tvanitye anpayasminnanyasmin kriyamāṇe saṃtānavṛttinā kāraṇena tadbhedātkāryatvātkādācitkatvācca śrutibhedopapattiriti vaiṣamyamityarthaḥ । tacca kāraṇamiti । nimittakāraṇamityarthaḥ ।
pāṇisaṃśleṣamapekṣamāṇāditi । sparśavadvegavaddravyasaṃyogāda ghaṇṭāyāṃ karma karmavadghaṇṭākāśasaṃyogāttādṛśācchabdaścetyekaḥ kālaḥ tatkarma pāṇyabhidhātamapekṣamāṇaṃ vibhāgasamakālaṃ saṃskāraṃ ghegākhyaṃ karoti । evādhyātmiko vāyuḥ tadupagraho ghaṇṭānayāḥ svavegamapekṣamāṇāyā vāyusaṃyogādvāyau kriyotpādakatvaṃ tataścānilakarmaṇo ghaṇṭānilasaṃyogo vāyugatavegāpekṣo ghaṇṭāyāṃ karmārabhate । tadidamāha sā ca vāyunā abhihatā punaḥ karma karoti ।
tadevaṃ vāyughaṇṭāsaṃyogo ghaṇṭāvegāpekṣo ghaṇṭākāśasaṃyogaśca śabdamārabhata iti draṣṭavyam । tataśca karmaṇā saṃskāraḥ saṃskāreṇa punaḥ karma śabdaścetyapi draṣṭavyam । sugamamanyat ।। pāṇinimittapraśleṣācchabdābhāve nānupalabdhiḥ ।।
iti । na khalu kāraṇavināśe kāryocchedo, mā bhūtkulālādinivṛttāvapi ghaṭādinivṛttirityarthaḥ । iti । dvitvādi tathā api nimittanivṛttāvapi tadanivṛttimabhyupagamyaiva parihāra iti mantavyam ।।
vināśakāraṇānupalabdheścāvasthāne tannityatvaprasaṅgaḥ ।। siṃhāvalokitanyāyena pūrvoktaṃ hetu dūṣayati । vināśeti । pratyakṣeṇa śabdavināśakāraṇānupalabdheścāvasthāne śabdasya śabdopalabdherapi nityatvaprasaṅgaḥ ।
।। asparśatvādapratiṣedhaḥ ।। saṃprati sāṃkhyaḥ pratyavatiṣṭhate । kampasamānāśrayasyeti ।
anuvṛtto nādaḥ śabdo anunāda iti । vaiyadhikaraṇye hīti । dravyapraśleṣāsamānādhikaraṇasyaivava saṃskārasyocchedaḥ syād na vyadhikaraṇasya śabdasya, vyadhikaraṇasya tūcchedābhyupagame atiprasaṅgaḥ syāt tasmāt kampasaṃtānasaṃskārasamānāśrayaḥ śabdo abhyupagantavyaḥ । tadanenākāśāśrayatvaṃ śabdasya pratiṣiddhaṃ tadetadvārttikakāro vyācaṣṭe ।
vyadhikaraṇatvādayuktamiti ।। asyottarasūtram । aspadhaḥ ।। prāpyakāritvamindriyāṇāṃ vyavasthitaṃ prāk ।
ghaṇṭādyāśrayaḥ śabdo na śrotraṃ prāpnoti । evaṃ hi prāpnuyād yadi ghaṇṭā karṇaśaṣkulīmāgacchet karṇaśaṣkulī vā ghaṇṭāṃ, na caitadubhayamasti । na cāhaṅkārikamindiyaṃ vyāpītyuktam । tasmācchabdādhāro niḥsparśo vyāpī vākāśastadādhāraḥ śabdaḥ śrotramāyāti saṃtānavṛttyeti yuktaṃ tathā ca śravaṇamasyopapannaṃ nānyatheti ।
asparśeti । yena kena ciditi । mandatareṇa vā mandatamenavā kāraṇaśabdenetyarthaḥ । anekaḥ saṃskāra iti tattvaṃ śabdabhedāditi ।
ekasya hi saṃskārasya dharmabhedakalpanāyāṃ kalpanāgauraprasaṅgaḥ saṃskārastāvadeko dharmo dharmabhedāśceti । tadiha dharmabhedasthāne astu saṃskārabhedaḥ kṛtamatraikena dharmiṇā । na ca saṃskārabhedeṣu dharmabhedāḥ kalpanīyāḥ saṃskārabhedamātrādeva kāraṇātkāryabhedopapattau tadgatadharmabhedakalpanāvaiyarthyāditi bhāvaḥ।yasya ca vaiśeṣikasyaikaḥ saṃskārastasyeṣoḥ pātaḥ prāpnoti saṃskārasya hīṣormūrtadravyasaṃyogo vināśako avināśako vā, vināśakaśced ādyenaiva mūrttadravyasaṃyogena tasya vināśādagatvaiva yāvadgantavyamiṣoḥ pātaprasaṅgaḥ ।
dvitīye tu kalpe kṛtakasyāpi saṃskārasya vināśakāraṇābhāvenāvināśānna kadā cidapi pātaḥ syāt prayogaśca iṣvādivegaḥ kṣaṇikaḥ vegatvāt ghaṭādigatavegavaditi ।। vibhaktyantaropapatteśca samāse ।। vibhase ।। saṃkhyānāṃ rūparasagandhasparśaśabdasamudāyo vīṇāveṇuśaṅkṣādidravyaṃ tatra samāse samudāye sthita eva vyajyata iti darśanaṃ tasminsamudāye sāṃkhyābhimate vibhaktyantaropatteśca na vyajyeta śabdaḥ yadi samudāye vyajyeta śabdaḥ vibhaktiśca ṣaḍjadhaivatagāndhārādibhedena vibhāgāntaraṃ ca ṣaḍjajātīyasyaiva tāramandrādirūpaṃ nopapadyate na hi tadgatānāṃ gandhādīnāmekasminneva dravye vīṇādau nānājātīyānāṃ ca pratikṣaṇaṃ bhedo dṛśyate tasmādvibhaktyantarotpatterna samāse vyajyate śabdaḥ api tvākāśaguṇaḥ kriyata iti sāṃpratam ।
sūtravyākhyayaiva bhāṣyavārttike vyākhyāte ।। vikārādeśopadeśāt saṃśayaḥ ।। tadevaṃ rūpādisanniviṣṭaḥ śabdo vyajyata iti sāṃkhyamate dūṣite sa eva sāṃkhyo varṇeṣu prakṛtivikārabhāvaśrutermṛtsuvarṇādivatpariṇāminityā varṇā iti yadi pratyavatiṣṭhate tatra parīkṣāmārabhatedividhaścāyaṃ śabda iti । vikāropadeśo api na dhvanimātre śabde astīti na tasya pariṇāminityatāmāpādayitumarhati kevalaṃ varṇātmanyāpādayed yadyasaṃdehaḥ syād, asti tu tatrāpi saṃdehaḥ ।
tathā hi iko yaṇaci ityādikaṃ vikāropadeśamācakṣata eke । anye tvādaśopadeśaṃ, tatra vyākhyātṛvipratipatteḥ saṃśayaḥ । tannāparīkṣya śakyamavadhārayitumityarthaḥ । tatra parīkṣāyāmādeśopadeśastattvamityavadhārayate ।
ādeśopadeśa iti । na tu yakāre ikārasya vā tadārambhakasya vā avayavasyānugamamīkṣāmahe । tasmādvikārābhābādādeśatvamasya niścinuma iti । upapattyantaraṃ cāvikāre darśayati ।
bhinnakāraṇayośceti । yadi hīkāravikāro yakāraḥ syād yakāraprayogāyekāramupādadānāstatkāraṇaṃ vivṛtakaraṇaṃ pūrvamupādadīran । tannirapekṣāstu yakāraṃ prayokṣyamāṇā īṣatspṛṣṭakaraṇamupādadate tasmānnekāravikāro yakāra ityutpaśyāmaḥ । upapattyantaramāha ।
avikāre ceti । kārakajñāpakayorhetvoraviśeṣamāha । ubhayatreti । upapattyantaramāha ।
prayujyamāneti । yathā hi kṣīraṃ kālavipākāpekṣaṃ dadhi bhavaddṛśyate na tathekāro yakāro bhavannityarthaḥ । yadi na vikāraḥ kathaṃ tarhi śabdānvākhyānamiko yaṇarcātyata āha । avikāre ceti ।
ikaḥ prayogaprasaṅgeḥ saṃhitāyāṃ yaṇaḥ prayogamāha tatsūtre na punarigvikāraṃ yaṇamityarthaḥ । nanu mā bhūdvikāraḥ pariṇāmor athāntaraṃ tu bhaviṣyati tato nityāvarṇā bhaviṣyantītyata āha । etāvaccaitaditi । pariṇāmo vetyāpātataḥ kāryakāraṇabhāvo veti paramārthaḥ ।
tasmātkāryakāraṇabhāva eva tāttvika iti । sa ca varṇeṣu nāsti iganapekṣasya yaṇo niṣpatteḥ । tasmādikprayogaprasaṅge saṃhitāyāṃ yaṇaḥ prayoga ityanvākhyānārtha iti । ityāha ।
varṇasamudāyeti । varṇasyaikasya vāstavatvāt kadācidvikāra upapadyate buddhiḥ samāhāramātrasya tu tatsamudāyasya na vikārasambhavaḥ । tasmāttatrākāmenāpyādeśopadeśo vaktavyaḥ । sa varaṃ kḷptatvādekasminnapyastu varṇa iti ityarthaḥ ।।
prakṛtivivṛdvau vikāravṛddheḥ ।। itaśca na prakṛtivikārabhāvaḥ । prakṛtivivṛdvāviti । ityarthaḥ ।।
nyūnasamādhikopalabdhervikārāṇāmahetuḥ ।। nyūnatuḥ ।। alpena hi nyagrodhavījenārabdho nyagrodhatarurmahān tato atimahatā vā nārikelabījenārabdho nārikelataruralpaḥ nārikelabījaireva parasparāpekṣamāṇasamairārabdhaḥ sama iti । asya pratyācayānasūtram । dvividhasyāpi hetoriti ।
dṛṣṭāntamātrasya cāsādhakatvāt । pratidṛṣṭāntasya ca saṃbhavādityetad dūṣaṇam ।। nātulyaprakṛtīnāṃ vikāravikalpāt ।। yadi ca nyūnasamādhikopalabdherityanenānaikāntikodbhāvanaṃ prakṛtyanuvidhānasya kriyate tadā dūṣaṇapakṣe nātulyaprakṛtīnāṃ vikāravikalpāditi dūṣaṇam ।
anaikāntikadoṣasyāsambandhatvaṃ nāma nyūnasamādhikatve tu prakṛtyanuvidhānaṃ vikāparāṇāmapracyutam । iti । etaduktaṃ bhavati prakṛtibhedānuvidhānaṃ vikārabhedānāṃ brūmopa na pūnastadvivṛddhihrāsābhyāṃ tadvivṛddhihrāsau yenānaikāntikatvamudbhāvyeta tasmādanaikāntikodbhāvanamasaṃbaddhāmityarthaḥ । na tvivarṇamanuvidhīyate yakāra iti bhāṣyam ।
tasyārtho na tvivarṇabhedamanuvidhīyate iti । tasmādanudāharaṇaṃ nyūnasamādhikabhāve dravyavikāra iti ।। dravyavikāre vaiṣamyavad varṇavikāravikalpaḥ ।। asyākṣepasūtram dravyavikāra iti ।
na prakṛtibhedamavaśyamanuvidhīyante vikārāḥ dravyatvena tulyatve api prakṛtīnāṃ vikāravaiṣamyaṃ tathā ca dīrghahrasvābhyāṃ vaiṣamye vikāravaiṣamyaṃ bhaviṣyati prakṛtisāmyaiva vikāravaiṣamyam iti bhāvaḥ ।। na vikāradharmānupapatteḥ ।। tatra pratyākhyānasūtram । na vikāradharmeti ।
grahaṇaṃ parihāra uktaḥ ।। vikāraprāptānāmapunarāpatteḥ ।। itaśca na santi varṇavikārā ityāha । vikāreti ।
no khalu kṣīravikāro dadhi punaḥ kṣīraṃ dṛṣṭamityarthaḥ । ananumānāditi pramāṇābhāvamupalakṣayati ।। suvarṇādīnāṃ punarāpatterahetuḥ ।। asyākṣepaḥ suvarṇādīnāmiti sūtram ।
sādhanapakṣe dūṣaṇaṃ vyabhicārāditi ।। na tadvikārāṇāṃ suvarṇabhāvāvyatirekāt ।। dūṣaṇapakṣe doṣamāha । suvarṇodāharaṇopapattiśceti ।
tathā hi । ye suvarṇajātīya avayavā rucakatvamāpannāsta eva pūrvavyūhaparityāgena vardhamānatāmāpannāḥ punā rucakatvamāpadyante tadavayavānāṃ tatra pratyabhijñāyamānatvāta । kiṃ tu dharma eva । na ca nivartamāna īkāro yakārasya dharmo bhavitumarhati dharmadharmiṇoḥ samānakālatvādityarthaḥ ।।
nityatve avikārādanityatve cānavasthānāt ।। nanu dadhyatreti prayoge kadekārasyotpadya nirodhaḥ । tathā dadhi atreti prayoge kadā yakārasyotpadya nirodha ityata āha । tadetadavagṛhya saṃdhāna iti ।
avagraho asaṃhitā dadhi atretyuccārya dadhyatretyuccāryate dadhyatreti vā saṃdhāya dadhi atretyavagṛhyataityarthaḥ । ।। nityānāmatīndriyatvāttaddharmavikalpācca varṇavikārāṇāmapratiṣedhaḥ ।। jātivādī pratyavatiṣṭhate ।
nityapakṣe tāvaditi । varṇāstu prakṛtivikārabhāvamāpatsyante । nityā apatyirthaḥ । seyaṃ vikalpasamā jātirityāha ।
virodhāditi । na khalvaindriyakatvānaindriyakatvābhyāmasmi kaścinnityatvasya virodhaḥ । prakṛtivikārabhāvena tvasti, na hi saṃbhavati kāryaṃ ca nityaṃ cetyarthaḥ । ।।
anavasthāyitve ca varṇopalabdhivat tadvikāropalabdhiḥ ।। anityapakṣe jātivādyāha । anavasthāyitve ceti । yathā satyapyanavasthāyitve varṇā indriyeṇa sambadhya svaviṣayaṃ jñānaṃ janayanti evaṃ vikāramapi kariṣyantītyarthaḥ ।
seyaṃ sādharmyasamā jātirityāha । asaṃbandhāditi । katipayakṣaṇāvasthānena varṇānāṃ kṣaṇikānāmapi svaviṣayajñānahetubhāvo yujyate avagṛhya ciraṃ sthitvā yadā saṃdhīyate saṃdhāya vā cariṃ sthitvā yadā vigṛhyate tadā varṇānāmanityānāṃ na tāvantaṃ kālamavasthānamastīti nopalabdhihetutvena vikārakṛtatvaṃ varṇānāṃ tulyam । tasmādasaṃbandhādasamarthā varṇopalabdhirvarṇavikārapratipāda ityarthaḥ ।
mābhūdrarṇopalabdhirvarṃṇavikāreṇa sākṣātsaṃbaddhā odaśavirodhitayā tu tannivṛttyā pāriśeṣyādvikāraṃ sādhayiṣyatītyata āha । na ca varṇopalabdhiriti ।। vikāradharmitve nityatvābhāvāt kālāntare avikāropapatteścāpratiṣedhaḥ ।। tadevaṃ jātyuttaramutthitameva māritaṃ kṛtvā bhāṣyakāro atraivārthe sūtraṃ paṭhati ।
vikāradharmitva iti । vārtikam upalabhyamānasya cekārasya yatvānupapatteriti । avagṛhya ciraṃ sthitvā saṃdhāya yadā yatvaṃ tadopalabhyamānatekārasya nāstītyarthaḥ ।। prakṛtyaniyamād varṇavikārāṇām ।।
itaśca varṇavikārānupapattiḥ । prakṛtyaniyamāditi । kṣīrajātīyasya dadhijātīyo vikāro na punaḥ kadā cidapi dadhijātīyasya kṣīrajātīyā vikārā upalabhyante । iti ।
ityarthaḥ ।। aniyame niyamād nāniyamaḥ ।। atra cchalavādī pratyavatiṣṭhate । aniyame niyamāditi ।।
niyamāniyamavirodhādaniyame niyamāccāpratiṣedhaḥ ।। tadetasya vākchalatvamāpādayati । niyamāniyamavirodhāditi । ।।
guṇāntarāpattyupamardahrātavṛddhileśaśleṣebhyastu vikāropapattervarṇavikārāḥ ।। tadevaṃ prakṛtivikārabhāvaṃ nirākṛtya vikāravacanavyaktiṃ śabdānāmādeśapakṣe samarthayati । na ceyaṃ varṇavikāropapattiriti । iti sāmānyalakṣaṇam ।
tasya viśeṣānāha । sa bhidyata iti । upamardde nāmeti । yathā asterbhūriti ।
leśaḥ sta ityatrāsterakāralope sakāramātrasya leśasyaikadeśasya vyavasthāpanam । āgamaḥ prakṛteḥ pratyayasya vā । atrāpi kevalasyāprayoge viśiṣṭasya prayoga ityetāvatā vikārasāmānyalakṣaṇaṃ lakṣaṇīyam । etena vārttikamapi vyākhyātameveti ।।
te vibhaktyantāḥ padam ।। tadevamuktena krameṇa varṇānāmanityatāṃ pratipādya śabdaprāmāṇyopayogi padaṃ nirūpayati । te vidam ।। iva piṭharadhāraṇam ।
tatra na tāvatpūrvaḥ kalpaḥ । pratyekamarthapratyayānutpādāt । varṇāntaroccāraṇānarthakyācca । nāpi saṃhatāḥ ekavaktṛprayoge kramaniyamena saṃghātānupapatteḥ ।
anekakartṛkaprayoge api satyapi yaugapadye arthapratyayānutpādanāt । nāpi kramavatpūrvavarṇānubhavabhāvitasaṃskārasahito antyavarṇapratyayo arthapratyayaheturiti sāṃpratam । bhāvanāparanāmnaḥ saṃskārasya svotpādakānubhavaviṣayasmṛtijananādanyatra sāmarthyādarśanāt । na hi gavānubhavajanitaḥ saṃskāraḥ karoti smṛtiṃ turaṅgame ।
api ceyamantyavarṇaśrutiḥ svārthasaṃketasmṛtyapekṣā vārthapratyayamādadhīta anapekṣā vā, tadapekṣatve tatkāle antyavarṇaśrutiruparatā kṣaṇikatveneti kayā saṅketasmṛtirapekṣyate antyavarṇaśrutisamaye ca saṃketasmṛtiranāgateti kimantyavarṇapratyayo apekṣeta । saṃketasmṛtyanapekṣatve agṛhītasaṃketasyāpi prathamaśrāviṇor athapratyayaprasaṅgaḥ । na hi ciradhyastasyānapekṣitasmṛteḥ saṃketagrahasyāsti kaścidupayoga iti । na ca bhāvanākhyasaṃskārasahito antyavarṇaḥ pratyāyako arthasya ।
nāpyanya eva kaścitpūrvavarṇānubhavajanitaḥ saṃskāraḥ prokṣaṇādibhiriva vrīhyāderantyavarṇapratyayasahakārīti yuktam । anekādṛṣṭakalpanāprasaṅgāt । sa eva tāvadadṛṣṭacaraḥ kalpanīyastasya cānekatvamiti so ayaṃ varṇebhyor athapratyayo bhavannanupapadyamānastadatiriktaṃ sphoṭānubhavamāyatate । asti hi bhinnaṣvepi varṇeṣu vākyamidamekaṃ padamiti cā sarvajanīno anubhavaḥ ।
na cāsau bhinnavarṇālambano bhavitumarhati ekasya nānātvavirodhāt । tasmādvarṇātiriktaṃ padaṃ vākyaṃ vā'lambate । tacce pratyekameva dhvanayo abhivyañjayanti kevalaṃ pūrve dhvanayaḥ svarūpamābhāsayante caramastu vyaktam । arthasya tu padagamyasyāpratyakṣasya mānāntareṇa grahaṇamastīti agrahaṇaṃ vā na tu sphuṭāsphuṭatvābhyāṃ yogaḥ ।
api ca yasminnanuvartamāne yadvyāvartate tattasmādbhidyate yathā suvarṇākyaveṣvanuvartamāneṣu kaṭakamukuṭādayaḥ । anuvartamāneṣu tu varṇeṣu vyāvartante padabhedāstasmātte api varṇebhyo bhinnā iti tānpratyāha । te vibhaktyantāḥ padam । ta eva varṇā eva padaṃ na tu tadatiriktaṃ sphoṭākhyamityarthaḥ ।
idamatrākūtam । na tāvadvarṇātiriktaḥ padātmā kaścidupalabhyate pratyakṣeṇa, padamiti tu vyapadeśastāneva varṇān bahūnapyekasmṛtisamārohitayā vā ekārthadhīhetutayā vā abhinnakārakāvasthāvattayā vālambate bhāktaḥ । nartte padāvadhāraṇāpadarthādhigamo na cārthādhigamantareṇa padāvadhāraṇamiti । ekasmṛtibuddhisamārohiṇāṃ varṇānāmasatyarthavattayā avabodhe sujñānatvāt tanmātrasya ca svārthena saṃketagrahasyāpi sukaratvāt taduttarakālatvācca padamiti kārakaśabdapravṛtteḥ ।
iti vaktuṃ, nāpi nirbhāgasya sphuṭāsphuṭatve vā bhāgaviparyāsova vā yujyate, no khalu sarvathā adṛśyamāno nāma sphuṭaḥ nāpi samāropaviṣayaḥ । na hi sāmānyātmanā apyagṛhītā śuktī rajatatvasamāropaviṣayaḥ । na ca nirbhāgepadātmani gṛhīte kiṃ cidasyāgṛhītamavaśiṣyate yadagrahaṇādavyaktatvaṃ vā samāropo vā bhavet । na ca tadeva tadaiva tena gṛhītamagṛhītaṃ ca saṃbhavati ।
tasmānna pratyakṣasya tadābhāsasya vā gocaraḥ padātmā । nāpyanumānasyārthapratyayaliṅgajanmanaḥ parasparāśrayaprasaṅgāt । na tāvatsattāmātreṇa padātmār athapratyayamādhatte mā dhānnityatvena nityamenam । tasmātsvajñānena ।
tacca svajñānamarthapratyayāt tathā ca satyarthapratyaye padapratyayaḥ padapratyaye ca satyarthapratyaya iti vyaktamanyonyāśrayatvam । na ceyamarthadhīrvarṇebhyo nodetumarhati te hi pūrvamanubhūtāḥ pratyekam anubhūtatākramopasṛṣṭā ekabuddhisamārohiṇaḥ śaknuvantyarthadhiyamādhātum । na cākramānukramaviparītakramāṇāmaviśeṣo varṇānām । tatsanniveśasya ca viśeṣādviśeṣopapattiḥ ।
abhede api ca varṇānāṃ na hi hinetyādau padabheda upapatsyate vinā api sphoṭakalpanām । kramabhedānuvidhāyitvātpadabhedasya, arthapratyayakārakatvaṃ ca na varṇamātrāṇāmapi tu kramanyūnātiriktatvādyupahitānām । tattadupadhānaṃ na tulyatve api varṇānāmanyadanyaditi padabhedasiddhiḥ । tasmād dṛṣṭebhya eva varṇebhyo dṛṣṭaprakārānupātibhyor athapratyayotpattirupapadyamānā nādṛṣṭaṃ sphoṭātmānaṃ dṛśyamānavarṇabhedāpahnavena kalpayitumarhatīti siddham ।
te vibhaktyantāḥ padamiti । yathādarśanaṃ vikṛtā iti bhāṣyam । guṇāntarāpattyādibhirādarśarūpeṇa vikṛtāḥ yathādarśanaṃ yathāpramāṇaṃ na tu prakṛtivikārabhāvena tasnapavaya pramāṇabādhitatvādityarthaḥ । arthapratyayastarhi na prāpnotīti ।
ukto abhiprāyaḥ । uttaram । antyavarṇapratyayāditi । varṇeṣu pratyayo varṇapratyayaḥ ।
antyaścāsau varṇapratyayaśceti antyavarṇapratyayaḥ sakalavarṇāvagāhinī smṛtiḥ । sā ca prācaḥ pratyekavarṇānubhavānapekṣyāntyā bhavati । yadyevamagṛhītasaṃketānāmapyasāvastīti teṣāmarthapratyayaprasaṅgaḥ syādityata āha । pūrvavarṇapratisandhānapratyayāpekṣāditi ।
saṃketagrahaṇasamayaḥ pūrvaḥ tadbhāvino varṇāḥ pūrve teṣāṃ pratisaṃdhānaṃ yāvatāṃ yajjātīyānāṃ gṛhītaḥ saṃketastādṛśāstāvantastajjātīyā evaitaityevamākāraṃ tadeva pratyayastadapekṣāt । na cāsāvagṛhītasaṃketānāmastīti sannapyantyavarṇapratyayo nārthasya pratyāyaka ityarthaḥ । abhidheyasya kriyāntarayogādviśiṣyamāṇarūpaḥ śabdo nāma,pa antaraśabdo viśeṣavacanaḥ kriyāviśeṣayogāddhetorityarthaḥ । etaduktaṃ bhavati ।
yasyābhidheyaṃ kriyāviśeṣasabandhena vināna paryavasyati tannāma ākhyātārthastu yadyapi kva cit kriyayā api sambadhyate yathā abhikrāmaṃ juhoti bhuktvā vrajatītyādiṣu tathā api juhoti vrajatītyādayo na kriyāsambandhamantareṇa na paryavasyanti api tu tatsamabhavyāhṛtā api saṃbadhyante । nāmārthastu na pūrvāparībhūtapradhānakriyāpadārthamantareṇa paryavasyati । tathā ca brāhmaṇe abhikrāmaṃ bhoktuṃ bhaktetyādayaśca samuccayādyapekṣāḥ kriyāviśeṣamantareṇāparyavasyanto nāmatvena saṃgṛhītā bhavanti । asyodāharaṇamāha ।
yathā brāhmaṇa iti । asyārthamāha kriyākārakasamudāyaḥ kārakasaṃkhyāviśiṣṭaḥ । atra hi kriyāśabdena brāhmaṇasya bhāvo brāhmaṇatvamabhidhīyate bhāvaśabdasya kriyārthatvāt । bhavitā ca brāhmaṇaḥ kārakam ।
ityarthaḥ । ākhyātalakṣaṇamāha । kriyākālayogābhidhāyi kriyāpradhānamākhyātaṃ kriyāyāḥ kālayogaḥ pūrvāparībhāvaḥ । kālayogāddhi saṃbhavati tadabhidhāyi ।
vyavacchinati । evamapi bhuktvā bhoktumityādāvapi nāmni prasaṅgaḥ । ata uktaṃ kriyāpradhānamiti । svaniṣṭhā hyākhyātāt kriyā pratīyate nānyatantrā ।
bhoktumityādau tu kriyāntaramanteṇa na paryavasyantīti kriyā gamyate । vrajatītyādau tu na tathā tadidaṃ kriyāprādhānyam । tadanena pacati paceta pacyate sthīyataityādi sarvamākhyātaṃ saṃgṛhītaṃ bhavati । na kva cidapi nāmni prasaṅgaḥ yadapyastyādi nāmākhyātapratirūpakaṃ tatrāpi sannityasyārthe siddharūpe tadvarttate na punaḥ pūrvāparībhūtakriyārthatvamiti draṣṭavyam ।
yasmānnāmnā sarvaṃ padaṃ vyāpyata iti । bāhulyaṃ vyāptyarthaḥ । prāyeṇa hi vākye bahūni nāmapadāni ākhyātaṃ punarekamevaikasmin vākye ākhyātabhede vākyabhedāditi । adhikaraṇamākṣipati na padādarthādhigatiriti ।
padena hi viśeṣo vā abhidhīyate sāmānyaṃ vā tatra viśeṣābhidhānaṃ tāvad dūṣayati । viśaṣa iti । anavasthānamanavadhāraṇamiti । sāmānyābhidhānamāsthāyāha na padasyeti ।
dūṣayati na sāmānyasyeti । na tu vyasanitayā । na cāsti sāmānyasādhyaḥ kaścidvyavahāraḥ kiṃ tu sarvo vyavahāro viśeṣasādhyaḥ । ityākṣepārthaḥ ।
samādhatte na sāmānyaviṣayatvesatīti । na tāvatpadātiriktamasti vākyaṃ nāmetyuktamadhastāt । na ca varṇamālaiva padārthapratipādanāvāntaravyāpārānapekṣā vākyārthabodhinīti yuktam । anapekṣintasaṃketagrahāyāstadavabodhanaṃ prathamaśrāviṇo aviditasaṃketasya vākyārthabodhaprasaṅgaḥ ।
ityakāmenāpi padānāṃ svārthe saṃketo abhyupagantavyaḥ । tasmātpadānāṃ sāmapānyamarthastatpratipādanāvāntaravyāpārāṇāṃ ca yathā vākyārthapratipādakatvaṃ tathā asmābhistattvabindau nipuṇataramupapāditam । seyaṃ padātsāmānyapratītirgauriti vā aśva iti vā sarvagabīṣu sarvāśveṣu vopasarpantī śukla iti kṛṣṇa iti vā viśeṣaśrutyāpava niyamyataityarthaḥ । pṛcchati kathaṃ punariyamiti ।
tiṣṭhati gacchatītyādayo api na padatvena viśeṣe varttitumarhanti sambandhagrahaṇāsambhavāt । tasmādete api sāmānyavacanā iti bhāvaḥ । uttaraṃ naiveyamiti । tadevaṃ padasya sāmānyavācakatvaniścayādākṛtivyaktyo śca padātpratītervādināṃ vipratipatterbhavati saṃśayaḥ ।
kiṃ tritayamartha āho anyatama iti । ethaṃ tāvatsāmānyāvagamādvācakatvaṃ niścitya cintāntarāvatāro darśitaḥ । ityāha bhavatu veti । pratītivasiddhamanujānāti kriyā ca tatsādhanaṃ cati ।
।। vyaktyākṛtijātisaṃnidhāvupacārāt saṃśayaḥ ।। utaitatsarvamiti bhāṣyam । tatrānyatamārthamāha vārttikakāraḥ ।
kiṃ vyaktiriti । ।। yāśabdasamūhatyāgaparigrahasaṃkhyāvṛddhyapacayavarṇasamāsānubandhānāṃ vyaktāvupacārād vyaktiḥ ।। atra yāśabdādiprayogasāmarthyādvyaktireva padārtha ityeke manyante ।
syādetat । āha । ākṛterapīti । gotvaṃ ca jātirupādhirmaviṣyati tena nātiprasaṅgaḥ ।
na copādherabhidhānam । anabhihitasyāpi tacchabdenopahitāvacchedakatvadarśanāt । yathā gārgikayā ślāghataityatra ślāghopādhivihito vuñ na ślāghāmāheti bhāvaḥ । na tadanavasthānāt ।।
tamimaṃ vyaktyabhidhānaniyamavādinamapākaroti । nāneneti । sahacaraṇasthānatādarthyavṛttamānadhāraṇasāmīpyayogasādhanādhipatyebhyo brāhmaṇamañcakaṭarājasaktucandanagaṅgāśākaṭānnapuruṣeṣvatadbhāve api tadupacāraḥ ।। nāpratīta upādhirupahitāvacchedāya prabhavati ।
na ca gārgikayetyatropādhirvuñābhihito api na pratīyate ślāghata iti padāntareṇa tasyābhidhānāt । yatra tu ślāghata iti na prayujyate na tatra vuñobhāvābhidhāyinaḥ sādhutvamasti । seyaṃ vyadhikaraṇe anupādhau gatiḥ । samānādhikaraṇe tu paśvādāvupādhau pratyayāntaśabdavācyatvameva ।
yathā dṛtihariḥ śveti । atra hi dṛtiharirityetāvataiva paśau labdhe tadviśeṣaniyamārtha śveti prayujyate । na ca prayogādevopādhergamyamānatvādanabhidhānaṃ sāṃpratam । tadupādhyanabhidhāyinastatra prayoganiyamasya paryanuyojyatvāt ।
ananuyojyatve anāderlokaprayogasya sarveṣāmeva śabdānāmanabhidhāyakatvaprasaṅgaḥ । prayoganiyamādeva hi tebhyo apyartho avagamyate । athāpratipādakasya prayoganiyamo nopapadyata iti yatra prayogastatpratipādakatvamityabhyupeyate tadupādhāvapi samānam । tadantavācyaḥ samānaśabdo ayamiti ।
ityarthaḥ । tasmādvyaktiniyame apratītā jātiraśaktā । na ca gośabdādanyadasyāḥ pratyāyakamastīti sā api tena pratyāyanīyeti siddhaṃ na vyaktimātraṃ padārtha iti ।। kaṭārtheṣu vīraṇeṣu vyūhyamāneṣviti bhāṣyam ।
kriyānimittasya ca kārakatvāt । asiddhasya ca kriyāyāḥ pūrvaṃ nimittabhāvāyogāt । tasmāttādarthyanimittādeva kaṭaśabdaḥ kaṭārtheṣu vīraṇeṣu vyūhyamāneṣu vartate । vīraṇānāṃ ca vā racyamānānāmasti kaṭakriyāpūrvabhāvitvena nimittabhāva iti ।।
ākṛtis tadapekṣatvāt sattvavyavasthānasiddheḥ ।। yadi na jātyā vinā vyaktiniyama iti jātirabhidheyā hanta bhoḥ sā apyākṛtyā niyantavpayetyākṛtirevābhidhīyatāmityāha । yadi tarhīti । etadapi dūṣayati ।
atrāpi tadevopasthitaṃ na tadanavasthānāditi । saṃsthānenāpi vyajyamānāṃ jātirekārthasamavāyādvyajyate ca vyavasthāpyate ca । sā tu vyaktisaṃsthānābhyāṃ vyāvartamānābhyāmanuvartamānā abhinnabuddhyā avasīyate । tādṛśī ca vyaktisaṃsthānābhidhānānapekṣeṇāpi padena śakyā bodhayituṃ, saṃsthānaṃ tu vyaktivadbhinnamānantyavyabhicārābhyāmaśakyasaṃketagrahaṇaṃ jātyabhidhānamapekṣya na śakyaṃ padenabodhayitumiti na saṃsthānāparanāmākṛtiḥ padārtha ityarthaḥ ।
nāpi jātidvāreṇa vyaktivadākṛtiḥ padārtho jātyā sahāsambandhādityāha । yasya ca jātyā yoga iti ।। vyaktyākṛtiyukte apy aprasaṃgāt prokṣaṇādīnāṃ mṛdgavake jātiḥ ।। astu tarhi jātireva padārthaḥ tatra hi sukaraḥ saṃketagrahaḥ vyabhicārābhāvāditi ।
vyaktyākṛtyostu vyabhicāraḥ jātyabhidhāyino vyaktāvākṛtau caupacārikaḥ prayogo bhaviṣyatītyabhiprāyeṇāha । astu tarhīti । śeṣamasyātirohitārtham । ekamanekatra varttata iti pratijānānopava nānuyoktavyaḥ ।
ubhayena vyāghātāditi । yadyekamanekatra vartamānaṃ prativyakti sarvātmanā vartata iti kiṃ tvanekamanekatra vartata iti prāptam । evaṃ cānuyogādhikaraṇavyāghātaḥ । athaikamanekatra vartamānaṃ prativyaktyekadeśena varttate tathā api naikamanekatra vartate kiṃ tvanekamanekatreti ekadeśānāmanekatvāditi ।
so ayamubhayena vyāghātaḥ ukto avayavivāde ।। nākṛtivyaktyapekṣatvājjātyabhivyakteḥ ।। vyaktyākṛtijātayastu padārthaḥ ।। tadevamanyatamābhidhānaniyamaṃ nirākṛtyāniyamābhidhānaṃ siddhāntamāha ।
vyaktyārthaḥ ।। idamatrākūtam । gośabdoccāraṇānantaraṃ viditasaṃgaterekapade vyaktyā kṛtijātinirbhāsaḥ pratyaya udayamāsādayati na punaryathā gaṅgāyāṃ ghoṣaḥ prativasatītyatra gaurvāhīkaṃ ityatra vā gaṅgātvagotvāvagamottarakālaṃ vākyārthe tatsambandhānupapattestadavinābhāvena vā lakṣyamāṇaguṇayogena vā tīraṃ vāhīko vā avagamyate tathehāvagatiḥ । prayogaprācuryādatyantābhyāsenātiśīghratayā sannapi pratyayakramo na lakṣyate ।
śīghratarabāṇahetukaśatapatraśatavyatibhedavaditi cet । na asati bādhake balavati pratyayābhedaprathāyāmanyathākaraṇāyogāt । tathāca sati na kva cidapyabhedo avatiṣṭheta tathā ca bhedo api na syād abhedaśrayatvādbhedasya । api ca na rūpiśūnyā rūpāvagatiḥ rūpaṃ ca dravyasya jātiḥ tena rūpyamāṇatvād rūpi dravyam ।
na ca yena yadrūpyate tadanavagame tadavagamaḥ । tasmājjātyupalambho dravyopalambhaikadeśo na dravyopalambhamantareṇa kevalaḥ sambhavati । tasmādekīpalambhagocaratvānna jātijātimatorlakṣyalakṣaṇabhāvaḥ sa copalambhaḥ śabdajñānānantaraṃ jāyamānaḥ śābdaḥ । ekavācyatve apyubhayopalambhopapattāvubhayavācyatvakalpanānupapatteriti ।
kāryavyaṅnyaṃ hikāraṇānāṃ sāmarthyaṃ kārya eva nākārye । eveti na sāmarthyabhedakalpanā । taddvāreṇa tu karmaṇyapyucyate padamarthe samarthamiti kāryaṃ ca dvāramekamiti viṣayabhede api sāmarthyamekameveti । api capuruṣasaṅketāpekṣavṛttīnāṃ padānāṃ na kiṃ citsāmarthyaṃ nāma pramāṇagocaraḥ yadekamanekaṃ vā syāt ।
etena nirūḍhalakṣaṇāyāṃ śabdasya jātyabhidhānopakṣīṇasya na vyaktisāmarthyaṃ kalpanīyam । anyatrāvyāpṛtasya tatrārthasyaiva sāmarthyamiti yadāhustadapi nirastam । sa khalvarthaḥ pratīto vā vyaktiṃ gamayed apratīto vā । apratītasya gamakatve sarvadaiva vyaktyavagatiprasaṅgaḥ kāraṇasya nityatvāt ।
pratītasya gamakatve duruttaramātmāśrayatvaṃ na hi jātipratyayādanyo vyaktipratyaya ityuktam । tasmātsādhu pāramarṣaṃsūtraṃ vyaktyākṛtijāyastu padārtha iti । saṃpratyanyāpohapadārthavādinamutthāpayati na vyaktyākṛtijātayastu padārtha iti ke ciditi । atha dravyādivṛttitvāditi ।
gavāśvasya tu nāśrayāśrayibhāva iti bhāvaḥ । jātimanmātrābhidhāyako api sacchabdo na bhavati । kasmāt asvatantratvāditi । ghaṭādiṣu buddhiḥ pariplavate ghaṭādiśabdāpekṣastu sacchabdo ghaṭādiniścayahetuḥ ।
ghaṭādiśabdaparatantratvānna tadvato vācaka ityarthaḥ । atha veti । yadyatra praratantraṃ vartate tattasya na vācakaṃ yathā gaṅgāgavādiśabdāstīravāhīkādeḥ । tathā ca jātiśabdā jātimati ।
tasmānna jātimadvācakāḥ te hi jātimapekṣya jātimati vartanta iti tādṛśaṃ pāratantryamityarthaḥ । āha । uktaṃ cātrati । eva tadvati pratyaya ityata āha tadvati ceti ।
yathādhipatyalakṣaṇo guṇaḥ svāmino jitakāśini bhṛtye apyastīti tatra svāmiśabdaḥ prarvatate na tathā jātiguṇayogo vyakterityarthaḥ । api ca anyaśabdo anyatra vartamānaḥ prathamaṃ tāvadanyadhiyamutpādayati athānyatra vartate yathā gośabdo gavi buddhimutpādya vāhīke vartate । na ceha jātiśabdo jātau tadvyatikrameṇa pravṛttaḥ na caupacārikasya vṛttiyaugapadyamityāha । kramavṛttyabhāvāt yugapadasaṃbhavācca ।
guṇoparāgaṃ dūṣayati । ayathārthajñānotpattiprasaṅgācca । guṇoparāgādyathā nīlaḥ sphaṭika iti jñānamevaṃ sarvameva śābdañjñānaṃ vinā bādhakamayathārthameva syādityarthaḥ । ekasvalakṣaṇābhidhānaṃ dūṣayati ।
asādhāraṇeti । aśakyasamayatvāccetyapi draṣṭavyam । tadevamanyāpohavādinamutthāpya dūṣayati । atrāsmābhiriti ।
vyaktyākṛtijātayastistro asmākaṃ padārthaḥ । guṇapradhānabhāvastu kva cideva kasya cit jātimadvyaktyabhidhāne dvividhamapyasvātantryaṃ na saṃbhavati śabdānām । na tāvadvyakijñāne janayitavye tadarthaṃ jātijñānaṃ pūrvamapekṣante śabdaḥ iti saṃbhavati । dvayorapyekajñānavedyatvaniyamena paurvāparyāyogāt ।
nāpi viśeṣavācakaṃ padaṃ vinā jātiśabdānāṃ buddhipariplavāttadviniścayāya viśeṣaśabdāpekṣayā svātantryam । svaviṣaye jātiśabdādbuddherapariplavāt । jātimadvyaktimātramasya hi viṣayo na cātra buddhipariplavaḥ । vyaktiniyamastu viṣaya iti na tatra buddhipariplavo duṣyati ।
dūrāddhi ārohapariṇāhavadadravyamātraṃ gocaraḥ pratyakṣasya na tu sthāṇuḥ puruṣo vā । na cātra buddhipariplutiḥ pratyakṣakṣatiṃ kāṃ canāvahati । na cāsmin pakṣe jātiśabdo vyaktyākṛtyoḥ paraśabdo yenaupacārikaḥ syāt । na ca sāmānādhikaraṇyaṃ na kalpate jātivyaktipadayorekārthābhidhāyinorvaiyadhikaraṇyāyogāt ।
tasmātsarvamavadātam । evamanekāntavāde paroktadoṣāprasaṅgamabhidhāya dūṣaṇavākyaṃ paroktaṃ dūṣayan doṣābhāvamāha । na vetai doṣā iti । iti vyāghātaḥ ।
iti brūṣe tato vyāghātaḥ sattāśabda iti copalakṣaṇārthaṃ sattānayā na vācaka iti draṣṭavyam । śaṅkate bhavadabhiprāyeṇeti । nirākaroti । neti ।
yadyasmadabhiprāyārthaṃ pratipadyase arthapratītyadhīno abhyupagama iti abhyupagamaṃ brūṣe tattathā ca na niṣeddhumarhasīti bhāvaḥ । atha niṣeddhuṃ pratyemi na punarabhyupaimītyāśaṅkyāha yaccedamiti । dūṣayati tadapi neti । atathābhūtasyāpuruṣabhūtasya sthāṇostathābhāvibhiḥ puruṣaiḥ sāmānyaṃ satyadhyāropitaḥ puruṣatvādidharmo yasya sa tathetyuktaḥ tasya pradhānamarthaḥ puruṣaḥ tadakārāpa pratītirityarthaḥ ।
sattāyāḥ pradhānasādhanavācineti । pradhānaṃ sādhanaṃ vyañjakatayā bhavitṛdravyaṃ tadvācī khalu sacchabdaḥ mattāśabdastu dravyopasarjanabhāvavācī na tasya dravyavācinā sāmānādhikaraṇyamityarthaḥ । sāmānādhikaraṇyāsiddhiḥ saddravyaśabdayoriti । siddhiḥ pratītiḥ sā bhavanmate na syāditi yaduktaṃ kaiścittadapyanena sāmānādhikaraṇyavyavasthāpanena pratyuktam ।
vyākhyātopa nirākāryatvena । svayaṃ prakḷptāṃ vācoyuktimiti । jātiśabda iti sadādiśabdeṣu svayaṃ prakḷptā yā vacanavyaktistāṃ pratiṣedhati tatra cāsmākaṃ siddhasādhanamityarthaḥ । sacchabdo jātiśabdastasya bhedavācakatvaṃ nāsya saṃmatamiti bhanvāno deśayati ।
yadi tarhīti । sugamaḥ parihāraḥ । tathā api nānvayī na vyatirekī ceti । ye ye anantā na te jātiśabdavācyā iti na dṛṣṭāntaḥ ।
sarvabhedapakṣīkaraṇāt । nāpi yo jātiśabdavācyo na tatrānantyaṃ yathā gotvādikamiti śakyaṃpa vaktuṃ jātereva bhavanmate vyomāravindāyamānatvāditi bhāvaḥ । śaṅkate athāpīti । tathā satyanvayī dṛṣṭānto lakṣyata iti bhāvaḥ ।
nirākaroti । ayamapi neti । viśeṣaṇopādānavirodhāt । na hi bhedamantareṇa kiṃ cidasti vastusada yato viśeṣaṇaṃ vyāvarttayoditi bhāvaḥ ।
hetubhāvānabhyupagamāditi । na śabdo arthapratyāyane liṅga yena vyabhicāreṇa duṣyati । na ca pratyāyakamātraṃ vyabhicāreṇa duṣyati cakṣurādīnāmapi nīlādivyabhicāreṇa pītādau varttamānatayā vyabhicāriṇāmapratyāyakatvaprasaṅgāt । saṅketagrahastu satyapi bhedānāṃ vyabhicāre caikaikajātikroḍīkṛtānāṃ sukara eveti bhāvaḥ ।
bhedavācakatvapratiṣedhāditi । bhedavācakatve niṣiddhe dravyavācakatvaṃ niṣiddhaṃ bhavati dravyasya bhedatvāt । ityarthaḥ । uktottarametat sacchabdadravyaśabdayorekaviṣayatvāditi ।
viśeṣamātraṃ viṣayaḥ sadādiśabdasya na punarniyato ayameva nānya iti bhāvaḥ ।। iti । sāmānādhikaraṇyayogyatayetyarthaḥ । tadantareṇa tadanupapatteḥ ।
ākṣepāmātraṃ tu śakyaṃ vaktumityāha । śakyaṃ vaktumiti । pṛṣṭvāsacchabdasya guṇapradhānabhāvena trayor athā iti sūtrakāranyāyenāvadhārayati । saditi cāyamiti ।
arthakṛta iti । arthaḥ kāryaṃ tatkṛtaḥ । taduktaṃ bhavati yasya kāryeṇa sambandhastatpradhānaṃ yasya kāryasambandhāvacchedakatvaṃ tadaṅgamiti । eteneti ।
arthatrayābhidhānena । na hi svāmipratyayo bhavati bhṛtye । api tu tadarthakriyākāritayā svāmivyapadeśamātramityarthaḥ । nātra kramo na yugapatpratyaya iti ।
bhedādhiṣṭhāne kramayaugapadye naikasmin viśiṣṭadravyapratyaye sambhavati iti । eteneti । śabdasya sattāviśiṣṭadravyabācitvābhidhānenāyathārthajñānotpattiprasaṅgāditi pratyuktam । paramārthasvacchadhavale hi sphaṭike nīlīdravyopadhānānnīlāpratyayo bhavatu bhrāntaḥ tasya paramārthato nīlaguṇāsamavāyāt ।
iti na dravyādiṣu saditi pratyayasya mithyātvamityarthaḥ । na hi kaścicchabda iti । svalakṣaṇānāmaśakyasamayatayā na kaścidapi śabdo bhavatā tadvācakatvenābhyupeyataityarthaḥ । na ca jātiśabdasyeti ।
jāterabhāvāditi bhāvaḥ । na jātiśabdo bhedānāṃ vācakaḥ kasya tarhīti pūrvaṃ bhedānpradhānīkṛtyoktaṃ samprati tu jātiśabdānityetāvatā apauruktyam । nāsti vivāda iti । anyāpohajātyorlakṣaṇābhede nāsti vivāda ityarthaḥ ।
dravyasacchabdayostu sāmānādhikaraṇyaṃ na ca średavācakāḥ śabdā iti vyāhatamiti । dravyamiti hi vidhirūpamevaṃ sadityapi vidhirūpaṃ tacchabdau tayorvācakau tayoranyāpohārthatvaṃ vyāhataṃ vidhiśabdau cānyāpohārthāviti na sambhavati । na ca bhedānabhidhāyinoḥ sāmānādhikaraṇyamapi yujyate । bhinnābhyāṃ hi nimittābhyāmekasminnarthe bhedarūpe vartamānau samānādhikaraṇau bhavetāṃ bhedaṃ cennābhidhatto naikatra varteyātām ।
avarttamānau ca bhinnapravṛttinimittaparyavasitau gauraśva itivanna samānādhikaraṇau bhavitumarhataḥ । so ayamaparo vyāghātaḥ । bhedānabhidhānaṃ ca sāmānādhikaraṇyaṃ ceti । tadanena vyāghātadvayamuktaṃ tadetadvyāghātadvayaṃ nirācikīrṣurāśaṅkate ।
upacārato na vyāghāta iti cet । tadetadvibhajate dravyasacchabdāviti । tadanena prathamo vyāghātaḥ parihṛtaḥ । dvitīyaṃ vyāghātaṃ śaṅkitā pariharati ।
tāvetāviti । iti yāvat । etadatrākūtam । vikalpayonayo hi śabdāstadevābhiniviśante yadvikalpānāṃ gocaraḥ ।
kāryakāraṇayoḥ sāmānādhikaraṇyena pratipatteḥ । catuṣṭayī ceyaṃ vikalpānāṃ sadasaddharmisaddharmāvagāhināṃ jātiḥ । gaurīśvaro nīlaṃ nittyamityevamādīnāṃ na ca vikalpānāṃ gocaro yo vikalpate deśakālāvasthābhedenaikatvenānusaṃdhīyate tadevedamiti । eva ca sa śabdagocaraḥ tatra śabdānāṃ śakyasaṅketatvāt ।
na ca svalakṣaṇāni trailokyavilakṣaṇānyevamiti na vikalpaviṣayaḥ । na ca sāmānyaṃ nāma kiṃ cidasti yadviṣayaḥ syāt । ata eva na tadvanti svalakṣaṇānyapi teṣāṃ sāmānyānāmabhāve tadvattāyāḥ svalakṣaṇeṣvabhāvāt । ādhāratvamapi hi karaṇatvameva ।
patanadharmāṇo hi badarādayaḥ kuṇḍādibhirapatanadharmāṇaḥ kriyanta । na ca nityaṃ kriyata iti nādheyam । tathā vṛkṣatvaśiṃśapātve svatantre eva sāmānye svaśabdābhyāmavagamite na gauraśvara itivatsāmānādhikaraṇyaṃ bhajetām । api ca bhavatu nityasyāpyupakāryatvenādheyatvaṃ tathā apyetadvikalpanīyam ।
kiṃ yenaiva svabhāvena tatsvalakṣaṇaṃ vṛkṣatvamupakaroti tenaiva śiṃśapātvamapi atha svabhāvāntareṇa । eva । athaikena svabhāvena svalakṣaṇaṃ sarvasāmānyopakāri tathāpipava svabhāvābhede tadupakārādhīnasvabhāvānāṃ sāmānyānāṃ ca madhye ekasāmānyavataḥ svalakṣaṇasya ekena śabdena vikalpena vā grahaṇe sarveṣāṃ tadekopakāranibaddhasvabhāvānāṃ sāmānyānāṃ grahaṇātsad dravyapārthivavṛkṣaśiṃśapāvikalpānāṃ śabdānāṃ ca paryāyatvaprasaṅgaḥ । yathāha। ekopakārake grāhye nopakārāstato apare ।
iti । tasmānna sāmānyavadbhedagocarā vikalpāḥ । svalakṣaṇabhedagocaratvaniṣedhena jñānagrāhyākāragocaratvamapyapāstam । iti cet ।
yathāha svapratibhāse anarthe arthādhyavasāyena pravṛtti riti । atha ko ayamadhyavasāyaḥ । kiṃ grahaṇamāho svitkaraṇam । uta yojanā atha samāropaḥ ।
tatra svapratibhāsamanarthamarthaṃ kathaṃ gṛhṇīyāt kuryādvā vikalpaḥ na hi pītaṃ nīlaṃ śakyaṃ grahītuṃ kartuṃ vā śilpiśatenāpi । nāpyagṛhītena svalakṣaṇena svākāraṃ yojayitumarhati vikalpaḥ । na ca svalakṣaṇaṃ vikalpagocara iti copapāditam । na ca svākāramanarthamartha āropayati ।
na tāvadagṛhītaḥ svakāraḥ śakya āropayitumiti tadgrahaṇameṣitavyam । tatkiṃ gṛhītvā āropayati atha yadaiva gṛhṇāti tadaivāropayati । na tāvat pūrvaḥ pakṣaḥ na hi vikalpajñānaṃ kṣaṇikaṃ kramavantau grahaṇasamāropau kartumarhati । uttarasmiṃstu pakṣe vikalpasvasamvedanapratyakṣā dvikalpākārādahaṅkārāspadādanahaṅkārāspadaṃ samāropyamāṇo vikalpo nāsvagocaro na śakyo abhinnaḥ pratipattuṃ nāpi bāhyasvalakṣaṇaikatvena śakyaḥ pratipattuṃ vikalpajñānena svalakṣaṇasya bāhyasvayāpratibhāsanāt ।
evāstheyaḥ । yathāha bhadantadharmottaraḥ। buddhyā kalpikayā viviktamaparair yadrūpamullikhyate buddhirno na bahiriti । tathāpi vikalpajñānādvāhyābhimukhī pravṛttistadarthināṃ na syāt । bāhyabhedāgrahaścāsya bāhyatvaṃ na punarbāhyābhedagrahaḥ ।
vikalpagocareva bāhye tadabhedagrahasyāśaktvāt । tadabhimukhaṃ pravarttayanti vyavahartṝnarthinaḥ pārarṃyeṇa tatsambandhāt । prāpternna visamvādayanti lokam । tadabhedācca svalakṣaṇānāmavikalpadhīviṣayāṇāmapyabhedaḥ ।
yathā'ha। ekapratyavamarṣasya hetutvāddhīrabhedīnī । ।। tat siddhamalīkaṃ bāhyaṃ viṣayovikalpānāṃ śabdānāṃ ceti । taccedamanyavyāvṛttirūpaṃ bhāvābhāvasādhāraṇyāccātyantīvalakṣaṇānīṃ sālakṣaṇyāpādanācca tādrūpyānubhavācca । tathā hi yadbhāvābhāvasādhāraṇaṃ tadanyavyāvṛttirūpameva ।
yathāpa amūrttatvaṃ tat khalu vijñāne ca śaśaviṣāṇe ca sādhāraṇam । iti svabhāvahetuḥ । gaurasti gaurnāstīti hi bhāvābhāvasādhāraṇo gāvādivikalpaviṣayo vidhirūpasvalakṣaṇavadbhāvāsādhāraṇye nāstītyanena na saṃbadhyate virodhāt । astītyanenāpi na saṃbadhyate paunaruktyāt ।
bhāvābhāvasādhāraṇagrahaṇañca nānimittaṃ nāpyanyanimittaṃ na hi vidhirūpaviṣayasya tatsvarūpaviṣayasya vā vidhidharmāpātinastatra nimittabhāvaḥ saṃbhavati । tasmānnimittavattayā sādhāraṇagrahaṇaṃ vyāptaṃ vipakṣānnimittavattvasya vyāpakasyānupalabdhyā nivarttamānamanyavyāvṛttiviṣayatvena vayāpyata iti pratibandhasiddhiḥ । api cātyantavilakṣaṇānāṃ sālakṣaṇyam anyavyāvṛttikṛtameva । yathā gavāśvamahiṣamātaṅgānāmatyantavilakṣaṇānāmapi siṃhavyāvṛtyā sālakṣaṇyam ।
tathā ca bāhyasya svalakṣaṇasya vidhirūpasya paramārthasato aparamārthasatātyantavilakṣaṇena sālakṣaṇyamiti svabhāvahetuḥ । bāhyaṃhi vidhirūpamapyagovyāvṛttam । vikalpaviṣayo api cedagovyāvṛttastataḥ sālakṣaṇyaṃ nānyathā tathā ca sālakṣaṇyamiti nimittavattayā vyāptaṃ tadanupalabdhyā vipakṣādvyāvarttamānaṃ svasādhyena vyāpyata iti pratibandhasiddhiḥ । api cānubhūyata eva vikalpaviṣayo vyāvṛttirūpaḥ ।
tathā hi । tadapratibhāsane gāṃ badhāneti deśito aśvaṃ badhnīyād goraśvādpa bhedenāpratibhāsanāt । pratibhāse vā kathaṃ nāgovyāvṛttipratibhāsaḥ । tasmādanyāpohagopacarau śabdavikalpāviti ।
tadetaduktam vārtikakṛtā । iti । ekaṃ svalakṣaṇamadhyavasyataḥ adhyavasāyaśca svaviṣayasya svalakṣaṇādbhedenāgraha ityuktam । atrocyate ।
jātistāvadupapāditasadbhāvā tata eva tadvatīvyaktirapi paramārthasatī । svābhāvikaśca sambandho vyakterjātyā saha nopakāramapekṣate । api cānityasyāpyupakāryatā kṣaṇabhaṅgabhaṅgaupapādayiṣyate । yathā caikopādhigrahe api nopādhyantaraviśiṣṭagrahastathopapāditaṃ pratyakṣalakṣaṇāvasare ।
na cātyantāsataḥ kena cidasadūpasya prathopapadyata- iti sārūpyanimittāṃ bhrāntimupapādayatā vārtikakṛtoktam । upapāditaṃ cāsmābhiḥ । atastadavagaternna gāṃ badhāneti codito aśvādīn badhnāti । na ca śabdārthasya jāterbhāvabhāvasādhāraṇyaṃ nopapadyate ।
sā hi svarūpato nityā api deśakālavikīrṇānantavyaktyāśrayatayā bhāvābhāvasādhāraṇī bhavatyastināstisambandhayogyā । vartamānavyaktisambandhitā hi jāterastitā atītānāgatavyaktisambandhitā ca nāstiteti । saṃdigdhavyatirekitvādanaikāntikaṃ bhāvābhāvasādhāraṇyamanyathāsiddhaṃ ceti । rūpatāsthīyate ।
api cālīkasya samastasāmarthyavirahiṇo atyantavisadṛśasya samarthena svalakṣaṇena vidhirūpeṇa kiṃ sādṛśyam । anyavyāvṛttiriti cet । nanvanyavyāvṛttirbhāvikī svalakṣaṇasya svabhāvo vā anyo vā na tatsvabhāvo vidhirūpeṇa virodhāt । avirodhe vā vidhiniṣedhayorekatvādvidhirūpatāniṣedhenālīkasya svalakṣaṇasārūpyāyānyavyāvṛttirūpatopapādanamanarthakam ।
vidhirūpeṇānucchena tucchasya sārūpyamanupapannamiti cet । hanta bhoḥ svalakṣaṇasyāsti kiṃ tucchamapi rūpaṃ yenālīkasya tucchasya sārūpyaṃ syāt । ślāghanīyaprajño devānāṃpriyaḥ । na ca svalakṣaṇodanyavyāvṛttiralīkamanyavyāvṛttaṃ svalakṣaṇena sarūpayati tathā sati hastimaśakāvapi rāsabhaḥ sarūpayet ।
dharmo na ca svalakṣaṇadharmo vyāvṛttirbhavadbhirabhyupeyate । syādetat । adhyavasīyamānamapi svalakṣaṇaṃ na paramārthasat, api tu tadapi kalpitaṃ, tasmāttasya vidhiniṣedharūpatā na virudhyate, vastuni hi viruddhadharmādhyāso virudhyate nāvastuni tenāsya vidhirūpaparityāgena niṣedharūpatāmupādāyālīkasya sārūpyamupapadyate । iti ।
athālīkasya svalakṣaṇasyālīkasādṛśye kiṃ sidhyati । na tāvat tatra pravṛttiḥ asataḥ pravṛttiviṣayatvāyogāt । satastu pravṛttivikalpasya na sādṛśyamasatā sādṛśye vā vṛthā alīkasvalakṣaṇābhyupagamaḥ । atha na vayamalīkaṃ svalakṣaṇāntaramātiṣṭhāmahe kiṃ tvalīkasyaiva dāhapākādikasāmarthayaropam ।
na tatsvalakṣaṇaṃ tasya sarvato vyāvṛttyā abhilāpasaṃsargāyogyatvena vikalpajñānapratibhāsābhāvāt । abhilāpasaṃsargayogyasya cānvayino asvalakṣaṇatvāt । tasmātsvānvayino anyavyāvṛttirūpasyāsamarthasyāpi sāmarthyaṃ samāropya tattadarthino vyavaharttṝn pravarttante lokavikalpāḥ pāramparyeṇa sambandhātsamarthaṃ vastu prāpayanto na visaṃvādayanti lokamiti yuktamutpaśyāmaḥ । athāsya atadarthakriyāsāmarthyāropaḥ kiṃ dṛṣṭārthakriyāsvalakṣaṇasālakṣaṇyenāho svidanādivāsanāvaśāt ।
tatra svalakṣaṇena sarvato vyāvṛttena samarthena samastasāmarthyavirahiṇo anvayinā na kiñcidasti sārūpyam । anyavṛttyā tu sārūpye vidhirūpeṇāpi prasaṅgaḥ । tasyāstato bhedābhāvādityuktam । anādivāsanāvaśāttu tadārope prathamadarśane api nālikeradvīpāgatasya vahnau dāhapākādisāmarthyajñānaprasaṅgaḥ ।
vahnisvalakṣaṇāddāhapākādikāriṇo bhedāgrahādalīkasya tadrūpasamāropa iti cet । kiṃ svalakṣaṇe gṛhyamāṇe athāgṛhyamāṇe । na tāvadgṛhmamāṇe tasya vikalpajñānagocaratvābhāvādityuktam । tatsamayabhāvi tvavikalpakaṃ tattvaṃ gṛhṇadapi na vikalpe svaviṣayaṃ niveśayati ।
tasya tato anyatvena tadvārttānabhijñatvāt । evaṃ vikalpajñānamapi samanantarotpannanirvikalpakavyāpārapāramparye api na svalakṣaṇaṃ gocarayitumarhati । tasyābhilāpasaṃsargayogyapratibhāsaviṣayatvādityuktam । samanantarapratyayādavikalpādutpattestadvyāpārapāramparyādatadgocaro api tadgocara ivābhāsata iti cet ।
anubhavavāsanābhāveṣu bhevadapīyaṃ gatirna tu parokṣābhāvāvagāhiṣvavidyāvāsanāprabhaveṣu saṃbhavati । api cānubhavavāsanāprabhavasyāpi tadgocaratvābhimānastasminnaprathamāne tadutpattimātrānna bhavitumarhati । agṛhyamāṇe tu vahnisvalakṣaṇe tato bhedāgraheṇa tadrūpārope trailokyarūpāropaprasaṅgo niyamahetorabhāvāt । vahnisvalakṣaṇaviṣayanirvikalpakaprabhavatvena tasminniyate avidyāvāsanāprabhaveṣu pradhāneśvarādivikalpeṣu tadabhāva iti niyamo na syāt ।
na cāgraheṇa tadāropasaṃbhava ityuktam । tasmādalīkasya bāhyatvaṃ vikalpagocara iti riktaṃ vacaḥ । api ca jñānākāravatsvalakṣaṇavaccālīkagrāhyatvamapi na vikalpagocaro bhavitumarhati । etaddhi kalpanādhīnamutpannāyāṃ kalpanāyāmutpannamiva vinaṣṭāyāṃ naṣṭamiva vikalpanābheda bhinnamiva na śakyamekatvena pratikarttum ।
bhedānavamarṣāditi cet । kimasyānavamṛṣṭamapi tattvam । omiti cet । na tarhiṃ kalpitam ।
nanu nāsya bhedo api svābhāvikaḥ svābhāviko hi bhedābhedābhyāṃ yujyate na tvalīkam । mā bhūdbhedo asya svābhāvikaḥ kalpanādhīnaṃ tu tadalīkaṃ tadbhedādbhinnaṃ pratipattavyam । anyathā tadadhīnattvāpatteḥ । idameva hi tasya vikalpitasya kalpanādhīnatvaṃ yatkalpanābhedābhedānuvidhānaṃ nāma tadadhīnatve tu kalpitatvānupapatteranalīkatvaprasaṅgāt ।
tanmā nāma bhūtāmasya svābhāvike nānātvaikatve na tu bhinnakalpanānupāti śakyamekatvena pratipattumiti bhinnaṃ pratipattavyam । abhilāpasaṃsargāyogyatvātsukhādisvalakṣaṇavaditi । abhilāpasaṃsargāyogyaṃ hi tat tenāśakyasamayatvāt sukhādilakṣaṇavaditi । śakyasamayatayā khalvabhilāpasaṃsargayogyatā vyāptā anyathā atiprasaṅgāt ।
sālīkabāhyatāyāḥ prativikalpaṃ bhinnāyā vyāvarttamānā abhilāpasaṃsargayogyatvamapi vyāvarttayatīti pratibandhasiddhiḥ । api cedamalīkamagovyāvṛttirūpaṃ vā taddharmo vā । agovyāvṛttirūpaṃ cet । na tadasiddhaṃ gavi śakyaṃ grahītum ।
agauśca goniṣedhātmeti gosiddhimapekṣata iti duruttaramitaretarāśrayatvaṃ taddharmatve vā gotvamevāstu bhāvikaṃ taddharmo vidhirūpaḥ kṛtamalīkenāvidhirūpeṇa । taddharmāṇāṃ tadbhāvikatvasādhanaṃ ca nirākṛtaṃ tasya ca bhāvābhāvasādhāraṇyamupapāditaṃ tadvistarādvibhyato api bahutaravistare patitāḥ sma ityāstāmetannāstikamānopamarddanamiti । upacārato na vyāghāta iti cediti śaṅkāyāḥ parihāravārttikam । mukhyāsaṃbhavāditi ।
sarvatra mukhyapūrvaka upacāro vā samāropo vā dṛṣṭaḥ tava tu rāddhānte na vidhiviṣayaḥ kaścidasti mukhyaḥ śabdo vā vikalpo vā sarvasya nivṛttigocaratvāt । na cādhyavaseyo vidhiḥ saṃbhavatītyupapāditamadhastāditi bhāvaḥ । na cānyāpohapakṣa upacāro yuktaḥ ubhayoḥ pradhānaśabdatvāditi । na hi siṃhattvaṃ nāma kiṃ cidasti siṃhavyaktiṣu yanmānaṇavake na syāt ।
api tu prasahyakāritvādivyudāso māṇavake nāstīti siṃhavyaktiṣviva māṇavake api siṃhaśabdo mukhya eva syādityarthaḥ । kiṃ gauragauriti । aśvādirityarthaḥ । aṅgavyatiriktasya cāṅginaḥ senāvanabahutvasaṃkhyādīnāṃ bhavadbhirabhyupagamādityarthaḥ ।
kriyārūpatvāccāpohasya viṣayo vaktavya iti । karma viṣayaḥ kriyāyāstadvaktavyamityarthaḥ kathamanyaviṣayāditi । kathamanyaviṣayādapohadagoviṣayāgavi pratipattiriti । athāgoriti ।
asti hi kā cit kriyā yā anyasyānyaviṣayā । yathā vijñānamātmanor athaḥ viṣayaṃ vetyarthaḥ । nirākaroti । kena goriti ।
kriyā hi cetanānāṃ prayatnapūrvā bhavati । apohalakṣaṇā ca kriyā niṣedharūpā niṣedhaśca prāptipūvakaḥ na hi goragotvaṃ kena citprasañjitaṃ yatprekṣāvatā vyapohyetetyarthaḥ । kathaṃ cāgavīti । agavīti padena yo ayaṃ pratiṣedho nāsaupa gopratipattimantareṇa bhavatītyarthaḥ ।
adhyāsānupapatterarthapratyayo na yukta iti । ityarthaḥ । kimapoho vācyo athāvācya iti । apohādiśabdenetyarthaḥ ।
yadi vācya iti । svarūpeṇaivāpoho vācyo na cāpohāpohenetyarthaḥ । syādetat । yadyanyāpohena śabdo na vartate kathaṃ tarhi dvyādiviśeṣeṣvanekaśabda ekāpohena vartate ।
na hyatrānekatvaṃ nāma gotvamiva kiṃ cidasti sāmānyamityata āha । anekamiti cāsya padasya dvayādiviṣayatvāt । sāmānyādhigatāvekatvavarjitasaṃkhyātvasāmānyādhigatau viśeṣa āśrayitavyaḥ saṃkhyātvasāmānyamevaikatvavarjitaṃ tatra dvyādiviśeṣādhigatiheturna punaranyāpohamātramityarthaḥ । viśeṣāśrayaṇe anyāpohamātrādviśeṣādhgitiriti yojanīyam ।
abrāhmaṇādiśabdānāmapīmeva gatiḥ । iti । nīlotpalaśabdayośca pradhānatvāditi । na hyetayorasti viśeṣaṇaviśeṣyabhāvaḥ parasparāsaṃbandhāditi bhāvaḥ ।
etena nīlotpalaśabdayorasminsiddhānte pradhānārthatvena vyutpādanena rājapuruṣaśabdau vyākhyātau pradhānatvena atrāpyarājāpuruṣavyavacchedayornāvacchedya vacchedakabhāvaḥ nāpi svasvāmibhāva ityarthaḥ । samānādhikaraṇayośceti । śabdavikalpayoḥ paramārthasadvastusaṃsparśāsambhavādityarthaḥ । ।।
vyaktirguṇaviśeṣāśrayo mūrtiḥ ।। yatra hi vyaktyākṛtijātīnāṃ samāveśastatra vyaktinirddhāraṇābhedaṃ lakṣaṇam । tenākāśādyanavarodhe api na doṣastatrākṛterabhāvāditi bhāṣyamatam । yathāha bhāṣyakāraḥ na sarvaṃ dravyaṃ vyaktiriti ।
yadyapi gurutvādayaḥ sāmānyaguṇāstathāpi guṇāntarebhyovyāvarttamānā guṇaviśeṣā ityucyante । avyāpina iti । sarvagatasya dravayasya parimāṇaṃ vyavacchinatti । mūrcchitāḥ parasparaṃ saṃyuktā avayavā yasya tanmūrcchitāvayavam ।
kathaṃ punarityādibhāṣyamākṣipati vārttikakāraḥ । adhigatatvāditi । ityākṣepābhiprāyaḥ । nirākaroti ।
na nimittatraividhye sati tadviśeṣaviṣayajñānapanārthatvāt । eva viṣayaḥ tajjñāpanamarthaḥ prayojanaṃ yasya sa tathoktaḥ।etaduktaṃ bhavati siddhaṃ kṛtvā bhedamabhidheyatvaṃ brayāṇāṃ pratipāditam । saṃprati sa eva bhedaḥ pratipādyata iti । sūtramiti ।
bahūnāmarthānāṃ sūcanāditi bhāvaḥ । atrabhāṣyavyākhyānamupanyasyati । vyajyata iti । dūṣayati etattuneti ।
vyaktiḥ padārtha ityetat prakṛtaṃ tatra yathāvayavino vyakteḥ padārthatvamevam ākāśādīnāṃ cotkṣepaṇādīnāṃ ca tattathā lakṣaṇaṃ vyākhyeyaṃ yathā sarvaṃ saṃgṛhyate anyathā sūtrakāro akuśanalaḥ syātpa tadarthamāha । vayaṃ tu brama iti । atredaṃ vyākhyānam । vyaktiriti lakṣyanirddeśaḥ śeṣaṃ lakṣaṇam ।
guṇaviśeṣā iti dvedhā samāsaḥ guṇaśca viśeṣaśceti prathamo vigrahaḥ tenākṛtirnirākṛtā saṃgṛhī tāśca rūpādayo bhavanti । iti dvitīyo vigrahaḥ । iti yāvat । āha ।
āśraya iti । tacchabdādhyāhārād guṇaviśeṣāśrayo dravyamityarthaḥ । pratipadamiti । guṇa iti ca viśeṣa iti cā'śraya iti ceti padāni ।
atha vā guṇaviśeṣāṇāmāśraya iti ceti padāni । atha vā guṇaviśeṣāṇāmāśraya iti guṇā rūpādayaḥ viśeṣāḥ karmāṇi guṇebhya ityarthāt । teṣāmāśrayaścetidvandva eva teṣāmityarthādgamyate । tatra mūrcchita itimūrchanaṃ saṃbandha iha cāsau samavāya iti ।।
ākṛtirjātiliṅgākhyā ।। jātiśca jātiliṅgāni ca jātiliṅgāni tānyākhyāyante yayā sā ākṛtiḥ । ākṛtirjātimanuṣyatvādikamācaṣṭe । śironāsikālalādīnāṃ vyūho manuṣyatvajātiliṅgaṃ śira ācaṣṭe ।
śirasā pādena gāmanuminvantīti bhāṣyam । yadyapi gotvaṃ pratyakṣameva nākṛtivyaṅnyaṃ tathā api vipratipadyamānaṃ pratyucyate anuminvantīti na punaḥ sarvā jātirākṛtyā liṅgyata iti । mṛtsuvarṇarajatādikā hi rūpaviśeṣavyaṅgyā jātirnākṛtivyaṅnyā brāhmaṇatvādijātistu yonivyaṅgyā ājyatailādīnāṃ jātistu gandhena vā rasena vā vyajyate । ata eva na sārṣapādīnāṃ tailatvamasti tadvyañjakayorgandharasayorabhāvāt ।
bhāktastu tailaśabdaprayogaḥ kṣīrajātirapi rasavyaṅgyaiva ata evāmikṣāyāḥ kṣīratvaṃ na tu vājinasya tavyañjakasya rasabhedasya vājine abhāvād āmikṣāyāṃ ca bhāvāditi ।। samānaprasavātmikā jātiḥ ।। prasūta iti prasavaḥ samānabuddherbhinneṣu pasotrī yā jātiḥ sā avaśyaṃ samānapratyayaṃ prasūte na punaryā samānapratyayaṃ prasūte sā jātiḥ । pācakādiṣu vyabhicārāditi ।
vyaktyākṛtibhyāṃ bhedakatvamātreṇa caitallakṣaṇaṃ na tu sarvathā veditavyam । yastu vaiyātyātpratyakṣe api vipratipadyate taṃ pratyanumānānyāha । iti । vyapadeśa iti sambandhinā sambandhāntarasya viśeṣaṇaṃ puruṣo vyapadiśyate rājña ityaneneti ।
gorgotvānuvṛttipratyayā iti । iha tu gorgotvānuvṛttipratyaya ityapaunaruktyam । kīrtita iti । yathā liṅgaṃ vivakṣitamantaratvāt ।
anyatra yathāliṅgaṃ pratyaya iti । napuṃsakamanapuṃsakeneti napuṃsakatvaṃ nāśaṅkanīyamiti । iti miśraśrīvācaspativiracitāyāṃ nyāya-vārttikatātparyaṭīkāyāṃ dvitīyādhyāya-sya dvitīyamāhnikam । dvitīyo adhyāyaḥ samāptaḥ ।।
darśanasparśanābhyāmekārthagrahaṇāt ।। atra bhāṣyaṃ parīkṣitāni pramāṇāni prameyamidārnī parīkṣya iti । vṛttānukīrtanaṃ prameyaparīkṣāṃ vartiṣyamāṇāṃ prati vṛttāyāḥ pramāṇaparīkṣāyāhetubhāvaṃ darśayitum । pramāṇena hi prameyaṃ pīkṣyate nānyena ।
na ca tadaparīkṣitaṃ prameyaparīkṣāyai prabhavati । tasmātpramāṇaparīkṣā hetuḥ hetumatī prameyaparīkṣeti । ātmaiva parīkṣyate na prameyāntaramityata āha । taccātmādītyātmā vicāryata iti ।
ātmaiva hi prameyeṣu prathamamuddiṣṭo lakṣitaśceti tadanurodhādātmaiva prathamaṃ parīkṣyate na prameyāntarāṇīti । lakṣaṇaparīkṣaiva draṣṭavyā । yathā ceyamātmalakṣaṃṇaparīkṣā tathopariṣṭāddarśayiṣyate । tadetadvārttikakāro vyācaṣṭe ।
ānantaryāditi । kiṃ punaḥ prayojanaṃ prameyaparīkṣāyāḥ na hi niṣprayojanaṃ parīkṣante prekṣāvanta ityata āha । iti । ahaṅkāra ityātmādiviṣayaṃ mithyājñānaṃ nidiṃśati ।
śarīrādyabhedenātmadarśanaṃ khalu saṃsāra pravartayatītyuktaṃ dvitīyasūtre । anena prameyaparīkṣāyāḥ prayojanavattvaṃ darśitam । atra bhāṣyakāreṇa vicārapūrvarūpaḥ saṃśayo darśitaḥ । kiṃ dehendriyamanobuddhisaṃghāmātramātmeti ।
saṃśayakāraṇaṃ coktaṃ vyapadeśasyeti । yadyapi vṛkṣaprāsādayoravayavisamudāyayoranyayorevāvayavena samudāyinā ca vyapadeśastathāpyavayavyabhāvaṃ samudāyaṃ ca samudāyyanatiriktaṃ manvānasya parasyodāharaṇaṃ draṣṭavyam । ākṣeptuṃ pṛcchati । kiṃ punarasyeti ।
uttaraṃva kiṃ śarīreti । ākṣiyati neti । samānadharmaṇo dharmiṇo darśanātsaṃśayo na punaradarśanādityarthaḥ । samādhatteḥ ।
necchādisūtreti । icchādayo hi kāryatvālliṅgamātmana iti darśitam । tānyeva tu liṅgāni darśayatyeṣitāraṃ parīkṣante । kiṃ dehendriyavyatirikta eṣitaibhyaḥ sidhyati āho svidabhinna iti yukto vicāraḥ ।
api cāyamātmaśabdābhidheyo dharmī sarvatantrasiddhaḥ kevalamasya śarīreṇaṃ saha bhedābhede vādināṃ vivāda ityāha । avipratipatteśceti । nanu cātmāsattve paraiḥ pramāṇānyajātatvādīnyupanyastāni tatra kathaṃ na tatsattve vipratipattirata āha । asattvapratipādakapramāṇābhāvācceti ।
vādyevāsau na bhavati yo dharmiṇi vipratipadyate na hi dharmiṇi vipratipadyamānasyāsti kiṃ citpramāṇaṃ sarvasya tasyāśrayāsiddherapramāṇatvāt । abhāvasya ca bhāvādhīnanirūpaṇasyātyantāsadbhāvānirūpaṇāt । ityunmattavadupekṣaṇīyaḥ । dharmyasiddhivādināṃ pramāṇamupanyasyati ।
na nāstīti । nirākaroti । tatra nāstyātmeti । anādivāsanodbhūtavikalpariniṣṭhitaḥ ।
।। bhāvāśrayo yathā nīlamiti abhāvāśrayo yathā śaśaviṣāṇamiti ubhayāśrayo yathā amūrtamiti । amūrtaṃ hi bhavati vijñānaṃ bhavati ca śaśaviṣāṇam । tasminbāhyānupādāne sādhye asyānupalambhanam । tathā heturna tasyaivābhāvaḥ śabdaprayogata iti ।
so ayamātmavikalpo bāhyopādāno na bhavatīti । ityarthaḥ । tatraivaṃ bhavānpraṣṭavyo jāyate । kimātmavikalpasya bāhyopādānatvamātraṃ pratiṣidhyate kiṃ bāhyātmopādānatvam ।
pūrvasmin siddhāsādhanaṃ mā bhūdātmavikalpo bāhyanīlādyupādānaḥ kiṃ naḥ chinnam । uttarasmiṃstu kalpe kvāyaṃ bāhyātmā siddhaḥ yadupādānatvaṃ vikalpasya pratiṣidhyate । siddhaścet kvāpi nāsyātyantāya pratiṣedhaḥ । asiddhaścet kathamapratītasya niṣedhaḥ ।
pratīto vikalpe bāhye niṣidhyate caitra iva gehe catvaratale niṣidhyata iti cet । evamapi yatra pratītastatra na niṣidhyate yathā bhavadbhirevoktaṃ na tasyaivābhāvaḥ śabdaprayogata iti । bāhyaścātmā vikalpena nopadarśita iti prasaktyabhāvānna śakyo niṣeddhum । apradarśitopyadhyavasita iti prasakta eveti cet ।
nanu vikalpasya ko ayamadhyavasāyo nāma । grahaṇādatiriktaḥ grāhyasya svākārasya vālīkasya vā bāhyādhyāropa iti cet । na bāhyāviṣayā vikalpā bāhyamāropayantīti citram । na hi āropaviṣayaropye ajānan āropayiturmahatītyasakṛdāveditam ।
api ca alīkaṃ pratīyamānaṃ yathā na niṣeddhuṃ śakyaṃ pratīyamānatvādevamasya bāhyatvamapi । iti na niṣedhagocaraḥ । iti sāṃpratam । vijñānamaye hi sarvathā bāhyasyāgraha tatsamāropasaṃbhavāt ।
atyantāsataśca bāhyasya vijñānātmano grahe tathāvidhenāsatā vijñānānātmanā vijñānagrahyeṇa kimaparāddhaṃ yena tadgrāhyo na syāditi vijñānanayo dattajalāñjaliḥ prasajyeta । na cāyamātmā pūrvāparakālāvasthāyī kṣaṇikavikalpākāro bhavitumarhati yena tadākāro bāhyatvena pratiṣidhyate । tasmādanyatra dṛṣṭamanyatra samāropya pratiṣidhyata iti yuktam । sa ca samāropaḥ kva citsvakāraṇaprabhavaḥ kva citpratiṣidhyate yathendriyādidoṣādutpannarajatajñānasya śuktikāyāṃ nedaṃ rajatamiti ।
kvacitpunarāhāryo yathā neha caitra iti । tasmādātmano deśakālāntare vastuni vikalpanaṃ vijñāne cāsaṃbhavādatyantāsatto samāropaḥ tadabhāvādātmanyeva nāsti asti cetkathamatyantāya niṣedhaḥ । tasmādātmā nāstīti padayorvyāghātaḥ । yadyapyātmā nāstīti padāni tathā api nāstītyaikapadyaṃ vivakṣitvā pade iti dvivacanopapattiḥ ।
iti vivakṣitvā padasamudāyo api padamucyate । yadyapi ghaṭādīnāṃ deśāntarādau niṣedhastathā api ātmano atyantāya bhaviṣyati na hi pratiṣedhāntaradharmamavaśyaṃ pratiṣedhāntaramanubadhnātītyata āha । sarvaścāyamiti । upapāditametadadhastād yathā cānanubhūtamaśakyamāropayitumiti na kva cidātmanyanyādhāratvamuktaṃ piṇḍādyādhārā iti ।
pṛcchati । kimayamiti । yanna kva cidasti tadatyantamasad tathā cāyaṃ tasmādatyantamasanniti bhāvaḥ । uttaraṃ na nāstīti ।
na tāvanna kva cidastīti vākyamātmānaṃ svarūpeṇa niṣedhati deśarūpaviśeṣapratiṣedhāt । śaṅkitā āha । keyaṃ vācoyuktiriti । uttaravādyāha ।
eṣā vācoyuktiriti । eṣā vakṣyamāṇārthā । tadarthamāha । yadyathābhūtamiti ।
na hi padārthānāṃ sattā deśabalena vyāptā yena deśavattvaṃ nivarttamānaṃ tāṃ nivarttayediti bhāvaḥ । na ca kālaviśeṣapratiṣedho apīti । na hi yathā ghaṭādiṣvavacchedārthaḥ kālaḥ tathā nitya ātmani । pradhvaṃsābhāvavān ghaṭaḥ khalvāsanni tathātvā prāgabhāvavān ghaṭo bhaviṣyati na tathā ātmā ।
ghaṭo vartamāno na ca tathā ātmā tasmānnāsyāvacchedārthena traikālyamupāvartate । na traikālyapratiṣedhaḥ । atītānāgatavyapravṛktakriyāvyaṅnyasya ca vartamānasyāśakyaniṣedhatvād nātmani kālapratiṣedha iti sthitam । ātmapratiṣedhaṃ ceti ātmeti hi padaṃ lokasiddhaṃ padyate hyanena kaścidarthaḥ yena na kaścidarthaḥ padyate tadapārthakaṃ bhavitumarhati ।
kimasataḥ satā sādharmyamiti । tarhi bhavatāṃ siddhānte sarvopākhyārahitamasaṃtprameyamapīti bhāvaḥ । atha śarīrāderātmatvaṃ kalpitaṃ niṣidhyate śarīrādayo nātmāna iti tatrāha । ātmasāmānyaṃ ceti ।
atha śarīrādīti । ahaṅkārastāvatparamārthataḥ śarīrādiviṣayaḥ sthūlo ahaṃ goro ahamiti pratyayāta । tamimamātmeti kalpayitvā viparyasyati tadanurūpaṃ vyapadiśati vyavaharati ca । so ayaṃ viparyayaḥ pratiṣidhyate nāstyātmeti ।
nirākaroti । evaṃ śarīrādīti । ityarthaḥ । iti ।
rūparasagandhasparśāścatvāro ghaṭādirūpeṇa pariṇatāsteṣāmupādānarūpaṃ na bha iti upādīyataityupādānam । upādeyarūpatvāditi kva citpāṭhaḥsatu susamaḥ । so ayaṃ vātsīputrāṇāṃ vaibhāṣikāṇāṃ siddhāntaḥ tena virodha ityarthaḥ । sugamamanyat ।
athāyaṃ bhāvapratiṣedha iti । na janmātrapratiṣedho api tu ātmāno bhāvaḥ sattā pratiṣidhyata ityarthaḥ । svatantrasya dharmasya samavāyādanyasyādarśanāditi । nikāyo devamanuṣyatiryagādīnāmanauttarādharyeṇāvasthitaḥ saṃghātaḥ tadviśiṣṭābhirityarthaḥ ।
kāryaṃ kāraṇaṃ veti । yadi viṣāṇamavayavastadā kāraṇaṃ yadi tu keśanakhāditulyatvenānārambhakatvānnāvayavastadā kāryaṃ tasmāttatprabhavatīti । uktamapyarthaṃ punarvikalpayan paryanuyogārthamāha । idaṃ śaśaviṣāṇaṃ nāstīti bruvāṇa iti ।
sāmānyapratiṣedho viṣāṇasambandhamātrapratiṣedha iti । viśeṣapratiṣedhaḥ kāryakāraṇabhāvalakṣaṇasambandhapratiṣedha iti । viṣayasvabhāvabhedānuvidhāyīti । ahamiti vijñānaṃ mānasaṃ viṣathasyātmano yaḥ svabhāvabhedaḥ kartṛtvabhoktṛlakṣaṇo jāne ahaṃ bhuñjaityādistadanuvidhāyi ।
etaduktaṃ bhavati na kevalamātmasvarūpamātmajñānasya viṣayastathā sati parasamavetakriyā phalaśālitvābhāvenātmanaḥ karmatvābhāvenākarmatayā tadvyāpyajñānasyāpi nivṛttiprasaṅgāt । yadā tu dharmavadātmaviṣayaṃ jñānaṃ bhavati tadā dharmāṇāṃ parasamavetakiyāphalaśālitayā tadvyāptasya jñānasyāpi nivṛttiriti । jānātiścātmadharmakarmā ātmānamapi gocarayatīti sūktaṃ viṣayasvabhāvabhedānuvidhāyīti । ahaṅkārālambaneti ।
ālambyate anenetyālabnaṃ jñānamahaṅkāreṇa ca viṣayiṇā viṣayamupalayati । deśayati । nanu bhavatyahaṃ gaura iti । pariharati na bhavatīti brūma iti ।
na vyapadeśamātraṃ dehādyavyatiriktātmasadbhāvasādhanamasmābhiruktaṃ yenānaikāntikaṃ bhavet । api tvanubhavaḥ । sa ca na śarīrādiṣvidamo viṣayeṣvasti । api tsaṃbhinnedaṃviṣayo ahaṃpratyayaḥ śarīrādayastu matublopādabhedopacārādvā ahamā viṣayīkriyante ।
mamātmeti tu vyapadeśamātraṃ na punaḥ śarīrādiṣviva makārastatra mukhyo bhedenāpratibhāsanāt । rāhoḥ śira itivattu mamakāra ātmani draṣṭavyaḥ । ata evāha । mamapratyayeti ।
na punarmamakāramātraṃ tasmātsarvaṃ ramaṇīyam । viruddhā pratipattirvipratipattirbādhiteti yāṃvat । kaḥ sādhanārtha iti । kaḥ sādhanaśabdasyārthaḥ ।
athānupalabdhirapi nāstīti । bhāvarūpo dharmo asati virudhyate nāsadrūpa ubhayoḥ samānaśīlatvādityarthaḥ । nirākaroti । kaḥ sādhanārtho anupalabdheriti ।
asatyāstucchāyā anupalabdheḥ kaḥ sādhanatvarūpo artha ityarthaḥ । śaṅkate । atha kalpitasyeti । nāpalabdhistucchā kiṃ tu tattvāntaraṃ sat sā tu kalpitāśrayatayā nāśrayāsiddhetyarthaḥ ।
etadvikalpya nirākaroti । kathaṃ kalpitasyeti । na hi tāttvikyanupalabdhiḥ paramārthasadāśrayā kalpitasattvasya dharmiṇo dharmo bhavitumarhatītyarthaḥ । dvitīyaṃ kalpamāśaṅkate ।
athāsattveneti । nirākaroti । sidhyatyanupalabdhiriti । asattvena kalpitaspaya pāramārthikaṃ sattvamanumantavyam ।
asatyasattvakalpanāyā ayogāt tathā ca bhāvāśrayānupalabdhistātvikī sidhyatyeva । yadarthaṃ tvasau tadeva pāramārthikamasattvamātmano na sidhyati asattvasya kālpanikatvābhyupagamādbhavadbhirityarthaḥ । api cāyamasatvena santamātmānaṃ kalpayitvā atyantāsatvamanupalabdherasya sādhayitumadhyavasitaḥ । taccāsya sadharmeṇānupalabdhyā na sidhyati ।
na jātu sthāṇudharmeṇa kalpitena puruṣe sthāṇuttvaṃ pāramārthikaṃ śakyaṃ sādhayitumityāha । kimarthaṃ cāyamātmeti । rūpādiśabdebhyo anyatve satīti । yadi hi padatvādityucyate rūpādiśabdairanaikāntikaṃ syādata uktam ।
rūpādiśabdebhyo anyatve satīti । yadyekapadatvādityucyeta rūpādiśabdairanaikāntikaṃ syādata uktaṃ rūpādiśabdebhyo anyatvesatīti । uktameketi । tena rūpādivācakaikapadavyatiriktaṃ yadekapadaṃ tadrūpādivyatiriktasya vācakaṃ yathā ghaṭādipadaṃ tathā cātmapadaṃ tasmāttadapi tatheti ।
eteneti । ātmaśabdasādhyatvenaivāsaṃbhinnedaṃpratyayo ahaṃpratyayo vyākhyātaḥ । śaṅkate asiddha iti । ghaṭa iti rūpādaya evaikodakāharaṇāvacchinnā ucyante ।
na tu rūpādyatirikto ghaṭo nāma kaścidastītyarthaḥ । nirākaroti । atroktamiti । iti ।
yathā dāya iti deyamucyate evamupādāyetyanenopādeyamiti । iti । yadyapyabhāvaviṣayatve api na nirviṣayatvaṃ tathā api deśakābhimānamanuvidadhānaḥ pariharati na sūtrārthe punardṛṣṭānto nāstīti । pūrvamātmānupakārakatve sādhye dṛṣṭāntābhāva uktaḥ punarihocyaityarthaḥ ।
deśayati । athātmaśabda iti । tathā cānityatve sati tadvijñānameva syānnātmeti phalata ātmapratiṣedha ityarthaḥ । etadapi dūṣayati ।
tathāpīti । nityaśabdastāvannityamācaṣṭe anyathā na tatpratiṣedha ityarthaḥ । śaṅkate atheti । siddhasādhananivṛttyarthaṃ śarīrādivyatiriktaviṣaya iti ।
nirākaroti tathāpīti । rūpādiskandhapañcakātiriktaṃ nāstīti bhavatāṃ rāddhāntastadatiriktābhyupagamena virudhyataityarthaḥ । yadi vivakṣitārthavyatirekeṇeti । iti bruvatopava na saṃghātaparārthatvaṃ tacceha pakṣadharmatābalātsidhyadasyābhiprāyeṇa vyāpyate na tu sākṣādvivakṣitaṃ tadvadihābhiprāyavyāptaṃ vivakṣitamāropya yadyanvayavirodhau deśyete tataḥ sarvānumānocchedaḥ etacceśvarasiddhau nipuṇataramupapādayiṣyate ।
athānumānena bādhyataiti । saṃghātatvānumānamevābhipretaviparītasaṃghātaparārthatvapakṣo vyavasthālakṣaṇāniṣṭaprasaṅgarūpatarkasahāyamasya bādhakaṃ prāṇādisattvānumānaṃ ceti । ekadeśena ca ekadeśāntarāṇāmiti bruvato vārtikakārasya gṛhapraprāsādāyato nāvayavino vijātīyānāmanārambhakatvādityabhimatam । akāryakāraṇabhūtānāṃ ceti ।
ityarthaḥ । eka upalabhyate sa cetanaḥ svātantrye satyavyavasthānāt । yastvacetano nāsau svātantrye satyavasthito yathā cakṣurādiriti vyatirakī hetuḥ । yadyavyavasthānādityetāvanmātramucyeta tato manasānaikāntikaṃ syādata uktaṃ svātantrye satīti ।
atha vā kṛtamavyavasthānena svātantryameva kevalamastu caitanyasādhanamityāha । ātmeti । upalakṣayati । nirākṛtamapyarthaṃ prakārāntareṇa punarupanyasya nirākaroti ।
pṛthivyādinityatvasādhana iti । bhāṣyaṃ bhinnanimittāviti । ।। na viṣayavyavasthānāt ।।
pūrvapakṣasūtram na vit ।। yadbhāvābhāvānuvidhāyinau jñānabhāvābhāvau taccetanam । indriyabhāvābhāvānuvidhāyinau tāviti tadeva cetanamiti bhāvaḥ । siddhāntabhāṣyaṃ saṃdigdhatvādahetuḥ ananyathāsiddhāvanvayavyatirekau kāraṇatvāmātre pramāṇaṃ na tu kartā na cetanaścetanaṃ karaṇamityatretyarthaḥ ।। tadvyavasthānādevātmasadbhāvādapratiṣedhaḥ ।।
viṣayavyavasthānaṃ ca viruddhamindriyādīnāmacaitanyasya sādhanādityāha । yaccoktamiti । tadvyadhaḥ ।। sarvajña ityasya vivaraṇaṃ sarvaviṣayagrāhī sarveṣāmindriyāṇāṃ ca ye viṣayāstadgrāhī indriyāntarāṇi pramāṇāntarāṇi ca punarvyavasthitaviṣayāṇi tenārvāgapi sarvajña iti siddham ।
tatredamabhijñānamiti । asādhāraṇaṃ cinhamabhijñānamucyate taccāpratyākhyeyamanubhavasiddhatvāt । iti yojanā । aniyataparyāyamaniyatakramamityarthaḥ ।
anekaviṣayamarthajātamiti । anekapadārtho viṣayo yasyārthajātasya tattathoktam । eva । ākṛtimātraṃ tviti ।
sāmānyamātramityarthaḥ । tadetaccetanavṛttaṃ dehādibhyo vyāvartamānaṃ tadatiriktaṃ cetanaṃ sādhayatīti sthitaṃ necchādyādhāratvaṃ dehādīnāmiti ।। śarīradāhe pātakābhāvāt ।। sūtrāntaramavatārayati bhāṣyakāraḥ itaśca dehādivyatirikta ātmā na dehādisaṃghātamātramiti ।
śarīravāt ।। prāṇātipāte pātakābhāvaprasaṅgāditi । ayaṃ yadyapi bhūtacaitanikānāṃ nāniṣṭaprasaṅgastathā api śākyānprati draṣṭavyaḥ te hi prāṇātipātakṛtaṃ pātakamicchanti । yadi kaścidbhūtacaitanikaḥ prāṇātipātakṛtaṃ pātakaṃ necchettaṃ prati dūṣaṇaṃ bhavatvevamarthamiti mantavyam ।
vārtikam । iti । ityarthaḥ । śāstracoditaṃ phalamanuṣṭhātarītyayamutsargo yatra punaḥ śātramanyasya phalamāha yathā śrāddhe vaiśvānarīyeṣṭyādau tatra bhavatu putrakṛtasya śrāddhasya pitṛgāmi phalaṃ pitṛkṛtāyā vā jāteṣṭeḥ putragāmi phalamiti ।
bhāvanā smṛtihetuḥ saṃskāraḥ । yatkāyeti । yena kāyenopalakṣitaḥ kaściccitsantānaḥ kāyāntaravartyapi phalaṃ bhuṅktityarthaḥ । ekanimittānāṃ pratyayānāṃ pratisaṃdhānāditi ।
uktametad yathā nartakībhrūlatābhaṅge ekasmin bahūnāṃ pratisaṃdhānamiti । sarvāvasthopalabdheriti । sarvāvasthāsu bījāvayavānāmupalabdheḥ paramāṇvavasthatve tvanupalambhaḥ syāt । tasmānna bījāvayavāḥ pacyamānā aṅkurotpattau paramāṇvavasthā bhavanti ।
api tvavayavina eva pacyantaityarthaḥ । paramāṇvavasthā bījāvayavā na bījatvādijātiviśeṣavantamārabdhumarhantītyuktaṃ siddhāntineti matvā darśayati । yadi tarhīti । pariharati nānenaivoktottaratvāditi ।
api tvanyebhyo api bhavantīti bhāvaḥ । pailukaṇṭhaḥśaṅkate । āmadhyātpākānupapattiriti cet । pariharati nāpratibandhāditi ।
sāntarāṇyevāvayavidravyāṇītyarthaḥ । athāyamavayavānupraveśo dravyasya vināśakaḥ kasmānna bhavatītyata āha । iti । bhājanagatānāmapāṃ bhājanavināśe avasthānameva na syāt ।
evāpo bhājane spandante yāvatībhirbahiḥ śītasparśopalabdhirbhavati mātrayā ca tatra kālaparipākavaśādanavasthānamapi vināśe tu sahasānavasthānamapāṃ bhājanagatānāṃ bhavedityarthaḥ । vyavahite dravye sphaṭikabhājane na tulyopalabdhiriti śaṅkate । sukhī syāmiti tatkriyeti cet । yadyapi viśarāravaḥ skandhāstathā apyanādyavidyāvāsanāvaśo ayamekamahaṅkārāspadaṃ sattvaṃ mityabhimanyamānaḥ sukhī bhaveyaṃ duḥkhī mā bhūvamiti tṛṣṇak pravarttataityarthaḥ ।
nirākaroti tannānanubhūtatvāditi । yathā ca kṣaṇikānāṃ vijñānānāṃ parasparavārttānābhijñatayā na pratisaṃdhānakṣamatvaṃ tathopapāditamasmābhirātmalakṣaṇāvasara iti । nānāgatānāmanutpatteḥ sattvāditi na ca brahmacaryādiparipākasahitena jñānakṣaṇenāsamartho jñānakṣaṇo janyate sa ca na jñānāntaraṃ prasūtaityanāgatānutpattirasamarthasya ca kṣaṇasya svabhāvato vināśa iti yuktam । asamarthakṣaṇotpādasyaiva sahakārisāpekṣatvānapekṣatvānupapatteḥ ।
yathā caitattathā kṣaṇabhaṅgabhaṅgāvasare upapādayiśyate ।। tadabhāvaḥ sātmakapradāhepi tannityatvāt ।। vaināśiko naiyāyikapakṣavatsāṃkhyapakṣe api hiṃsātatphalānupapattimāpādayituṃ hiṃsāṃ tatphalasaṃbhavaṃ pūrvapakṣayati । iyaṃ tu hiṃseti vyakteriti ।
sadeva kāryaṃ kāraṇena vyajyate na tvasat kriyataityarthaḥ । pariharati neti । trividho apyayaṃ dharmalakṣaṇāvasthāpariṇāmo nityāt dharmiṇo na bhidyate iti pariṇāmānityatvaṃ dharminityatvena virudhyate । ityarthaḥ ।
guṇa iti । naiyāyikapakṣadūṣaṇaṃ sāṃkhyapakṣe apthāpādya naiyāyikaṃ pṛcchati athātmano nityasyeti । āha । sukha duḥkhe iti ।
nityādātmano vyatiriktābhyāṃ puṇyapāpābhyāmātmadharmābhyāmanityābhyāmātmadharmāveva sukhaduḥkhe janyete ityarthaḥ । etaduktaṃ bhavati । nityasyānityadharmādhānamevopakāro na tu nityasvarūpakaraṇaṃ yena tadanityaṃ syāt । dharmaśca dharmiṇo bhinno na tu dharmisvabhāvaḥ ।
yathā ca bhedāviśeṣe satyapi vahnidhūmayoreva kāryakāraṇabhāvo na vahnikramelakayorvastusvabhāvaniyamāt । evaṃ bhedāviśeṣe api ātmanaḥ puṇyapāpayoreva dharmadharmibhāvo nātmākāśayoḥ puṇyākāśayorveti leśamātramannoktaṃ vistarastu kṣaṇabhaṅbhaṅge bhaviṣyatīti । nānekāntāditi । vādyabhimataparamāṇunityatvagrāhipramāṇadārḍhyenānaikāntikatvamuktaṃ na tu bauddharāddhānte nityaḥ paramāṇuriti ।
ata evāparitoṣeṇānyathāsiddhimāha । carmaṇaścānityatvamiti । tadvatāṃ copalādīnāmavasthānāditi । nāsati vināśapratyaye vināśe asti kiṃ citpramāṇam ।
upalādiṣu cāvayavavibhāgavināśābhyāṃ prāg na vināśo anubhūyate kṣaṇabhaṅgabhaṅgaśca niṣetsyata iti bhāvaḥ । ārabdhakāryāṇāṃ dravyāntarānārambhikā iti । uktaḥ । vikriyāyāṃ ca dṛṣṭāntābhāva iti ।
dharmotpādamantareṇāvinaśyato dharmotpādamantareṇāvinaśyato dharmisvarūpasya vikriyāyāmityarthaḥ । śaṅkate yadyevamiti । yadyevaṃbhūtopa vikāraḥ yādṛśo ghaṭādīnāṃ śyāmatānivṛttau lohitotpāde vikārastādṛśo nātmana iti yadi śaṅkataityarthaḥ । nirākaroti ।
ātmanyapīti । na bāhyendriyagrāhya eva vikāro api tu dharmāntarotpādamātraṃ taccātmanyapyastīti ।। na kāryāśrayakartṛvadhāt ।। vaikalyaṃ vā pramāpaṇaṃ veti ।
yathā śarīramupadhnan hinastyevaṃ cakṣurādyutyāṭayan hinastyeveti । pṛcchati kuta etaditi । svarūpato hiṃsāsambhave bhāktī hiṃsā na yukteti vaināśikasnayābhisandhiḥ । uttaraṃ hiṃsāphalopabhogasyeti ।
yasminpakṣe kṛtahānamakṛtābhyāgamadoṣo nāsti sa pakṣo abhyupetavyaḥ । tasmātpāriśeṣyāttatsiddhiriti । jñānacikīrṣāprayatnānāṃ samavāyaḥ kartṛtvamiti । tathā cikīrṣannapyalasatayā aprayatamāno na kartteti ।
sukhaduḥkhasaṃvitsamavāya iti । svasukhaduḥkheti draṣṭavyam । asti hi parakīyasukhaduḥkhasākṣātkāro yogināṃ na caite bhoginaḥ ।। savyadṛṣṭasyetareṇa pratyabhijñānāt ।।
itaśca dehādivyatirikta ātmā kutaḥ । savyat ।। tatra mānasamanuvyavasāyalakṣaṇaṃ pratyabhijñānaṃ bhāṣyakāro darśayati । tamevaitarhīti ।
vyavasāyaṃ bāhyenrdiyajaṃ pratyabhijñānamāha । sa evāyamartha iti । asyaivapava cānuvyavasāyaḥ pūrvaḥ ।। naikasminnāsāsthivyavahite dvitvābhimānāt ।।
tadetaccakṣuraikyenākṣipati । naikat ।। ekavināśe dvitīyāvināśād naikatvam ।। samādhatte ।
ekatvam ।। ।। avayavanāśe apy avayavyupalabdherahetuḥ ।। ākṣeptāha ।
ava tuḥ ।। dṛṣṭāntavirodhādapratiṣedhaḥ ।। samādhātā āha । dṛṣṭādhaḥ ।।
tṛtīyaṃ vyākhyānamāha । atha vā ekavināśasyāniyamāditi । ekatve cakṣuṣo vināśaniyamo na syāt । savyasyaiva cakṣuṣo na dakṣiṇasyeti ।
ekatvātsavyavināśe dakṣiṇasyāpi nāśaprasaṅgāt । dṛśyate cāyaṃ niyamaḥ । dvāvarthau pṛthagāvaraṇau pṛthagupadhātau ceti । api ca yadi cakṣurekaṃ savyena nāsāvaṃśenāvapīḍitaṃ tatoṅgulyā avapīḍitaṃ yathaikaṃ bhinnabhivāvabhāsayati ।
avapīḍanenivartamāne bhinnāvabhāsau tāvarthau saṃdadhātīti । tathā nāsāvaṃśāvapīḍitaṃ bhinnamiva darśayet tannivṛttau sandadhyādivetyāha । avapīḍavanāccaikasya cakṣuṣa iti । raśmibhedādviṣayasannikarṣasya bheda ityarthaḥ ।
aṅgulyavapīḍitena cakṣuṣāṃ dṛṣṭāntena virodhādityarthaḥ । ekavināśenetaravināśo vā dṛṣṭāntaḥ । tena virodhāditi।va sa khalu dṛśyamānaścaikāntāvadhāraṇādataśceti dṛṣṭānta iti sūtrārthaḥ ।
tadetatprakaraṇaṃ vārttikakāro dūṣayati । siddhatvādanārambha iti । yukto anyaḥ samuccayaḥ śāstre । ayamabhisandhiḥ ।
kāṇastathā na paśyati pihitaikalocano vā yathā avikalendriyaḥ । tatra yadi savyadakṣiṇādhiṣṭhānabhedabhinnaṃ cakṣurnna caitad dvayamaṇunā manasā yugapadadhiṣṭhātuṃ śakyamityanyataradadhiṣṭheyam । avikalākṣasya syāt । na caivamasti ekatve tu tadubhābhyāmadhiṣṭhānābhyāṃ viniryatkva cidapi manasā adhiṣṭhitamevetyavikalākṣasya na vikalākṣavadupalambhaprasaṅgaḥ ।
tasmādekamanekādhiṣṭhānaṃ cakṣuriti । prakaraṇavirodhaścendriyapañcatvāditi । na caitadekasmin śarīre jātyabhiprāyaṃ prāṇādīnāṃ vyaktīnāṃ catasṛṇāṃ vyaktyantareṇa samabhivyāhāropapatterna tu jātyā na hi bhavati brāhmaṇayudhiṣṭhirāvāgatāviti kiṃ tu brāhmaṇarājanyāviti vā vaśiṣṭhayudhiṣṭhirāvitivā । vinaṣṭe apyekasminnadhiṣṭhāne yo avinaṣṭo avaśiṣyate tena pratyayamātraṃ kāraṇasyeva bhavati ।
na ca nāsāvaṃśāvapīḍitena sarveṣāṃ sarvadā sarvatra dvicandravadvibhramaprasaṅgaḥ । āgantukāmavapīḍanaṃ bhramaheturnautpattikamiti kāryadarśanātkalpyate ।। indriyāntaravikārāt ।। tadevaṃ pratisandhānadvāreṇātmani pratyakṣaṃ pramāṇayitvā anumānamidānīṃ pramāṇayati ।
anumīyate cāyamiti । vipratipannaṃ hi prati yatisandhānamuktaṃ paramārthatastu anubhavānusārasārgo ayamiti mantavyam ।। indrit ।। kasya cidamlacirabilvāderanubhūtasya tena sahacaritaṃ rūpaṃ vā gandhaṃ vā anubhavati ।
atha tatsahacaritaṃ rasamanusmarati smṛtvā cecchati icchāto rasanendriyavikāro dantodakasaṃplavalakṣaṇaḥ pravartate taddarśanāccāsyecchānumīyate icchayā ca smṛtiḥ seyaṃ smṛtirasatyātmani sarvendriyaviṣayavedini na bhavitumarhatīti ।। na smṛteḥ smartavyaviṣayatvāt ।। asyākṣepasūtram । na smṛt ।। smṛtirātmānaṃ kāraṇatvenāvagamapet
viṣayatveca vā । na tāvatkāraṇatvena tasyāḥ saṃskārakāraṇatvāt । na viṣayatvena smartavyaviṣayatvāt । ।।
tadātmaguṇasadbhāvādapratiṣedhaḥ ।। tadādhaḥ ।। asatyātmani smṛtyanutpattindarśayitvā smartavyārthaviṣayaiva smṛtirnātmaviṣayeti pūrvapakṣiṇo avathāraṇaṃ khaṇḍayati । aparisaṃkhyānāccasmṛtiviṣayasyeti ।।
mānasānuvyavasāyajanitasaṃskārakāraṇāsu catasṛṣvapi smṛtiṣu nārthamātraṃ viṣayo api tu jñānajñātṛjñeyāni sarva eva viṣayāḥ caturṣu vākyeṣu ekatra jñānaṃ kriyā kārakānniṣkṛṣṭā yathā amuṣmin mama jñānamabhūditi agṛhyamāṇo apyarthaḥ smṛtisannidhāpanādamuṣminnityucyate kārakādaniṣkṛṣṭāpyekatra pūrvāparībhūtabhāvanāpradhānā jñānakriyāgamyate ajñāsiṣamahamamumarthamiti । anyatra tu jñānabhāvane kārakādaniṣkṛṣṭe katṛpradhāne yathā jñātavānahamamumarthamiti । anyatra jñānabhāvane kārakādaniṣkṛṣṭekarmapradhāne yathā asāvartho mayā jñāta iti । samānārthamiti ।
jñānajñeyajñātṛprakāśanaṃ samānamityarthaḥ । evaṃ tāvadagṛhyamāṇer athe smṛtiḥ pradarśitā । ata pratyakṣer athe smṛtiḥ pradarśyate । atha pratyakṣer atha iti ।
smṛtiriti pratyabhijñānamāha smṛticchāyāvāhitvāt । adrākṣamiti । pūrvārthamarthadarśanaṃ parāmṛṣapi tenārthadarśanānubhavaḥ kalpyatāmanubhavakalpanā tu kutastyetyata āha । na khalvasavidite sve darśane iti ।
api tvarthadarśanaṃ taddarśanaṃ ca saṃvidite evetyarthaḥ । kuta etadityata āha । etadadrākṣamiti । yasmādanubhavapuraskṣaraṃ yadatrādrākṣamiti bhavati nūnaṃ tatrānubhavaprathā apyabhūditi kalpanīyamityarthaḥ ।
ito api na śarīraguṇaḥ smṛtiḥ bālye anubhūtasya vārdhake smaraṇāt । anyaddhi bālaśarīramanyacca vṛddhaśarīramiti । sādṛśyamapi durvijñānam । na ca paramāṇūnāṃ caitanyaṃ, te hi pratyekaṃ vā cetayeran militā vā ।
pūrvasmin kalpe anekacaitanye ekasmin śarīre naikamityaniyamo bhavet । militānāṃ tu caitanye paramāṇūnāmāvāpodvāpabhedena melakaspaya nānātvātsa evānyopalabdhasyānyena smṛtyabhāvaprasaṅgaḥ । tasmānna śarīrādhārā cetaneti । pareṣāṃ kārikāṃ dūṣayati vārtikakāraḥ ।
etena na taccakṣuṣi norūpa iti pratyuktam । ātmanaḥ pāriśeṣyātsiddheḥ smṛtyādhāratvavyutpādanenetyarthaḥ । yatrādhikaraṇe tajjñānaṃ niṣṭhitaṃ bhavenna tadadhikaraṇamasti na ca nāstīti vyāhatam । syādetad nāyaṃ viśeṣapratiṣedho na cakṣuṣi vijñānaṃ na rūpa iti, kiṃ tu ye cakṣurādyāśrayaṃ vijñānaṃ manyante tanmataṃ pratiṣidhyate ।
ādhāravattaṃ tu na pratiṣiddhamaprasaktatvādityata āha । kasya veti । api caiṣā kārikā ātmābhāvavivakṣayā prayuktā ātmasattvameva pratipādayanto vivakṣitaviruddhetyāha । ayaṃ ca vijñānasyeti ।
tadevaṃ bhāṣyamatenendriyāntaravikārāditi sūtraṃ vyākhyāya vārtikakāraḥ svamatena vyācaṣṭe । atha vaikasyeti । uktameva pratisaṃdhānaṃ punanindriyāntaravikāradvāreṇa darśayati sūtraṃ yathā ca pratisaṃdhānaṃ dehendriyādivyatiriktamātmānaṃ pratipādayati tathā adha stādeva vivṛtamityāha । uktanyāyamiti ।।
nātmapratipattihetūnāṃ manasi saṃbhavāt ।। jñāturjñānasādhanopapatteḥ saṃjñābhedamātram ।। matiḥ smṛtyanumānādijñānam । ityucyate ।
āha । tacca jñānāyaugapadyaliṅgamiti ।। niyamaśca niranumānaḥ ।। vārtikaṃ yadi sarvaṃ vijñānaṃ samādhanamucyate manasyapīti ।
anindriyajatve tu matāvapi saṃskārādyeva kāraṇamastīti kṛtaṃ manaseti bhāvaḥ । pariharati omitīti । yathā kāraṇasattayā kāryaṃ janitaṃ kāraṇaṃ jñāyate evaṃ manaḥsattayā manoliṅgajñānaṃ janitaṃ mano jñāpayati । tacca liṅgajaṃ manojñānaṃ manaḥsattāhetukam ।
na hi manaḥsattāyāṃ manaḥkaraṇaṃ manojñāne vā manojñānaṃ karaṇaṃ yena svātmani vṛttivirodhaḥ syāt । kevalaṃ vā manaḥ svajñāne karaṇaṃ yenaikatra karmakaraṇatve syātām । api tu manojñāne liṅgajñānasahitaṃ manaḥ karaṇaṃ tatsvarūpaṃ tu liṅgajñānasāhityāditi na svātmani vṛttivirodhaḥ । iti bhāvaḥ ।
syādetad liṅgajñānasahitasya manasaḥ karaṇatve mā bhūdekasyaiva karmakaraṇabhāvaḥ svarūpeṇa karmatvāda liṅgajñānasāhityena ca karaṇatvāt । ityata āha । yasya tu manaḥ pratyakṣamiti ।। pūrvābhyastasmṛtyanubandhājjātasya harṣabhayaśokasaṃpratipatteḥ ।।
śāstrārthabhūtābhyudayaniḥśreyasopayoginaṃ paralokaṃ paricikṣiṣuḥ parīkṣāhetu bhūtaṃ saṃśayamāha । kiṃ punarayamiti । atra vārttikakāraḥ saṃśayaṃ dūṣayan prakaraṇāntarārambhamākṣipati । etasminnartha iti ।
dehendriyabuddhivedanābhyo vyatiriktatvāmātmano darśayatā bālyakaumārayauvanavārddhakabhede api caikātmapratisaṃdhānamarthādupapādayatā śarīranāśādūrdhvamātmasadbhāvo darśitaḥ । tāvatā ca naḥ prayojanaṃ tatkimavaśiṣyate yatra saṃśayoyatkṛte ca prakaraṇotthānamityarthaḥ । samādhate । nānārabhyamiti ।
evetyeṣa vimarṣo adyāpi na nirākṛta iti tannirāsāyedaṃ prakaraṇamārabhyata ityarthaḥ । bhāṣyaṃ dehabhedāditi । lyablope pañcamī । bālyakaumārayauvanavārdhakadehabhedamabhisamīkṣnaya pratisaṃdhānādasyāvasthānaṃ siddhamityarthaḥ ।
vārttikam । abhipretaviṣayaprārthanaprāptāviti । abhipretaviṣayaprāptāviti vaktavye prārthanāgrahaṇam iṣyamāṇatamatvaṃ sūcayati । neṣyamāṇaprāptau irṣo api tviṣyamāṇatamaprāptau tenābhipretaviṣayasya prārthanāyāṃ satyāṃ prāptāvityarthaḥ ।
hānānaśakyateti । viṣayeṇa viṣayiṇīṃ buddhimupalakṣayati । aniṣṭo viṣayo maraṇādistasya sādhanamahivnayāghrādistasyopanipātaḥ sannidhānaṃ tasminsati vyāghrādijihāsoraśakyahānametaditi buddhirbhayaṃ sā hi kasyāpi janayati । iṣṭaviṣayaviyoge sati tatprāptyaśakyaprārthano śokaḥ ।
ya iṣṭo viṣayaḥ prāptumaśakyastatra prārthanā idaṃ me upapadyatāṃ bhavatviti itthaṃbhūtā ceyaṃ prārthapanā na svarūpeṇa śoka ityata āha । iṣṭaviṣayaviyoge satīti । anarhaṇeneti yāvat । tadayamarthaḥ ।
iṣṭaviyoge tatprāptyaśakyatājñānaṃ śoka iti । anarhaṇena prāptyaśakyatājñānaṃ śocataḥ sūcayati । pratyakṣabuddhinirodha iti । pratyakṣagrahaṇena grahaṇamātramupalakṣayati ।
tadanugṛhītaḥ smṛtyanugṛhītaḥ । tadanusaṃdhānaviṣaya iti । anusaṃdhīyataityanusaṃdhānaṃ smṛte yadanusaṃdheyaṃ tadviṣaya ityarthaḥ । ityata āha ।
vartamānasya viṣayasya dṛśyasya tadbhāvaviṣaya iti । dṛṣṭo hi nirālambano bālaḥ skhalanmāturaṅkātpatanasyāniṣṭasādhanatvamanusmṛtyedaṃ ca patanamiti parāmṛṣya tasyāniṣṭasādhanatvamanuprāya rudanmāturmaṅgalyabhuraḥ- sūtraṃ vikṣipya hastau vepamāna upādadānaḥ tasyānayā ceṣṭavayā bhayaśokāvanumīyete ityarthaḥ ।। padmādiṣu prabodhasaṃmīlanavikāravattadvikāraḥ ।। dṛṣṭena viśeṣitatvāditi ।
dṛṣṭaśabdena viśeṣito vyavasthāpitaḥ kāryakāraṇabhāvo na śakyo vyudasitumityarthaḥ । athātmana utpattinirodhānumānamiti । yadvikāri tadutpattinirodhadharmakaṃ dṛṣṭaṃ yathā padmaṃ tathā cātmā tasmādanitya ityarthaḥ । yadi dharmopajananamātraṃ vikāraḥ sa ākāśādiṣvapītyanekāntaḥ dharmmadharmiṇośca bhedānna dharmopajananāpāyau dharmiṇi yujyete iti nānityatvānumānaṃ vikārāt ।
asmākaṃ svātmanityatve anumānamastītyāśayena nityatvānumāna māha । tanna yuktamiti । sarvadāmūrtatvāditi । ghaṭādayo apyekasmin kṣaṇebhavantyamūrtāḥ parimāṇaviśeṣo hi mūrttiḥ na ca dravyasamānakālotpattirguṇānāmiti tannivṛttyartha sarvadetyuktam ।।
noṣṇaśītavarṣakālanimittatvāt pañcātmakavikārāṇām ।। pañcātmakānāṃ padmādīnāṃva vikārāḥ pañcātmakavikārā iti ।। pretyāhārābhyāsakṛtāt stanyābhilāṣāt ।। sāmānyato adhigatasya viśeṣajñāpanārthamiti ।
ityarthaḥ ।। ayaso ayaskāntābhigamanavattadupasarpaṇam ।। ayaṇam ।। na pūrvābhyastanubandha eva pravṛttikāraṇam । ayaso ayaskāntopasapaṇe tadabhāvāt ।
yadi ca bālakasya pūrvābhyastasmṛtyanubandho bhavejjātyandhabadhirādayastajjanmānubhūtān gandhasparśān jātyantarānubhūtān rūpasparśādīnapi vyācakṣīrannityabhiprāyaḥ । vikalpya dūṣayati । kimidamiti । yauvanādyavasthāyāṃ cetanasya pravṛttiḥ kṣīrādau pūrvābhyastasmṛtyanubandhahetukā pratīteti bālyāvasthāyāmapi cetanasya taddhetukaiva bhavitumarhati tena hetunā cetanapravṛtteḥ svābhāvikasambandhāvagamād vahnineva dhūmasya ।
evaṃ vyavasthite yatra smṛteḥ kāryaṃ dṛśyate tanmātraviṣayaiva bālaspaya smṛtivyamiti nānyatra । na ca ya eka smarati tenāparamapi smartavyamiti kaścinniyamaheturasti yena jātyandhabadhirādayo rūpādibhedān vyācakṣīran adṛṣṭaparipākodbodhitasya saṃskārasya tanniyamena niyamopapatteḥ । adyatva'pi cānubhūteṣu kasya cideva smaratyātmā na sarvasyeti ।। nānyatra pravṛttyabhāvāt ।।
bhāṣya na ca stanyābhilāṣaliṅgamanyaditi । stanyābhilāṣo liṅgamasya nimittāntarasya tattathoktam । anyatra loṣṭādau loṣṭāderiti yāvat । ṣaṣṭhīsaptamyorabhedārthatvāt ।
ayasaśca sanimittamupasarpaṇamiti pūrvaṃ vyākhyātam । saṃprati tvanyathā vyācaṣṭe ayasaḥ khalvapīti । nipātasamudāyaḥ kalpāntaraṃ dyotayati ।। vītarāgajanmādarśanāt ।।
pūrvānubhūtaviṣayānucintanamiti । ityarthaḥ । athāsminnevajanmani indriyajo viṣayānubhavo anvayavyatirekāvadhāriteṣṭopāyatāsahākarī kasmād rāgaheturna bhavatītyata āha vārtikvakāraḥ । na viṣayāvagamāsamartheṣviti ।
tadanena pūrvānubhavaśca viṣayāṇāmanyasmin janmanīti bhāṣyaṃ vyākhyātam ।। atrāyamuditānuvāda iti bhāṣyam । tasyārthaḥ uditamidaṃ codyam ayaskāntadṛṣṭāntena codyena, tathāpi tasyānuvādo nidarśanārthaḥ । pūrvamayaskānto nidarśanamidānīṃ tu ghaṭādīnāmutpadyamānānāṃ rūpādayo nidarśanamiti tadarthamityarthaḥ । eveti ।
tanmayatvādrāga iti । ityarthaḥ । āha । jātiviśeṣācceti ।
।। saguṇadravyotpattivattdutpattiḥ ? ।। nanu saguṇadravyotpattivaditi sādhanapakṣe mā bhūdanaikāntikāpādanapakṣe tu ko doṣa ityata āha vārtikakāraḥ । anaikāntikapakṣe sūtraṃ na kasmāt noktottaratvāt ।
iti ।। na saṃkalpanimittatvādrāgādīnām ।। ।। api ca manuṣyatvena tulyatve api prajñāmedhāprakarṣanikarṣabhedadarśanāt prāgbhavīyābhyāsakalpanā adyatve api hi śāstrābhyāsastadgocaraprajñāmabhivardhayannanvayavyatirekābhyāmanubhūyate so ayamiha janmanyakṛtaśāstrābhyāsasya tadviṣayaḥ prajñāmedhātiśayaḥ prāgbhavīyābhyāsātiśayaṃ svakāraṇamavagamayati, janasya tiryagādijātiśatavyavadhānaparimlānaprāgbhavīyasaṃskārasya prajñāmedhānikarṣa iti kalpanīyaṃ tasmānnityasyātmanaḥ karmāvidyānibandhano anādireṣo a nekavidhaśarīraparigrahaparityāgapravāho apavargānta iti siddham ।।
pārthivaṃ guṇāntaropalabdheḥ ।। ityuktam । parīkṣopayoginirvedasādhanatvamāha । svakṛtakarmeti ।
parīkṣāpūrvarūpaṃ saṃśayamāha । kiṃ ghrāṇādivaditi । ekadvitricatuḥpañcaprakṛtikatāmāsthiṣata śarīrasya vādinaḥ so ayaṃ saṃkhyāvikalpaḥ । atra vārtikakāraḥ svātantrayeṇa śarīraparīkṣāyāṃ saṅgatimāha ।
ātmānantaramiti । bhāṣyamatena saṅgatimāha । atha veti । avāntarasaṅgatestātparyamāha tasmin parīkṣyamāṇa iti ।
mānuṣaṃ śarīraṃ pārthivaṃ gandhavattvāt pārthivaparamāṇuvaditi । āha । ekātmakamityekasvabhāvaṃ svo bhāvo bhavitṝṇāṃ jātiḥ ekajātīyasamavāyikāraṇatve hi tattdekajātīyaṃ syād nānyathetyarthaḥ । paroktān hetūnanyathāsiddhayiṣyaprathamaṃ tāvatsuhṛdbhāvenāha natvidamabādibhiriti ।
paroktasādhanamanyathāsiddhamuktvā bādhakamuktaṃ bhāṣyakṛtā tadanubhāṣya vārtikakāro vyācaṣṭe । tadidamanekaprakṛtīti । pṛthivyudakābhyāmārabhyamāṇamagandhaṃ kāraṇagandhasyaikasyānārambhakatvāt । tayo rūparasasparśavattvena tadārambhasambhave api gandhavattvābhāvaprasaṅgāt ।
evaṃ pārthivāṇusamavetasya gandhasyaikatvenānārambhakatvāt । nāpi pārthivaramāṇudvayamekaścapāthasīyaḥ paramāṇurityaṇūnāmārambhakatve gandhavattvopapattiriti sāmpratam । paramāṇūnāṃ bahūnāmanārambhakatvāt । ghaṭopagṛhītaparamāṇupracayavat ।
ārambhakatve teṣāṃ ghaṭopagṛhītānāṃ kapālaśarkarācūrṇakramo ghaṭanāśe nopalabhyeta dvyaṇuke ca vijātīyānārambhakatve siddhe tenaiva dṛṣṭāntenānyatrāpi vijātīyenārambho niṣedhyaḥ । vijatīyānāmanārambhakatvasya dṛṣṭāntadharmiṇi viniścayāditi । tadanena vārtikakṛtā ṣaḍviṃśatikalpā nirākṛtā iti । yadi punarekaikaṃ kāraṇaṃ syāt tataḥ kiṃ bhavedityata āha ।
ekakāraṇatve tviti । nityaṃ nirapekṣamekaṃ kāraṇamiti satatotpattiḥ kāryasya bhavet । kāraṇavināśāttadvibhāgādvā dravyaṃ vinaśyati na caikasya kāraṇasya nityasya vināśo asti । na ca bibhāgaḥ tasya sadvitīyavastvāśrayatvāt ।
ekasya ca dvitīyābhāvāt । vināśakāraṇābhāpavātkṛtakanityatvaprasaṅgarūpamasahāyamekamavayavini na rūpamārabhata iti nīrūpo avayavī tathā ca rūpasaṃskārābhāvenāvayavī nopalabhyetetyarthaḥ ।। ।। śrutiprāmāṇyācca ।। spṛtirutpattirityarthaḥ ।
nyāyasiddhamarthaṃ śrutirūpodbalayati na punarasya prāpikā sāṃkhyarāddhāntābalambanenāpyasyāḥ kathaṃ cidupapatteḥ ।। kṛṣṇasāre satyupalambhād vyatiricya copalambhātsaṃśayaḥ ।। uddeśakramānurodhāccharīrānantaramindriyāṇāṃ parīkṣāṃ pratijānīte bhāṣyakāraḥ । athedānīmindriyāṇi prameyakramaṇeti ।
tatra parīkṣāpūrvarūpaṃ saṃśayamāha । kimāvyaktikāni āho svidbhautikānīti । upalakṣaṇaṃ caitat । āho tadadhiṣṭhānaṃ taijasamityapi saṃśayo draṣṭavyaḥ ।
vipratipatteḥ saṃśayaḥ । tatra pūrvaḥ sāṃkhyanaiyāyikayorvipratipatteḥ । uttarastu saugatanaiyāyikayoriti । āvyaktikatvamāhaṅkārikatvaṃ draṣṭavyam ।
ahaṅkārāddhi buddhivikārādvaikārikāpadekādaśendriyāṇi jāyanta iti sāṃkhyāḥ । āvyaktikatvaṃ tvavyaktasya mūlakāraṇatvāduktam । vipratipattibījaṃ pṛcchati । kutaḥ saṃśaya iti vipratipattimāha kāraṇe kāryopacārāt ।
uttaraṃ kṛṣṇasāre satīti । kṛṣṇasāre satyupalambhāt kṛṣṇasārameva cakṣuriti bauddhāḥ । vyatiricya copalambhāt tadatiriktaṃ taccāhaṅkārikam । ahaṅkārasyapa vibhutvenāpratidhātāt ।
bhautikatve kācābhrapaṭalādibhirbhautikaiḥ pratighātaprasaṅgāditi sāṃkhyāḥ ।। na pradīpādibhiranekāntāditi । vartideśasyena piṇḍitena tejasā pradīpenānekāntāt । prabhā hi visāriṇī tamarvaṃ prāpya prakāśayatiṃ na tu pradīpa ityarthaḥ ।
viṣayībhāvāditi cediti । na cāyaṃ vyavahitaviprakṛṣṭayoriti na tayorvedyavedaka bhāva ityarthaḥ । nirākaroti noktottaratvāt । mahadaṇugrahaṇāt ।।
tatra sāṃkhyamutthāpya bauddhapakṣaṃ dūṣayati । abhautikānīti । kṛṣṇasārādhikagrahaṇe vivakṣiter athagrahaṇaṃ saṃpātāyātaṃ na tu tadatra vivakṣitam asādhakatvāditi । dhānā aṅkuraḥ ।।
abhautikatvaṃ tu vpayāpakatvāditi । tadyathā vijñānādyabhautikaṃ mahaccāṇu ca gṛhṇātītyarthaḥ । ekadeśimatena dūṣaṇamāha । na bhaumikeṣu pradīpādiṣviti ।
nanu buddhiryadi mahadaṇvoḥ prakāśanaṃ tat kimidānīṃ sarvasyaivāprakāśanamityata āha । avadhāparitasyatvarthasyeti । naca hānopādānopekṣābuddhayo aṇvyo mahatyo veti bhāvaḥ । pūrvapakṣyāha nendriye api samānatvāditi ।
tadevamekadeśino asādhāraṇatvāpādane pūrvapakṣiṇāpava dūṣite siddhāntyāha । abhūtātmakaṃ vyāpakaṃ ceti । sāṃkhyaḥ śaṅkate । vṛttiriti ।
indrayāṇāṃ vṛttayo jñānahetavaḥ pratiṣidhyantaityarthaḥ । yugapadanekagrahaṇaprasaṅgācceti । vṛttimato avasthāne tadabhinnā vṛttirapyavatiṣṭhata iti tanmātrādhīnotpattīnāṃ vijñānānāṃ kramo na syāditi bhāvaḥ । ubhayaṃ neṣyata iti ।
।। raśmyarthasaṃnikarṣaviśeṣāt tadgrahaṇam ।। naiyāyikaḥ sāṃkhyaṃ dūṣayati ।। āhaṅkārikatve cakṣurna pratihanyate yadi tat kācābhrapaṭalāntaritaprakāśavat kuḍyāntaritamapi prakāśayet ।
tasmātkṛṣṇasārādhiṣṭhānaṃ teja eva bhautikaṃ prāpya gṛhṇāti kuḍyāntaritaṃ tvarthamaprāptaṃ na gṛhṇāti । kācābhrapaṭalāntarite tu vakṣyati । iti । arthāvayavānāmindriyeṇa indriyasyārtheneti ।।
tadanupalabdherahetuḥ ।। tadanupalabdheriti । nopalabdhilakṣaṇaprāptamanupalabhyamānaṃ śakyamanumātuṃ naraviṣāṇādīnāmapyanumānaprasaṅgādityarthaḥ ।। nānumīyamānasya pratyakṣato anupalabdhirabhāvahetuḥ ।।
parihāraḥ nānumīyamānasyeti । satyamanupalabdhinalakṣaṇaprāptamanupalabhyamānaṃ na śakyamanumātuṃ na tu mahattvādyevopalakṣaṇaprāpterapi tu rūpaviśeṣo api । na cāsau viśeṣa udbhavasamākhyātaḥ kṛṣṇasārādhiṣṭhānaspaya cakṣuṣo astītyarthaḥ ।। dravyaguṇadharmabhedāccopalabdhinimayaḥ ।।
yatropalabdhistatraitaditi sūtrārthaḥ । tato mahattvādiṣu madhye yatkiṃ cidekaṃ vaktavyaṃ sūtrakāreṇa yatropalabdhistatraitadityakasmādeva siddheranekopādānavaiyarthyaṃ tasmātsambhāvanāyogyatābhidhānapadaṃ sūtram ।। nanu yathāśrutaṃ mahattvādyupalabdhikāraṇamasti cākṣuṣasya raśmeriti kasmādayaṃ nopalabhyata ityata āha । dravyaguṇadharmeti ।।
karmakāritaścendriyāṇāṃ vyūhaḥ puruṣārthatantraḥ ।। anekaraśmisannidhāne sparśasyodbhūtau satyāṃ dravyaṃ dahyeta rūpodbhūtau satyāṃ vyavahitatvādādau nipatitena cakṣurantareṇa dravyasyānupalabdhyā bhavitavyam । śaṅkate athāneketi । nānānayanāvayavaireko asau nayanāvayavyārabhyataityarthaḥ ।
nirākaroti evaṃ satīti । ityupalabdhistulyā syādityarthaḥ ।। madhyandinolkāprakāśānupalabdhivattadanupalabdhiḥ ।। na rātrāvapyanupalabdheḥ ।।
na hi yadyasyābhibhāvakaṃ tattasya vyañjakamiti । rātrau yad loṣṭatejaso abhibhāvakaṃ divā kathaṃ tadevāsya vyañjakaṃ yena tadabhāvādrātrau loṣṭatejo nopalabhyeta ityarthaḥ । iti । na rātrāvapīti sūtragatādityarthaḥ ।।
bāhyaprakāśānugrahādra viṣayopalabdheranabhivyaktito anupalabdhiḥ ।। nupalabdhiriti yojanā । anabhivyaktito anudbhūterityarthaḥ । viṣayaśca svaṃrūpamātmano anyacca ।
yathā hemante viṣaktāvayavasyāpyasya dravyasya । āpyaṃ hi dravyaṃ viṣaktāvayavaṃ svaviṣayopalabdhau bāhyaprakāśānugrahamapekṣamāṇaṃ dṛṣṭaṃ cakṣurapi ca viṣayopalabdhau bāhyaprakāśamapekṣate nirāloketasyāpravṛtteḥ । tasmādviṣayopalabdhau bāhyaprakāśāpekṣatvāttadanudbhūtyā na pratīyate na punarabhibhūtyeti siddhaṃ prakṛtam । tadetadvārtikakāro vyācaṣṭe ।
tasya vidyamānasyeti ।। abhivyaktau cābhibhavāt ।। kasmātpunarnāyanasyeti । asyottaram ।
abhibhavanīyasya rūpamāha । yadudbhūtarūpamiti । tadvaidharmyamanudbhūtarūpasyāha । anudbhūtarūpaśceti ।
anudbhūtarūpasyābhibhavābhāve nidarśanamāha । yadanudbhūtarūpamiti । bāhyaprakāśānugrahāpekṣasya cābhibhavābhāve nidarśanamāha । yacca bāhyaprakāśānugrahāpekṣamiti ।
ityata āha । vipratipattiviṣaya iti । tena vipratipativiṣayaḥ kṛṣṇasāraṃ rūpaṃ ca raśmimaditi sādhyanirddeśaḥ । upalabdhau nimittattvādityucyamāne gandhādibhiranaikāntikaṃ syādata uktaṃ rūpolabdhāviti ।
rūpasākṣātkāra ityarthaḥ । uktaṃ dravyatve satīti । uktaṃ niyataspaya sādhanāṅgasyeti । asādhāraṇasya sādhanāṅgatve satīti ।
manasastu sādhāraṇasya sādhanāṅgasya rūpopalabdhau nimittatvam । sādhanaṃ samudāyastadaṅgamavayavaḥ । atha veti । dravyatve sati niyatatve cārthaprakāśakatvādityucyamāne ghrāṇādibhiranaikāntikaṃ syādata uktaṃ sphaṭikādivyavahiteti ।।
naktañcaranayanaraśmidarśanācca ।। mānuṣaṃ cakṣūraśmimaditi । rūpādyupalabdhinimittatvāditi sāvadhāraṇaṃ rūpādīnāmeveti । tena na manasā anaikāntaḥ ।
iti । itaśca bhautikānīndriyāṇi cakṣūrasanatvagghrāṇānītyarthaḥ । āha । bhūtaṃ śrotram ।
arthaprakāśakatvādityucyamāne manasānaikāntikamata āha prāpteti । āha bāhyeti । āha । dravyatve satīti ।
iti cet । nirākaroti dharmabhedamātraṃ cānupapannam । vṛṣadaṃśanayanasya raśmimatvaṃ mānuṣanayanasya tu na tattvamiti yo ayaṃ dharmabhedaḥ sa eva mātraṃ taccānupapannam । co avadhāraṇe bhinnakramaḥ ।
anupapannameveti yojanā । kuto anupapannamityatra hetumāha āvaraṇasyeti । tathā hi dhūmavatvaṃ parvate rasavatyāṃ cānyat tathā'pyeṣa viśeṣo asyāgnimattvānagnitve pratyaprayojakaḥ । evaṃ biḍālatvamanuṣyatve aprayojake ityarthaḥ ।।
aprāpyagrahaṇaṃ kācābhrapaṭalasphaṭikāntaritopalabdheḥ ।। kuḍyāntaritānupalabdherapratiṣedhaḥ ।। apratīghātāt saṃnikarṣopapattiḥ ।। iti ।
sa raśmirapratihanyamānaḥ kācena kācaṃ vyatibhidyārthena sambadhyate kācāntargatena ।। ādityaraśmeḥ sphaṭikāntaritepi dāhye avighātāt ।। iti । yasya dravyasya bharjanakapālāderavayavā na vyūhyante pūrvotpannadravyārambhakasaṃyoganāśena dravyāntarajanakasaṃyogotpādanaṃ vyūhanaṃ tanna kriyante tasya dravyasya bharjanakapālāderavyūhyamānasyāvayavavyūhanamavayavino apīti avyūhyamānasyetyuktam ।
tasya bharjanakapālāderantarāvayavairyo abhisambandho vahneḥ so apratighātaḥ । iti । praveśe apratighātamuktvā niḥsaraṇai apyavighātamāha । tasya kīdṛśasya bahirityata āha ।
avyūhyamānāvayavasya śalākādestasya bahiriti ।। netaretaradharmaprasaṅgāt ।। ādarśodakāyoḥ prasādasvābhāvyād rūpopalabdhivattadupalabdhiḥ ।। dravyāntarāsaṃpṛktadravyasamavāyaḥ svacchatetyarthaḥ ।
prasaṅgātpratibimbabhramotpādakramamāha । ādarśādiṣviti । yadabhimukhamagramiti । draṣṭuḥ puruṣasyābhimukhaṃ nayanaraśmeḥ parāvṛttasyāgraṃ tadabhimukhaṃ mukhādi paśyati ।
sārūpyanibandhanatvādvibhramāṇāṃ sārūpyamihāpyāha । yathā agrato avasthitasya puruṣasya mukhaṃ locanarocirapraśmisambandhabhimukhamevametaditi । na caivamasti yaugapadyapratibhāsādityata āha । ādarśeti ।
ādarśarūpānugrahāditi ।। dṛṣṭānumitānāṃ niyogapratiṣedhānupapattiḥ ।। sthānānyatve nānātvād avayavinānāsthānatvācca saṃśayaḥ ।। saṃprati teṣāmevendriyāṇāmekānekatve parīcikṣiṣuḥ saṃdigdhe ।
athāpi khalvekamiti । praśnapūrvakaṃ sūtramavatārayati । ।। tatra ke cididaṃ sūtraṃ bhāṣyamatānapekṣaṃ yathāśruti vyācakṣate ।
taddūṣaṇapuraḥsaraṃ bhāṣyavyākhyānaṃ gṛhītu yathāśruti vyākhyānaṃ pareṣāṃ sūtrapāṭhapūrvakamupanyasyati । eke tviti । anupapannarūpaścāyamiti । atra hi yathāśruti sthānānyatva iti niyittasaptamyā nānātvasya bījaṃ sthānānyattvamuktaṃ na tvekatvasyeti ।
ekatvasya tu bījaṃ nānāsthānatvaṃ yathoktam । avayavinānāsthānatvāditi । avayavītyekatvamupalakṣayati । sthānānyatvaṃ ca sthānasyānyatvamucyate ।
na tu dharmadvayaṃ sākṣātsaṃśayakāraṇamityekatarasyaikānekasādhāraṇyaṃ vācyam । tatra yadi tāvadevaṃ kriyate saṃśayaḥ sthānānyatve nānātvaikatvadarśanāditi । yadā sūtrārthālocanenaikatve sthānānyatvasyādarśanānna samānadharmaḥ sūtraṃ khalvekatve nānāsthānatvamāha na sthānānyatvam । anekatvamātre hi taduktaṃ sūtrakāreṇa sthānānyatve nānātvāditi ।
iti etad dūṣayati । tadā dravyaṃ nānāsthānamanekaṃ na kiṃ cid dṛṣṭaṃ sūtram । avayavinānāsthānatvāditi sūtraṃ nānāsthānatvenaikatvamāha na tu nānātvamapi yatpunarghaṭādyanekaṃ na tannānāsthānamuktaṃ sūtrakṛtā । api tu sthānānyatvaṃ sūtrakṛtoktaṃ sthānānyatve nānātvādityanena dūṣaṇabhupaṃsaharati ।
ubhayathā sthānānyatvena nānāsthānatvena cetyarthaḥ । tadevaṃ paravyākhyānaṃ daṣayitvā bhāṣyakārīyasya vyākhyānasya yuktatvamāha sthāneṣu tu yuktaḥ । indriyeṣvekatvānekatvasaṃśayo yuktaḥ nānāsthānaṃ khalvekamavayavidravyaṃ dṛṣṭamanekaṃ ca bhinnabhājanagataṃ phalamiti । indriyaviṣayaṃ nānāsthānatvanimittakaṃ saṃśayamāha ।
kiṃ nānāsthānānīndriyāṇi uta nānāsthānamekamindriyamiti । tadidamuktaṃ bhāṣyakāreṇa bahūni dravyāṇi nānāsthānāni dṛśyante nānāsthānaśca sanneko avayavī ca । tenendriyeṣu bhinnasthāneṣu saṃśaya iti । sūtre api sthānānyatve ityanena nānāsthānatvamevopalakṣaṇīyamityavirodhaḥ ।
yathāśrutastu na sūtrārtha ityāha । indriyeṣu tu na sthānanānātvātsambhavati । na ca nānāsthānatvāditi । kiṃ tvindriyaviṣayo nānāsthānatvādeva saṃśayo bhāṣyakārīyaḥ sādhīyānityarthaḥ ।
tadevaṃ paroktaṃ saṃśayabījaṃ dūṣayitvā bhāṣyakārīyaṃ saṃśayabījaṃ darśayitvā vārttikakāraḥ svātantryeṇa saṃśayabījamāha । śarīravyatirekitvātsattvācca saṃśaya iti ।। tvagavyatirekāt ।। pūrvapakṣaṃ gṛhṇāti ।
tvagat ।। kaḥ punaravyatireka iti । ghaṭādiprāptaṃ cakṣastvaco vyatiricyata eveti bhāvaḥ । uttaram ।
sarvādhiṣṭhānasambandha iti । sautrasyāvyatirekaśabdasya vyākhyānāntaramāha । sati bhāvo veti । tadanena yasyāṃ ca satyāmiti bhāṣyaṃ vyākhyātam ।
co vikalpārthaḥ । siddhāntabhāṣyaṃ nendriyeti । lokavirodha iti । ityarthaḥ ।
anekena cānindriyeṇeti । śarīraṃ pārthivaṃ bhūtāntarasampṛktaṃ ca tadindriyādhiṣṭhānāni śarīrāvayavabhūtāni pṛthivyādinā vyāptānītyanekāntaḥ । na vyāghātāditi । paradoṣodbhāvanapaṃra na punaratvagavayavatvamindriyāntarāṇāmabhimatamiti ।।
na yugapadārthānupalabdheḥ ।। evaṃ bhāṣyakārīyasiddhāntamutatvā sautrasiddhāntamāha । sūtreṇa cābhisambandhaḥ siddhāntasya ।। naitadastyekamindriyamiti ।
kasyād ? yugapadarthānupalabdheriti । tadetatsūtraṃ bhāṣyadṛṣṭyā vyācaṣṭe vārttikakāraḥ । yasyaikamindriyamiti । tadvetadvyākhyānaṃ dūṣayati ।
naikendriyagrāhyāṇāmiti । bhāṣyavyākhyānaṃ dūṣayitvā sūtramanyathā vyākhyātuṃ bhūmiracanāṃ karoti । ekendriyavādīti ।। sāmiardham । ekamapīndriyamardhaṃ prāpya gṛhṇāti aprāptaṃ cārdhamekadeśa iti yāvat ।
karaṇadharmamatikrāmantaṃ prati yugapadupalabdhiprasaṅgo dūṣaṇamityarthaḥ ।। vipratiṣedhācca na tvagekā ।। ekatvapratiṣedhādeva pāriśeṣyānnānātvaṃ setsyatītyata āha nāsādhanā kriyeti । ekatvaṃ ca kathamiti ।
na śakyaḥ pakṣo dūṣayitumityuktam । pṛcchati । kathaṃ tarhīti । uttaram ।
pratiṣedhāccānantaramiti । yadyapyanantaraśabdaprayoge pañcamī na smaryate tathā apyanyaśabdasyādhyāhāreṇa pañcamī vyākhyeyā । anantaraṃ pratiṣedhādanyaḥ sthāpanāheturiti yojanā । atha veti ।
vyatirekī heturdvayorviruddhayorekataraniṣedhenaikata raṃ vyavasthāpayati । yathā nairātmyaniṣedhena jīvaccharīraspaya sātmakatvamiti ।। indriyārthapañcatvāt ।। sūtramākṣipati ।
idaṃ tu sūtramiti । ityarthaḥ ।। na tadarthabahutvāt ।। pūrvapakṣiṇaḥ sūtram ।
na tat ।। pūrvapakṣamākṣipati na virodhāditi । pūrvapakṣiṇaḥ samādhānaṃ nāsādhanāditi ।। gandhatvādyavyatirekād gandhādīnāmapratiṣedhaḥ ।।
viṣayatvāvyatirekādekatvam ।। na buddhilakṣaṇādhiṣṭhānagatyākṛtijātipañcatvebhyaḥ ।। yasyādhiṣṭhānaṃ bhinnamiti । bhinnaṃ niyatam ।
etaduktaṃ bhavati rūpavyañjakasya kṛṣṇasāramevādhiṣṭānaṃ na karṇaśaṣkulyādi evamanyatrāpi draṣṭavyam । tathaikādhiṣṭhānāvasthāne sarvendriyāvasthānalakṣaṇo doṣa iti । iṣṭāniṣṭopekṣaṇīya iti । upekṣaṇīyasyāpi puruṣārthatvaṃ bhavati kena citprakāreṇa, yadi hi tatra puruṣaḥ pravartate tato niṣphale karmaṇi pravṛttaḥ puruṣastapyeta ।
duḥkhaṃ karmetyanu bhavo lokasya, upekṣaṇīyatve tu tanna tasya bhavati ।। bhūtaguṇaviśeṣopalabdhestādātmyam ।। tatra pārthivaṃ ghrāṇaṃ rūparasagandhasparśeṣu niyamena gandhasya vyañjakatvād bāhyapārthivavaditi । yathā hi mṛgamadagandhavyañjakāḥ kukkuṭoccārādayaḥ pārthivā ityarthaḥ ।
na cātapenānekāntaḥ । na hyatapo gandhavyañjako api tu jalābhibhūto gandho dravyāṇāṃva nopalabhyate kevalaṃ jalamātayo apanayati na tu gandhaṃ dravyasyābhivyanakti tasmānnānekāntaḥ । dantāntarasyandamānodakavinduvat । na khalu viśuṣyadāsyo modakādirasamanubhavati ।
evaṃ taijasaṃ cakṣuḥ gandhādiṣu madhye niyamena rūpasya vyañjakatvāt pradīpādivat । evaṃ vāyavīyaṃ tvagindriyaṃ gandhādiṣu madhye sparśasyava vyañjakatvāt svedodabinduśatisparśavyañjakavyajanapacanavat । niyamagrahaṇaṃ manonivṛttyartham । madhya iti cāvadhāraṇasiddhyartham ।
anyathā ghrāṇādīnāṃ gandhatvādivyañjakatvenāvadhāraṇaṃ na syāt । tadetadāha । evaṃ śeṣeṣviti । evaṃ cendriyapañcatvena hastapāyūpasthavācāmindriyatvaniṣedho api sūcita indriyalakṣaṇavirahāt ।
yaccharīrasaṃyuktaṃ saṃskāra doṣavyatiriktaṃ sākṣātpratītisādhanaṃ tadindriyamiti hīndriyalakṣaṇaṃ, na caitadasti hastādiṣu । taj jñānendriyāṇāṃ lakṣaṇamimāni karmendriyāṇīti cet । hantainaṣāmindriyatvalakṣaṇāntaraṃ vaktavyam । śarīrāśritamasādhāraṇakāryakārīndriyamiti lakṣaṇamiti cet ।
vaktavyameṣāmasādhāraṇaṃ kāryam । uktaṃ vacanādānaviharaṇotsargānandāḥ pañcānāmiti । nanvādānaviharaṇotsargāstāvadvakrahastādibhirapi śakyāḥ kartum । api cāsti kaṇṭhahṛdayāmāśayapakvāśayādīnāṃ giraṇāditattadasādha raṇaṃ kāryamiti tānyapīndriyāṇi prasajyeranniti tasmādyatkiñcidetadapīti ।।
gandharasarūpasparśaśabdānāṃ sparśaparyantāḥ pṛthivyāḥ ।। aptejovāyūnāṃ pūrvaṃ pūrvamapohyākāśasyottaraḥ ।। kramaprāptamarthalakṣaṇaṃ parīcikṣiṣamāṇor athalakṣaṇaṃ smārayati । gandhādayaḥ pṛthivyādiguṇā ityuddiṣṭamiti ।
lakṣitamiti vaktavye saṃmugdhābhidhānaṃ sāmānyāduddiṣṭamityuktam । tatra parīkṣāmukhaṃ saṃśayamāha । uddeśaśca niyogeti । niyogādīnāṃ rūpamāha ।
tatra niyoga iti । tadevaṃ vimṛṣya niyogasamuccayau parityajya vikalpamālambate sūtrābhyāmato viśeṣaṇārthamiti । gandhavyāḥ aptaraḥ । viśeṣaṇārthamiti ।
sūtrayostātparyamuktaṃ tadevaṃ sphuṭayati । niyamārthe iti । uttareṣvabādiṣvekaikaśo apakarṣo gandhādīnāṃ sparśaparyantānām । tathā hi caturṣu gandhāpakarṣopasvapakṛṣṭasya gandhasya punarudbhavo nāstīti adbhya uttare tejasi rasasyāpakarṣaḥ ।
evamapakṛṣṭayośca gantharasayoḥ punarudbhāvo nāstīti tejauttare vāyau rūpāpakarṣa iti । evamapakṛṣṭānāṃ gandharasarūpāṇāṃ punarudbhavo nāstīti vāyoruttarasminnākāśe sparśasyāpakarṣaḥ । tadidamukta mekaikaśa iti । avyutpanno ayasuttaraśabdo anantaravacanaḥ tena bahūnāṃ nirddhāraṇe apyupavannārtha iti ।
bhavatu vā tarabnirdeśaḥ tathā api na doṣa ityāha । bhavatviti । sphuṭārtha eva ।। na sarvaguṇānupalabdheḥ ।।
pūrvapakṣī niyogapakṣamutthāpayati । na sabdheḥ ।। ityādi na tvanyathā । anyathā tu pārthivena ghrāṇena gandhavadrasarūpasparśā api vyajyeran aviśeṣādityarthaḥ ।।
ekaikaśyenottarottaraguṇasadbhāvāduttarāṇāṃ tadanupalabdhiḥ ।। viṣṭaṃ hyaparaṃ pareṇa ।। viṣṭaṃ ṇa ।। saṃsargasya dvyāśrayatve api na dvaye sajānatvaṃ yathā agnidhūmayoḥ saṃbandho nyathā'gneḥ sa hi vyāpako dhūme dhūmadhvajasya bhāva eva nābhāvaḥ ।
dhūmastu vyāpyaḥ taspaya vānhāveva bhāvo nānyatreti । evamaparaṃ pṛthivyādi pareṇābādinā viṣṭaṃ vyāptaṃ nābādimantareṇāsti pṛthivī । evamapsvanalādiguṇo vyākhyātaḥ । viṣṭattvaṃ saṃyogaviśeṣo vyāptistyirthaḥ ।
bhāṣyaṃ taccaitadbhūtasṛṣṭāviti । bhūtasṛṣṭipratipādakeṣu purāṇeṣu naitarhīti । ।। na pārthivāpyayoḥ pratyakṣatvāt ।।
dūṣayati । napāt ।। trividhaṃ hi dravyaṃ cākṣuṣamiṣyate prārthivamāpyaṃ taijasaṃ ca । netarad rūpavattvāt ।
na ca rūpidravyasaṃtarmāccākṣuṣatvaṃprarūpathoccapi pārthivāpyayoriti vācyam । nabhonabhasvatorapi cākṣuratvaprasaṅgāt । asti hi rūpavatā tejasā tayoḥ iti । atha vā pārthivāpyasaṃbandhino rasabhedasya rūpabhedasya caikānekavidhatvena pratyakṣatvādityāha bhāṣyakāraḥ ।
rasayorvetyādi nopapadyata ityantena । punarasyaiva vyākhyānāntaramāha । sparśayoriti । pārthivāpyayorityasyodāharaṇamātrārthatvāt ।
pārthivataijasayoritvapi vyākhyānamuktam । vyākhyānāntaramāha । atha veti । kāryasya vyavasthitaguṇasya darśanāt kāraṇamapi vyavasthitaguṇamanumapite ।
na ca sarvatra saṃsargo yenānyasya guṇo anyatropalabhyate vivekasyāsaṃsargasya darśanāt । vyākhyānāntaramāha । dṛṣṭaścati । co vikalpārthaḥ ।
niyogastu niranumānaṃ ityāha । niranumānaṃ tu viṣṭaṃ hyaparaṃpareṇetyetaditi । eva pṛthivnayāmityevamādiḥ । tasya kāraṇaṃ pramāṇaṃ nāsti tadbādhakasyaiva pramāṇasyoktatvāt ।
tasmādbhūtasṛṣṭiḥ kathaṃ cidupacārato vyākhyeyeti । viṣṭatvaṃ saṃyogaḥ sa ca dvayoḥca samāna iti । anyaguṇo yadanyatropalabhyate tatkiṃ saṃyogādoho svidvyāpteḥ, yadi vyāpteḥ nāyogolake vahnisaṃpṛkte vahniguṇā gṛhyeran । tayorvyāpyavyāpakabhāvābhāvāt ।
dhūme ca gaganatalāvalambini bhūmiṣṭhena vahninā vyāpteragnerguṇāgṛhyeran tayorvyāpyavyāpakabhāvāt । iti tejasā saṃyuktasya vāyorapi rūpavattvena cākṣuṣatvaprasaṅga iti ।। pūrvapūrvaguṇotkarṣāt tattatpradhānam ।। pūrvanam ।।
pradhānatāpadārthaṃ vyācaṣṭe bhāṣyakāraḥ viṣayagrāhakatvaṃ gandhādirviṣayaḥ । tadeva viṣayagrāhakatvaṃ kutastatrāha । guṇotkarṣāttadabhivyaktisāmarthyāt । viṣayagrāhakatvaṃ cetprādhānyaṃ tatsarveṣāmevendriyāṇāṃ viṣayagrāhakatvādityāśayavān vārttikakaro bhāṣyakārīya vyākhyānamamṛṣyamāṇaḥ pṛcchati ।
kā pradhānatā । svamatenottaramāha । caturguṇatvādiriti । etaduktaṃ bhavati yasmāccaturguṇatvena pārthivaṃ ghrāṇaṃ rasanādibhya āpyādibhyaḥ pradhānaṃ tasmādasyāgandhavattvaṃ nāsti yena gandhaṃ na gṛhṇīyāt ।
na nvevaṃ rasavattvāndikamapyasti ghrāṇasyati rasādikamapi gṛhṇīyādata uktaṃ guṇotkarṣāditi । sarveṣāṃ samavāyāviśeṣe api gandhasyaiva ghrāṇautkarṣa iti gandhameva gṛhṇāti tenāgandhavattvaniṣedhaparaṃ pradhānyābhidhānaṃ na punargandhagrahaṇe gandhavattvaṃ prayojakamapi tu gandhasyotkarṣa iti siddham । tatrotkarṣapadārthaṃ pṛcchati vārttikāraḥ ko guṇotkarṣaḥ । uttaraṃ svaguṇābhivyaktisāmarthyaṃ svo guṇo ghrāṇasya mandhaḥ tajjātīyaścandanādisamaveto api gandhaḥ sva ityucyate ।
na punaḥ svaguṇamevābhivyanakti ghrāṇaṃ ghrāṇasamavetasya hi gandhasyādṛṣṭavaśāttādṛśo nirmāṇabhedo yena sajātīyaṃ candanādisamavetaṃ gandhamabhivyanakti yathā mṛgamadādigandhaṃ pārthivadravyāntarasamaveto gandha iti । ata evāha yena guṇena yad dravyamutkṛṣyate sa tajjātīyābhivyañjakatvādutkṛṣṭo bhavati । tasmin dravyaiti śeṣaḥ । yaḥ punargandhaguṇatvāditi ।
gandhamātraguṇatvodeva ghrāṇaṃ gandhasya vyajjakaṃ na tu mandhasyotkarṣādityarthaḥ । ghrāṇagrāhyatvaprasaṅga ityarthaḥ ।। tavdyavasthānaṃ tu bhūyastvāt ।। nanu bhavato api kuto vyavasthitiriti sūtramavatārayituṃ pṛcchati ।
kasmātpunariti । tadvyat ।। arthanirvṛttīti । arthaḥ puruṣārthaḥ ।
pravibhaktasyeti । itarebhyo viśiṣṭasya । saṃskārakārita iti । adṛṣṭakārita iti ।।
saguṇānāmindriyabhāvāt ।। śaṅkate । yadi punarindriyasya gandha iti nirākaroti । tenaiva tasyeti ।
tenaiva tasyāgrahaṇācca ।। tadetadgrahaṇakavākyaṃ sopaskāraṃ vyācaṣṭe । yadīnidrayaṃ svagandhaṃ gṛhṇīyātte tava darśanenāsāvindriyagandhaḥ, athendriyagandhastato nendriyagrāhyaḥ syāt । ityata āha ।
gandhaṃ ca gṛhṇaditi । co hetvarthe । na cātmasādhanaṃ karaṇamastīti manastu liṅgavadātmani karaṇaṃ na kevalamityuktam । tulyatvamāpādayituṃ siddhāntī pūrvapakṣiṇamanuyuṅkte kasmātpunaridaṃ na codyata iti ।
pūrvapakṣyāha na codyata iti । siddhāntavādyāha tulye ghrāṇena svasya gandhasyāgrahaṇamiti । tulyatāmevāpādayati etadapyadeśanīyamiti ।। na śabdaguṇopalabdheḥ ।।
tadupalabdhiritaretaradravyaguṇavaidharmyāt ।। śabdaguṇatvameva dikkālayoriti ceda nāmni vivādaḥ dikkālayorhi śabdaguṇatve satyasādhāraṇayogitvena na parāparavyatikarakāraṇatvaṃ pṛthivyādivadbhavitumarhatīti । tathā ca śabdaguṇaṃ parāparapratyayakāraṇaṃ cākāśameveti nāmni vivādaḥ । dikkālau tu parāparavyatikarakāraṇe kalpanīyau tena vyatiriktāvityarthaḥ ।
ākāśapratyākhyānaṃ ca sāmarthyānupalabdheriti । rūpādisākṣātkāre hi indriyāṇāmindriyatvameva svarūpasāmarthyaṃ taccakṣurādidravyasya dṛṣṭaṃ na guṇādīnāmityarthaḥ ।। iti miśraśrīvācasyativiracitāyāṃ nyāyavārtikatātparyaṭīkāyāṃ tṛtīyādhyāyasya prathamamāhnikaṃ samāptam ।। karmākāśasādharmyāt saṃśayaḥ ।।
parīkṣitānīndriyāṇyarthāśca buddheridānīṃ parīkṣākramaḥ । kramaḥ sthānaṃ । vṛttavarttivyamāṇānukīrttanaṃ hetuhetumadbhāvajñāpanārtham । arthondriyaparīkṣā ca buddhiparīkṣaṇaṃ yathopayujyate tathā buddhiparīkṣāyāmeva sphuṭapībhaviṣyati ।
saṃśayamākṣipati । anupapannarūpa iti । yadyupalabhyamānajñānaviṣayaḥ saṃśayaḥ so anupapannaḥ sāṃkhyānāmapi tadanityatvasyābhyupagamāt । atha sāṃkhyābhimatamahattattvaviṣayaḥ tasya sattva eva vipratipattiriti kutastadgatadharmavicāraḥ sati dharmiṇi dharmāścintyante na sandigdhasattvā iti bhāvaḥ ।
samādhate dṛṣṭipravādeti । sāṃkhyānāṃ hi darśane pravādo mahadantaḥ karaṇaṃ buddhiriti tadupālambhārthaṃ dūṣaṇārthaṃ prakaraṇamiti । neha nityānityavicāro api tavanayā dvārā vṛttaratiriktā sāṃkhyābhimatā buddhirnirākriyate sāmānyato buddhimātrasya nityānityatvavicāreṇa । udayavyayavatībhyo atiriktaṃ mahattatvamantaḥkaraṇaṃ syāt ।
itarathā tu pradhānato nityānityatvavicāro na lakṣaṇena saṅgacchata iti ।। viṣayapratyabhijñānāt ।। sādhanaṃ ca pracakṣate । viṣayapratyabhijñānāditi ।
vṛttimān kila viṣayaṃ pratyabhijānannātmānamapi pratyabhijānāti । na ca cetano vṛttimān tasya kūṭasthanityatvāt । anyathā pūrvāparāvasthābhedavān na kṛṭasthanityaḥ syāt । pariṇāminityā tu buddhirudayavyayavadanekavṛttimatī yujyata iti bhāvaḥ ।।
sādhyasamatvādahetuḥ ।। siddhāntyāha sādhyasamatvādaheturiti । vṛttayo hi vṛttimato bhinnastena tāsāṃ nityatve api na vṛttimān kauṭasthvāc cyavate । ityarthaḥ ।
kriyānādhāratvācca karaṇasyeti । pradhānakriyānādhāraḥ karaṇaṃ pradhānakriyā ceyamupalabdhiḥ svato yadādhārā pratīyate sa karttā na karaṇaṃ, tathā ca pratyabhijñānādyupalabdhyā tadādhāraḥ karttātmā sidhyati nityo na tu karaṇamityarthaḥ । kriyāmātrābhidhānena śaṅkate । svakriyetañ pridhānakriyāmālambya nirākaroti ।
satyaṃ bhavatīti । āha । kārakaśabdenāpīti nābhedavivakṣā viśeṣāṇāṃ kiṃ tu sāmānyavivakṣā bhidyata iti bhedo na bhedo abheda iti sāmānyasyābhidhānāt । tathā ca sāmānyavivakṣayā pravṛttaḥ śabdastadbhedābhidhānādbhedavācinā sāmānādhikaraṇyaṃ pratipadyamāna itaretaravyāvṛtte viśeṣe apādānādau pravarttate anyasya kārakaviśeṣasya kārakaśabdena sāmānādhikaraṇyāsaṃbhavāt ।
pūrvavaditi । dvitīyādhyāyoktaṃ kārakaviśeṣasya lakṣaṇaṃ smārayati । codayati yadyanyakāraketi । kārakāṇāmupādānena khalu pravarttitaḥ karttā kārakāṇyupādatte ।
tasmāditarāprayojyatvamasyāsiddhamityarthaḥ । pariharati । na prayujyate phalasya prayojakatvāditi । na ca phalaṃ kārakamityarthaḥ ।
upetya pratyabhijñānamantaḥ karaṇe tasyeti । pratyakṣaṃ cetpratyabhijñānaṃ naikatve kiṃ tvanumānaṃ tato yadyatpratyabhijñāyate tattadekamiti na nidarśanamasti, na hi tasyaikatvamanyato niścitamataḥ pratayabhijñānāt । ityarthaḥ । pratyabhijñānasvarūpāvadhāraṇe ca sati viruddho hetvābhāso buddhyanityatvasādhanāditi ।
śeṣaṃ nigadenaiva vyākhyātam । cetanādhyavasāyābhedo buddhilakṣaṇe asmābhirvicāritaḥ ।। na yugapadagrahaṇāt ।। iti sūtrārthaḥ ।।
apratyabhijñāne ca vināśaprasaṅgaḥ ।। kramavṛttitvādayugapadgrahaṇam ।। apratyabhijñānaṃ ca viṣayāntaravyāsaṅgāt ।। na gatyabhāvāt ।।
ākṣepturvacanaṃ mamāpyevaṃ kasmānneti samādhāturvacanaṃ na kāraṇabhede dṛṣṭatvāditi । kāraṇabhedehi sati ekasya karturyugapadanekaṃ kāryaṃ dṛṣṭam । sāṅkhyānāṃ cāntaḥkaraṇaṃ kartṛ vyāpakaṃ ceti sarvavyāpakenāntaḥ karaṇenādhiṣṭhitānīndriyāṇi yugapadeva kāryāṇi kuryuḥ । iti viśeṣaḥ ।
gatyabhāvācca pratiṣiddhaṃ vibhuno antaḥkaraṇasyāyugapadgrahaṇaṃ na liṅgāntareṇānumīyata iti bhāṣyasya gatayabhāvācca vibhuno antaḥkaraṇasyeti pratīkamanūdya tasyārthamāha prāptyarthasya gamanasyā bhāvāditi । na cā ayugapatpratyayotpattau pramāṇamasti yena pramāṇena pratiṣiddhamapi pratyayāyaugapadyaṃ pratipadyate । tasmādvibhunyantaḥkaraṇe avaśyaṃbhāvi pratyayayaugapadyaṃ na caitaddṛṣṭaṃ tasmādantaḥkaraṇamaṇvityarthaḥ । nanu dīrghāṃ śaṣkulīṃ bhakṣayataḥ pañcānāmapi jñānānāṃ yugapadutpādo dṛṣṭa iti ko ayaṃ prasaṅgaḥ antaḥkaraṇasya vibhutve yugapadutpādaḥ prasajyetetyata āha ।
na ca yugapatpratyayotpattāviti । atiśīghratayā yugapadutpādābhimāno na tu tatra yaugapadyaṃ bhāvikamityarthaḥ । puruṣo jānīte nāntaḥ karaṇamiti svamatasamādhānaparaṃ bhāṣyaṃ vyācaṣṭe yasya punarvṛttirvṛttimatoriti । iti ।
tadanubhāṣya vārttikakāro vyācaṣṭe । eteneti । tatreti । netyasyopajīvyamāha puruṣo jānīte nāntaḥkaraṇamiti ।
hetunā viṣayāntaravyāsaṅgo antaḥkaraṇasya pratyuktaḥ । vyāsakto hi sa bhavati yo jānīte । na cāntaḥkaraṇaṃ jānīte kiṃ tu puruṣa iti tasyedṛśavyāsaṅgo nāntaḥkaraṇasya, anyādṛśastvantaḥkaraṇasya vyāsaṅgo na niṣidhyataityarthaḥ ।। sphaṭikānyatvābhimānavat tadanyatvābhimānaḥ ।।
codyabhāṣyam ekamantaḥkaraṇaṃ nānāvṛttaya iti tadvyācaṣṭe । ekamantaḥkaraṇaṃ nānāvṛttaya iti । naitaditi । samyagācaṣṭe jānīte saṃcakṣāṇakaḥ sāṃkhyaḥ ।
saṅkhyā hi samīcīnā buddhistayā varttata iti sāṃkhyaḥ । etaduktaṃ bhavatiyadyapi vṛttayo nānā pratibhānti tathā api bhrāntiriyamantaḥkaraṇādekasmādabhinnānāṃ nānātvānupapatteḥ । aupādhika evamantaḥkaraṇamaṇerapi svacchasyendriyapraṇāḍikayā tattadarthoparaktasyaupādhikaṃ nānātvaṃ vṛttiriti ca pratyaya iti jñānamiti cākhyāyataityarthaḥ । tadetad dūṣayati ।
nānekāntāditi । yo api vṛtīnāmaupādhikabhedamāha tenāpyupādhayo arthā ājānato bhinnā vaktavyāḥ । tathā ca bhedasya dvidhā darśanādanekānto dṛṣṭānto naikārthasya sādhakaḥ । na hetvabhāvāditi bhāṣyaṃ vyācaṣṭe yathāśrutisūtra iti ।
na kevalaṃ sādhanābhāvo bādhakaṃ cātrāstītyāha vikalpānupapatteśceti । na parapakṣasya pratiṣedhamātreṇa svapakṣasiddhirastītyāśayavān pṛcchati । atha bhavatāmiti । uttaraṃ jñānānāṃ krameṇeti ।
syādetat pratyayanānātvābhimāno bhaviṣyati heturekatve vṛttīnām, ekatvaṃ vṛttīnāṃ nānātvābhimānaviṣayatvāt sphaṭikavaditi tasmānna hetvabhāva iti ata āha । ekānekaviṣayādhigatiḥ kathamiti । nānātvābhimāno api dṛṣṭāntavadasādhakaḥ naikāntikatvāt । tadevamantarā parakīyāmāśaṅkāṃ nirākṛtya punarapi vṛttibhedaṃ sādhayati ।
yaścāyamabhinna iti । yadyarthopadhānabhedātprayayeṣu bhedo nājānata stata ekasminnarthe na pratyayabhedaḥ pratyayopadhānabhedābhāvādityarthaḥ । kaściddeśayati । sphaṭika iti ।
pariharati nairantaryadarśanāditi । nīlīdravyalepasyāpi sāntaratvaṃ nīlaḥ sphaṭika iti sākṣātkārānumeyamiti bhāvaḥ । ito api pratyayabheda ityāha । iti ।
pramāṇasya bhedaḥ pratyayalakṣaṇakāryabhedonneyo nāsati pratyayabhede bhavitumarhati । śaṅkate viṣaya bhedāditi । etaduktaṃ bhavati । hantaitasyānantyena pramāṇānāmananto bhedaḥ syād na tu tritvaṃ tasmādavāntarasāmānyaṃ viṣayāṇāmāstheyaṃ na ca tadapi svarūpamātraniṣṭhaṃ viṣayāṇāṃ saṃbhavati ekasminnapi pramāṇānāṃ saṃplavāt ।
tasmātpratyayabhedopahitasāmānyā viṣayāstritve vyavatiṣṭhamānāḥpa pramāṇamapi tritve vyavasthāpayanti । sāmagrītrayānvayavyatirekānuvidhāyinaśca pratyayāstrayo bhavanti । tathā ca triviṣayatvātpramāṇāni trīṇi, tadidamuktaṃ viṣayabhedāditi । nirākaroti ।
tanneti । pramāṇābhede sāmagrītrayābhede tadunavidhāyināṃ pratyayānāmabhedāt । na hi pratyayabhedāmantareṇa sāmagrībhedaḥ śakyo vijñātuṃ, tasmātpratyayasāmagrayabhede api viṣayabhedānadhigaterna viṣayabhedastritvādhigamo vā pratyayabhedamantareṇeti । śaṅkate viṣayatādātmyāditi cet ।
pratyayapratyetavayayorabhedādupapannaḥ pratyayabheda ityarthaḥ । nirākaroti । tanneti । api ca pratyayābhede prakāravattvābhāvād yathādhyavasyati buddhistathā cetayate puruṣa iti vyāghātaḥ ।
kuto aprakāravattvād bhinno hi prakāravān bhavati nābhinna ityarthaḥ । antaḥkāraṇasya buddheḥ pratyayānāmabhede buddhistaṃ pratyayamupalabhate iti virodha iti ।। sphaṭikepyaparāparotpatteḥ kṣaṇikatvād vyaktīnāmahetuḥ ।। dūṣayituṃ bauddhamatamupanyasyati ।
sphaṭikānyatvābhimānaitadimamṛṣyamāṇaḥ kṣaṇikavādyāheti । sphaṭiḥtuḥ ।। yatsattatsarvaṃ kṣaṇikaṃ yathā śarīraṃ tathā ca sphaṭika iti jaranto bauddhāḥ । eveti ।
yasyāpi sphaṭikādestādṛśaṃ sthaulyaṃhrāso vāna dṛśyate tasyāpi sattvena śarīravadeva pratikṣaṇaṃ vināśotpādāvanumīyete iti । āha । yaspaya khalu pratikṣaṇamiti । asya prayogaḥ pratikṣaṇamanyaccānyacceti ।
paṭasya kuṅkumādidravyasaṃyoge satyante aruṇimalakṣaṇo viśeṣo dṛśyate na cāsyāruṇimā pratikṣaṇabhāvītyata uktaṃ bāhyapratyayābhedesatīti । abhinno hi śarīropacayahetuḥ pratidinamupayujyamāno annapānapracathoyathā pākajotpattāvauṣṇyāpekṣo vahnisaṃyogo bāhyaḥ pratyayaḥ kāraṇaṃ, paṭe ttu rāgotpattau kuṅkumadravyasaṃyogaḥ sāṃpratiko viśiṣṭa ityarthaḥ ।। niyamahetvabhāvād yathādarśanamabhyanujñā ।। siddhāntasūtram ।
niyajñā ।। tadetadvyācaṣṭe । tadidamupacayāpacayeti । na hi dhūmadarśanānumito vahniḥ kvacitpravarttataityadṛśyamāne api dhūme parvatatvamātreṇa parvatāntare api vahnimanuminvate anumātāra ityarthaḥ ।
śaṅkate yatropalabdhiriti । kṣaṇikatvaṃ pūrvāparabhāgavikalakālakalāmātrābasthāyitvam । na ca tādṛśaṃ kṣaṇikatvaṃ naiyāyikāṃnāṃ kvacidapi saṃmatamiti na siddhasādhanamityarthaḥ । nirākaroti ।
satyamiti । āha । upacayāpacayaprabandhadarśanaṃ cānyathā bhavaditi । co hetvarthaḥ ।
śaṅkate tulyamiti । nirākaroti nāsādhanāditi । ।। notpattivināśakāraṇopalabdheḥ ।।
uttarasūtramavatārayati । athāvaśryaṃ sādhanaṃ vaktavyamiti । ।। utpattivināśakāraṇaṃ jñāpakamavayavopacayāpacayau na kṣaṇikapakṣe yujyete ।
niranvayotpādavināśayorupacayāpacayapratayayābhāvāditi । upacayāpacayātpattivināśakāraṇopalabdheriti । upacayāpacayau ca tāvutpattivināśakāraṇe ceti karmadhārayaḥ । utpattivināśakāraṇopalabdherityasya vyākhyānāntaramāha ।
athavā kāraṇamiti । samavāyikāraṇaṃ hi kāryātpūrvaṃ ca kāryakāle ceti lokasiddhaṃ taccaitatkṣaṇikatve anupapannamityarthaḥ । ekakālānubhāvinī anubhavaḥ prāptiḥ ekakālaprāpte ityarthaḥ । bhinnalokamaryādaḥ śaṅkate ādhārādheyabhāvasyeti।nirākaroti nānekāntāt ।
bhavatāmapi rāddhānte rūpaṃ sapratidhaṃ kāryamādhāravacca । yadi tu rūpamapyanādhāraṃ manuṣe tataste svasiddhāntavyākopa ityāha । sparśastadāśraya iti ca vyāghāta iti । sarva tadekakālānubhāvi siddhaṃ bhavatīti ।
śaṅkate siddhaḥ kāryakāraṇabhāvaḥ kṣaṇikeṣvapīti । na hi kṣaṇikatve kāryakāraṇabhāvo na sidhyati । satu siddhaḥ kṣaṇikatvapakṣe apīti kāraṇavināśasamakālatvena kāryotpādasya kāryakāraṇayoḥ samānakālatvādityarthaḥ । nirākaroti ।
na hetvarthāparijñānāditi । etāvatā prayāsena tvayā kāryakāraṇabhāvaḥ kṣaṇikānāṃ samarthyate na cāyamakṣaṇikatve heturapi tvādhārādheyabhāvaḥ sa cāśakyasādhanaḥ ko nu khalvayaṃ kāraṇavināśaḥ kāraṇābhāvo vā vināśakāraṇasānnidhyaṃ vā । pūrvasminpakṣe kāryakāraṇayoḥ kutaḥ samānakālatā । uttarasminnapyutpannasya paścādvināśakāraṇamānnidhye api kutaḥ sataḥ kṣaṇikatā ।
na cotpadyamānatāvinaśyattayostulyakālatvamanubhavavirodhāt । kāryasya ca tadaivotpadyamānatve kāryakāraṇabhāvābhāvaḥ savyadakṣiṇaśṛṅgavaditi bhāvaḥ । api ca dṛṣṭānto api sādhyavikala ityāha । tulādhārasyeti ।
ye avayavakarmaṇī lāsollāsau na tayoḥpa kāryakāraṇabhāvaḥ । yattvavayavikarmana tatra yaugapadyaṃ nāpi kāryakāraṇabhāva ekatvādityarthaḥ । gurutvāprayatnasaṃyogā unnateriti । anavaterapi dravyaṃ gurutvavatsuvarṇādi parimayimāṇaṃ tatsaṃyogānugṛhīto rajjutulāsaṃyogaḥ kāraṇam ।।
kṣīravināśe kāraṇānupalabdhivad dadhyutpattivacca tadupapattiḥ ।। liṅgato grahaṇād nānupalabdhiḥ ।। codayati na nāsti śītoṣṇasparśa bhedasyeti । pariharati sa tu nimittāntarāditi ।
punaścodayati । aptejovayavānupraveśo na yukta iti । te hi parasparato viśiṣyanta iti viśeṣāḥ । pariharati ।
na yuktamiti । yadi pratikṣaṇamanyatvamātreṇa viśeṣastataḥ kāṣṭhakṣaṇānāmapi bhūmyaśmalohavadviśeṣopalambhaḥ syāt । yathā hi kāṣṭhakṣaṇādakasmāllohakṣaṇā bhidyante evaṃ kāṣṭhakṣaṇāntarāṇyapīti । tasmātpārthivatve api svato viśeṣāvāstheyau yato bhūmyaśmādibhyo vyāvarttante na vyāvarttante ca kāṣṭhakṣaṇāntarebhyaḥ kāṣṭhakṣaṇaḥ tasmādeva viśeṣādakṣaṇikatve api kāṣṭhabhūmyaśmalohānāmupapannauttarettaro viśeṣa iti vṛthā kṣaṇikatvakalpaneti ।
asādhanaṃ bhūsvabhāvaḥ । kṣaṇikatvasiddhāvityarthaḥ । dūṣaṇāntaramāha । viruddhaścāyaṃ hetuḥ ।
uttarottaraviśeṣadarśanāditi । bhavatāṃ kila bhūtānāmanyonyavyāvarttakaṃ lakṣaṇe kharasnehauṣṇyeraṇātmakāni bhūtānīti । kharā pṛthivī sneha udakam uṣṇaṃ tejaḥ īraṇaṃ samīraṇo gatimāniti yāvat । tathotpāde tu kāṣṭabhūmyaśmalohānāmaṅgīkriṣamāṇe ekameva kharoṣnne kharoṣṇeraṇātmakaṃ syāditi saṃkīrṇatvā dbhūtalakṣaṇavyāghāta iti ।
kaṭhinamiti kharāṃ pṛthivīmupalakṣayati । asmatpakṣe tu na vyāghāta ityāha yasya punariti । na kevalaṃ pṛthivyādilakṣaṇena virudhyate api tu śītoṣṇasparśabhedena nānātvasya sādhanena pūrvoktanāpītyāha । viruddhaścāyamiti ।
pṛcchati katham । uttaram । ekasya viśeṣābhyupagamāt । yenaiva viśeṣeṇa pūrvasmānnānātvamabhyupagataṃ śītoṣṇādinā bhedena, tenaiva sampratyekatvādityarthaḥ ।
siddhāntamabhyupetyeti । tadvirodhitayā viruddhaityarthaḥ । śaṅkate atha manyase na viśeṣamātramiti । mā bhūdrūpaṃ sapratighamupādānamiti rūpasyaikasya nānātvamiti bhāvaḥ ।
nirākaroti nābhiprāyeti । yastvavayavānupraveśe deśayeduṣṇajale vahnisparśavadrūpagrahe api syādayogolakaiveti taṃpratyekadeśimatena parihāramāha । jale agnirūpagrahaṇaprasaṅstviti । taddūṣayati ।
tanneti । yuktaṃ madhyandine savitṛprakāśenolvaṇena manda ulkāprakāśo abhibhūyate sajātīyatve satyulbaṇatvāt । toyarūpaṃ tu nolbaṇaṃ na ca sajātīyamabhāvasvaratvāt । tejastu bhāsvaraṃ tasmānnābhibhava ityarthaḥ ।
paramārthaparihāramāha । api tu tejasaścāturvidhyāt । kiṃ cidudbhūtarūpasparśaṃ tejo bhavati, yathā savitṛ prakāśaḥ śaradi divā, kiñcidanudbhūtarūpasparśaṃ yathā cākṣuṣaṃ tejaḥ kiṃ cidudbhūtarūpamanudbhūtasparśaṃ ca yathā pradīpaprabhāyāṃ tejaḥ kiṃ cidanudbhūtarūpamanudbhūtasparśaṃ yathā coyagataṃ tejaḥ yathā vā niśīthe nidāghasamaye tejo yato medasvinaḥ svidyantīti । pratijñārthaṃ yathāsambhavaṃ vikalpya dūṣayati ।
yā ceyaṃ pratijñeti । atha varttamānaṃ sphaṭikamabhyupagamya yadatītaṃ sphaṭikāntaraṃ tatpakṣīkṛtya vartamānāttadanyaditi sādhyate । nirākaroti । evaṃ satīti ।
yadi liṅgaṃ svasattājñānābhyāṃ namakaṃ tadā satyapi jñāne atītadharmasya sattā nāstīti na gamakamiti bhāvaḥ । yadi punaḥ svajñānamātreṇa gamakaṃ liṅgamucyeta tadā dūṣaṇāntaramāha । varttamānācceti । tadvirodhyāśrayavināśānuvidhānena vinaśyatīti ।
virodhīti guṇābhiprāyam । guṇo hi virodhipanā guṇāntareṇa nāśyate । āśrayanāśeceti sarvasādhāraṇam । āśrayagrahaṇaṃ copalakṣaṇaṃ tenāsamavāyikāraṇanimittakāraṇavināśenāpi yathāsambhavamunnetavyamiti ।
śaṅkate vinaśyadavastheti । mā bhūtpradīpo dṛṣṭānto vinaśyadavasthe tu dravye karmotpannamutpattyanantaramevāpavṛjyate ata īdṛśaṃ karma dṛṣṭānto bhaviṣvatītyarthaḥ । nirākaroti na karmaṇa iti । karmāpalāpanibandhano hyayaṃ kṣaṇikabādastadabhyupagame na bhavitumarhati ।
sthirād dravyādāgantukakarmasahitādeva kāryotpādopapatteriti । anabhyupagamācceti । tathā hi dravyasya vinaśyattā karmotpāda ityekaḥ kālaḥ।aya dravyasya vināśaḥ na ca kāraṇotpādasamaye kāryotpāda iti dravyavināśānantaraṃ karmanāśa iti siddhaṃ kṣaṇadvayāvasthānaṃ karmaṇa iti ।
śaṅkate । vināśahetvabhāvāditi cet । ayamabhisaṃdhiḥ svakāraṇādayaṃ bhāvo vinaśvaro jāyate avinaśvaro vā ? vinaśvaraśced vināśaṃ prati na hetumapekṣeta na hi nīlaṃ svakāraṇādutpannaṃ nīlatve hetumapekṣate tasyaiva tādrūpyat । avinaśvaraścettathā api nāsya hetuśatairapi śakyo vināśaḥ kartum ।
na hi nīlamutpanne pītaṃ śilpiśatenāpi śakyaṃ kartum । api cāyaṃ vināśo bhāvaspaya kāraṇairāthīyamāno bhāvādbhinno abhinno vā jāyate । abhinnatve bhāva evāsāviti vinaṣṭo bhāvaḥ prāgvadupalabdhyarthakriye kuryāt । na ca bhāvābhāvayoḥ kāraṇabhede sati sambhavatyabhedaḥ ।
tantusaṃyogabhedebhyo hi po jāyate tantuvibhāgādvā tantuvināśādvā paṭābhāva iti kāraṇabhedaḥ । bhāvādbhinnatve tu jāyatāmabhāvo bhāvasya kimāyātaṃ na hi kramelakotpādane pīlavo nivartante । abhāvena bhāvastirodhīyata iticet । na tirodhānasyāpi bhāvādabhede pūrvavadupalabdhyādiprasaṅgaḥ ।
bhede api tirodhānasyānyasyotpāde anyasya na kiṃ cidutpannaṃ vinaṣṭaṃ ceti bhāvatādavasthyātpūrvavadupalabdhyādiprasaṅgaḥ । api ca yadyeṣāṃ dhruvabhāvi na tatra teṣāṃ hetvantarāpekṣā yathā kṛpāṇasyāyomayatve । dhruvabhāvī ca kṛtakānāṃ bhāvānāṃva vināśa iti viruddhavyāptopalabdhiḥ । dhruvabhāvitā hi pratiṣidhyamānahetvantarāpekṣatvaviruddhatannirapekṣatvavyāptopalabdhā seha pratīyamānā nirapekṣatvamupasthāpayantī hetvantarāpekṣatāṃ pratikṣipati ।
ye hi hetvantarāpekṣo na te dhruvabhāvino yathā vāsasi rāgādayaḥ kusumbhādisaṃyogasāpekṣā nāvaśyaṃ bhāvina iti । tasmādabhāvasya sarvopākhyārahitasya kalpitasya kriyānupapanneti abhāvaṃ karotīti karoti kriyāyā abhāvena sambandhānupapatternañāsambandho bhāvanaṃ karotīti । yathāha na tasya kiṃ cidbhavati na bhavatyeva kevala miti । tasmādvināśakāraṇābhāvādutpannamātra evabhāvo vinaśyatītisiddhaḥ kṣaṇabhaṅga iti ।
tadetannirākaroti । na vikalpānupapatteḥ । ayamabhisandhiḥ yattāvadvikalpitaṃ svahetubhyo bhāvā vinaśvarā avinaśvarā vā jāyanta iti । tatra brūmaḥ kiṃ punaridaṃ vinaśvaratvaṃ bhāvānāmabhimatamāyuṣmataḥ kiṃ vināśasvabhāvatvam āho vināśārhatvaṃ nityebhyo vyāvṛttaṃrūpam ।
na tāvatpūrvaḥ kalpaḥ parasparaparihāravatorbhāvatannāśayostādātmyānupapatteḥ । tādātmye ca vināśavadbhāvo api dvitīyādikṣaṇeṣu varteteti sādhu kṣaṇikatvaṃ samarthitamatrabhavatā bhāvānāṃ nityatvamupapādayatā । bhāvasamaye vā vināśo api bhāvātmā astītyatyantābhāvo bhāvasya bhavediti suṣṭhavadātaṃ tattvaṃ bhāvānām । na ca bhāva ekakṣaṇasthitidharmā nāśo dvitīyādikṣaṇeṣviti sāmpratam ।
prathamadvitīyalakṣaṇāvacchedalakṣaṇaviruddhadharmasaṃsargeṇa bhedāt । dvitīyaṃ tu kalpamanumanyāmahe । hantodayānantaramevāpavṛjyeran nāpavṛjyante vināśārhā api paṭādayastantuvināśādvā tantuvibhāgādvā svakāraṇādhīnajanmano vinaṅkṣyanti । na hi taṇḍupalāḥ pacelimā iti vinaiva dahanasalilasaṃyogapracayabhedaṃ viklidyanti ।
kāṣṭhāni vā bhidelimānīti kuṭhārābhighātamantareṇa dalanti । yadanantaraṃ hi na prādurbhavanti na te pacelimā iti । tasyottaramakṣaṇikārthakriyāmupapādayanto vakṣyāmaḥ । tasmādvinaśvarāṇāmutpatteḥ svakāraṇānna vināśakāraṇāpekṣā bhāvānāmiti yuktam ।
kevalaṃ bhāvādanyasyākāraṇattvaṃ bruvāṇaḥ paryanuyojyo bhavān । kimakāraṇatvānnāśasya nāstitvaṃ rocayate kiṃ vā nityatāṃ tatroktaṃ sākṣāddūṣaṇaṃ vārttikakṛtā bhavatāṃ śākyānāṃ pakṣe akāraṇaṃ dvidhā nityaṃ vyoma śaśaviṣāṇādi vā tuccham । asmākaṃ tu nitmayeva bhavadabhimatasya tasya tucchasyābhāvasyānaṅgīkārādasmadabhimatasya bhavadbhiranaṅgīkṛtatvena nāstītyadhyāropya rāśireka uktaḥ । utpannasya vināśa iti sarvajanīnaṃ tadviparītaṃ bhavatpakṣe prāpnoti ।
nanvastu bhāvābhāvayoḥ sahāvasthānaṃ ko doṣa ityata āha । tataśca bhāvānāmiti । śaṅkate athāvināśitvāditi । prayojanakṣatiriyaṃ yadakāraṇatve vināśasyaiṣa doṣa iti ।
na tu doṣabhayena sphuṭatarapramāṇabādhitaṃ kāraṇatvaṃ vināśasya śakyamaṅgīkartumiti bhāvaḥ । gūḍhābhisaṃdhiḥ siddhāntī pṛcchati vināśo na vinaśyatīti kuta etat । āha vinaṣṭānāmiti । siddhāntī bauddhamatamālambyāha ।
na hi vināśābhāva iti । yasya paṭābhāva eva tucchastasya tadabhāve kā kathā tasya tucchādapi tucchataratvāditi bhāvaḥ । svamatamāsthāyāha । api ca vināśaḥ kāraṇavāṃśceti ।
śeṣaṃ subodham । yadapyakāraṇatve kāraṇamuktaṃ bhāvādbhinnaścedabhāvo janyetā bhāvatādavasthyamiti । tatrocyate । nābhāvasyotpāde bhāvasyāparā nivṛttiḥ kiṃ tvabhāvotpāda eva tannivṛttiḥ kathamanyasyotpāde anyasya nivṛttiḥ atra svabhāvabhedairuttaraṃ vācyaṃ ye parasparaparihārāvasthitayaḥ te svahetubhyo jāyante ।
na hi svato anyasyāṅkuraspaya vahnirna kāraṇamityanyatvāviśeṣādbhasmano api na kāraṇamiti । svabhāvabhedena tu kāryakāraṇabhāvaniyamasamarthanaṃ parasparaparihārasthitiniyame api tulyam । yathā cotpādasya purastādakhilasāmarthyarahitasyāṅkuraprāgabhāvasyopakāraṃ kiṃ cidakurvanto api bījādayo aṅkuramārabhante tadutpādasyaiva tatprāgabhāvanivṛttirūpatvāt । evaṃ tadabhāvahetavo api bhāvarūpe akiñcitkarā api tadabhāvamādadhati na cedbhāvarūpe kiṃ citkṛtaṃ tadabhāvahetubhiratha bhāvaḥ prāgiva svābhāvasamaye kasmānna svarūpopalambhārthakriye karoti ।
athotpādātprāgivotpanno āpyaṅkuraḥ kasmādupalambhārthakriye karoti । utpatteḥ prāgaṅkuro nāsīttena nākārṣīdutpannastvasti tasmātkarotīticet । hanta bhāvo api yadāsīttadā akārṣīttadānīṃ tu vinaṣṭa iti nāsti tena na karoti । yathā ca bhāvotpāda eva tatprāgabhāvasya nāstitā evamabhāvotpāda eva bhāvasya nāstitā ।
upajanāpāyadharmatayā bhāvābhedo vināśasya tato na sadasadrūpatayā dvairāśyaṃ viśvasyeti cet ko ayamupajano yadi svakāraṇasamavāyaḥ sattāsamavāyo vā so abhāve nāsti । tathā api tāvanmātrasya sāmye api avāntarabhedena dvairāśyopapattiḥ । iti siddham । yā api dhruvabhāvitā vināśasya ।
tatra brūmaḥ dhruvabhāvitvena vināśasya hetvantarānapekṣatvaṃ bruvāṇo nāhetukatvaṃ vaktumarhati । hetvantaranirākaraṇe hetumātrānirākaraṇāt । viśeṣaniṣedhasya śeṣābhyanujñāphalakatvāt । api ca dhruvabhāvitvamasiddhamanaikāntikaṃ vā ।
idaṃ bhāvān pṛṣṭo vyācaṣṭāṃ kiṃ ghaṭasantānātsabhāgāt kapālasaṃtatirdhruvabhāvinī na vā । nna vināśo api ghaṭasya dhruvabhāvī na khalu visabhāgakṣaṇotpādamantareṇa ghaṭavināśamīkṣāmahe māṃsacakṣuṣaḥ tathā cāsiddhā dhruvabhāvitā vināśasya । atha dhruvabhāvinī tasyāmeva tarhi visabhāgasaṃtatau dhruvabhāvinyāṃ mudgarādihetvapekṣetyanaikāntikaṃ dhruvabhāvitvaṃ nānapekṣatvavyāptamiti na hetvantarāpekṣitvaṃ niṣeddhumarhatīti । tadetadyaścākāraṇavināśedoṣaḥ sa cāparihārya ityanena vārttikena sūcitam।evaṃ tāvadanyatve sādhye doṣa ukta iti ।
yadyapi kṣaṇikatvamapi pūrvamuktaṃ dūṣitaṃ ca tathā api kṣaṇikābhidhānaṃ tavānyaparamanyatvameva tu tatra pradhānam । iti । viśeṣaṇaṃ siddhāntavirodhīti । iti kalpeta tathā ca siddhāntavirodha ityarthaḥ ।
matvarthīya iti । kṣaṇika iti । ata iniṭhanāviti matvarthīyaṣṭhan । ityupalakṣyamāṇaḥ ।
sarvāntakālamiti । pūrvāparabhāgavikalakālakalaikā jyotirvidyāsiddhā sarvāntya kālamiti saṃjñāmātraṃ na tu vāstavaṃ vāstavī ca kṣaṇikatā abhimateti । pakṣavacanaṃ dūṣayitvā hetuṃ dūṣayati ye apīti । atrādigrehaṇena sattvakṛtakatvādayaḥ saṃgṛhītā veditavyāḥ ।
tatra yatsattatsarvaṃ kṣaṇikaṃ yathā ghaṭaḥ saṃśca vivādādhyāsitaḥ śabdādiriti svabhāvahetuḥ sattāmātrānubandhitvātkṣaṇikatvasya । kathaṃ punaḥ sattāmātrānubandhasiddhiḥ kṣaṇikatāyāḥ, । ucyate sattvaṃ nāmārthakriyākāritvaṃ bhāvānāṃ nānyat । na hyasti sambhavaḥ saṃśca bhāvo na cārthakriyāṃ karotīti ।
tathā hi sa sarvajñasya vijñānasyālambanapratyayo bhavenna vā । na ced nāsti sarvajño vā na sarvajñaḥ tasyaivājñānād । ālambanapratyayaścet kathaṃ nārthakriyāṃ karotīti । na ca sattāsāmānyaṃ nāmāsti kiṃ cana ।
nāpi tatsamavāyo yataḥ sannityucyate । teṣāṃ sāmānyādhāratvānabhyupagamāt । pramāṇagrāhyatā api pramāṇaviṣayatā pramāṇaṃ pratyālambanapratyayatvameva taccārthakriyākāritvānnānyaditi siddhamarthakriyākāritvameva sattvamiti । tacca kramākramābhyāṃ vyāptaṃ tṛtīyaprakāravirahāt ।
tathā ca kramākramātmakaṃ prakārāntaramapi yadīdṛśābhyāmevānubhūtāvasitābhyāṃ kramākramābhyāṃ karambitamaṅgīkriyate tato dṛśyamānayorapi kramākramayoḥ parasparasaṅkaraprasaṅgaḥ । karambitāvena hi kramākramāvimāvapīti dṛśyamānaḥ kramo akramātmakaḥ akramaśca kramātmakaḥ pratibhāseta । na ca tathā pratibhāsate । etena pratyakṣameva parasparaparihāravantau kramākramau paricchindatsarvatraivānayoḥ saṃkaraṃ pratikṣipati ।
yadi kva cidapyanayostādāmyaṃ bhavedihāpi tāveva kramākramāv iti saṃkīrṇau gṛhyeyātām । eva deśāntare kālāntare ca saṃkaraṃ niṣedhati । dṛśyamānastambhatādātmyena svayamadṛśyānāṃ piśācādīnāṃ dṛśyānāṃ ca plavaṅgādīnāmaviśeṣeṇā pratiṣedhāt । yathāha viśeṣaṇaṃ cāvācyamiti ।
anevaṃbhūtakramayaugapadyavyatirekavatī prakārāntare kramayaugapadye eva na bhavataḥ na hi śabdābhedena vastuno apyabhedaḥ । mā bhūdgośabdasāmānādhikaraṇyena vāgādīnāmapi viṣāṇitvaprasaṅgaḥ । syādetat । mā bhūtāṃ kramayaugapadye astvanya eva kramākramābhidhānaḥ kramayaugapadyābhyāmanyaḥ prakāro yamāsthāya bhāvāḥ sthirā apyarthakriyāyāyāmupayokṣyante ।
na tveṣāṃ prakārāntaravadarthakriyā api piśācāyamānaiva । tathā cet kiṃ naḥ chinnaṃ dṛśyamānāstvanubhūtāvasitāḥparasparavyāvṛttakramayaugapadyarūpaprakāradvayasamāliṅgitarūpā arthakriyā na prakārāntarādbhavitumīśate । na ca prakāparāntaramapi । yathā nīlaprakārapratiṣedhenānīlaprakāravyavasthāyāṃ pīte asti catayoranyataraprakāraniṣedhe anyataravyavasthāniyamo niṣidhyamānaprakārāviṣayīkṛte sarvatra kāryakāraṇe iti viruddhopalabdhiḥ ।
iti prakārāntarāsambhavādbhāvānāmarthakriyā kramākramābhyāṃ vyāptā tau ca sthirānnivarttamānāvarthakriyāmapi vyāvartayataḥ vṛkṣateva nivartamānā śiṃśapātvamārāddṛśyamānādekaśilāmayādbhūbhṛtkaṭakāditi pratibandhasiddhiḥ । tathā hi na tāvatāvadakṣaṇikaḥ krameṇārthākriyāṃ karttumarhati । svena hi rūpeṇa bhāvā arthakriyāyāmupayujyamānā dṛśyante । yadvastu yatkāryānvayavyatirikānuvihitabhāvābhāvaṃ tadvastu tatkāryaprasavasamarthaṃ rūpaṃ ca tasya kāryeṇānukṛtānvayavyatirekamiti rūpameva samarthaṃ, tacca dvitīyādikṣaṇeṣviva prathame api kṣaṇe saditi dvitīyādikṣaṇajanyakāryakalāpaṃ prathama eva kṣaṇe niṣpādayet, samarthasya kṣepāyogāditi nākṣaṇikasya kramavadvyāpāratā prasajyate ।
syādetat samartho api kramavatsahakāriyogāt krameṇa karotīti । tadavuktam । vikalpāsahatvāt । kimasya sahakāriṇaḥ kaṃ cidupakāramādadhati na vā, ādadhānā vā bhāvādbhinnamabhinnaṃ vā ।
tatra bhinnopakārādhāne bhāve satyanutpattarupakāre ca satyutpatteḥ evaṃ kāryasyopakāra eva janako na janako bhāvaḥ । eva kāryasya janako nopakāramātramiti vācyam । upakārasyopakārāntarajanane anavasthānāt । ajanane tu sahakāribhāvābhāvāt ।
abhinnopakārādhāne ca bhāva eva janayet sa ca prāgapyāsīditi sahakārivaiyarthyam । eva bhāvaḥ kāryamutpādayet । yadi manyate anupakārakā api bhavanti sahakāriṇo yatastaiḥ saha bhāvaḥ kāryaṃ karoti । na cabhāvena nāpekṣyante tairvinā kāryasyānutpatteriti ।
nanu svarūpeṇa cetkāryajanako bhāvaḥ na kasmānnemānantareṇa janayati tebhyaḥ prāgapi svarūpasadbhāvāt । sahakārirūpeṇa vā janakatve sahakāriṇa eva janakā na janako bhāvaḥ । na cobhayabhāvābhāvānuvidhānādarthakriyābhāvābhāvayorekasmācca vyabhicārādubhayādhīnateti sāṃpratam । bhāve satyanutpādātkāryasya vyabhicāreṇa caramabhāvinimittasahakārisamavadhāne sati bhāvādeva sahakārisamavadhānasyaiva caramabhāvino vyabhicāreṇa kāraṇatvāvadhāraṇāt ।
etenaitannirastaṃ yadāhureke svahetorvilambakārī bhāvo jāta iti notpannamātraḥ karotīti । sā hi bilambakāritā asya svabhāvaḥ sahakārisamavadhānakāle apyasti na vā, asti cettadāpi na kuryāt । nāsti cet kathaṃ svabhāvanāśe bhāvo na naṣṭaḥ । athāsya vilambakāritā na svabhāvaḥ kathamutpannamātro na kāryaṃ kuryāditi ।
tasmādyāvatkārya tenākṣaṇikena prathame kṣaṇe sampāditaṃ tābatsarvaṃ dvitīyādikṣaṇeṣu sampādayet । tāvatkāryasampādanasvarūpasya dvitīyādiṣvapi kṣaṇeṣu bhāvāt । na ca sampāditaṃ śakyasampādanamiti yada dvitīyādikṣaṇeṣu sampādayati tatprathamakṣaṇe sampāditādanyaditi kramā evāvarttanta iti tatra cokto doṣaḥ । yugapatkṛtakṛtyasya vā dvitīyādiṣu karttavyābhāvānnārthakriyāsāmarthyamastītyasattvena kṣaṇikatvāpattiḥ ।
tasmādakṣaṇike sattvavyāpakayoḥ kramākramayoranupalambhādvyāpakānupalabdhyā nivarttamānaṃ sattvamakṣaṇikāt kṣaṇikatvena vyāpyata iti pratibandhasiddhiḥ । bhūtalaṃ ca tathotpannaṃ ghaṭābhāvo na tvabhāvo nāma kaścidvigrahavānasti yaḥ pratipattigocaraḥ syāt । api vyavaharttavyaḥ param । syādetat ।
kṣaṇikobhāvo arthakriyājanakasvabhāvo na vā, na cedasanneva, tajjanakasvabhāvaścetkimasya sahakāribhiḥ । utpannamātrameva bījamaṅkuraṃ janayet । nanūtpanno bījakṣaṇaḥ samartho janayatyevāṅkuraṃ kutaḥ samarthasyotpattiḥ samarthasyotpattiḥ pūrvasmādbījakṣaṇāt । tarhi tatsantānavartināṃ sarveṣāṃ bījatvāviśeṣādaṅkurajananasāmarthyamiti kusumānantaralabdhajanmamātrameva bījamaṅkuraṃ janayet ।
maivam । evāṅkurañjanayati । na cāsya kṣityādisahabhuvastadanapekṣasyāpi tairvinā karaṇe tadekasāmagryadhīnasya tadabhāve abhāvāt । na vā sahakāritā kṣityādīnāṃ taireva sahāṅkurajananāt ।
teṣāmapi kāryātpūrvabhāvasya niyamato aviśeṣāt । tanmātratvādeva ca kāraṇatāyāḥ । na vānapekṣāṇānamapi pratyekaṃ kāryāntarārambhaṇaṃ tanmātrasya tebhya upalabdhestatraiva sāmarthyaniyamāt । na ca kṛtakaraṇatayetareṣāmakriyā sahakriyāyāṃ kṛtamityasambhavāt ।
na ca svakāraṇalabdhasannidhayo bhāvāḥ prekṣāvantaḥ śakyamidamasmāsvekenāpi kartuṃ kṛtaṃ naḥ sarveṣāṃ sannidhānenetyālocya nivartitumīśate । abhinnābhedasāmagrīti na kāryabhedaprasaṅgaḥ । parasparasamavadhānaṃ copasarpaṇapratyayebhyaḥ kṣityādīnāmiti । na ca kṣaṇikasyārthakriyāvirodhādasādhāraṇatā hetoḥ ।
na ca sādhyadharmiṇi dṛśyamāne śabdādau vyāptisādhanādeva sādhyasiddherasādhanāṅgaṃ hetuvacanam । na khalu sarvopasaṃhāravatī vyāptirdṛśyamātraviṣayā bhavitumarhati । śakyaṃ hi śaṅkituṃ pareṇādṛśyamāmanānāṃ sattvamakṣaṇikād na vyāvarttitaṃ tvayeti sattvamanaikāntikaṃ kṣaṇikatvasādhana iti । tasmādyaddṛśyamadṛśyaṃ vā tatsarvaṃ kṣaṇikamiti darśanīyā vyāptiḥ ।
nanvevamapi śabdādervivādāspadī bhūtasya vyāptidarśanabalādeva siddhā kṣaṇikateti tadavasthamevāsādhanāṅgatvaṃ hetuvacanasya । maivam । tenāvaśyaṃ darśayitavyameteṣāṃ kṣaṇikatvasādhanāya sattvamiti nāsādhanāṅgatā hetuvacanasyeti । atrocyate ।
na sattvaṃ kṣaṇabhaṅgasiddhāvaṅgamasādhāraṇatvāt saṃdigdhavyatirekitvādvā । tathā hi kramākramābhyāṃ vyāptaṃ sattvaṃ tadanupalambhenākṣaṇikādvyāvarttata evaṃ tadeva sāpekṣatvānapekṣatvābhyāṃ vyāptaṃ tadanupalambhena kṣaṇikādapi vyāvarttate tasmādgandhavattvavadasādhāraṇaṃ sadasādhanāṅgam । tathā hyantakṣaṇaprāptāni kṣitipavanapāthastejobījāni samarthāni prāgbhāvaniyatāni niyatacaramotpādānāmavanijalānalāṅkurāṇāṃ kāraṇaṃ bhavadbhirabhyupeyante tānyamūni parasparānapekṣāṇi vā janayeyuḥ sāpekṣāṇi vā । nanu nirapekṣāṇyevāntyakṣaṇaprāptāni kṣityādīnyuttarasminpuñje janayitavyaityuktam ।
tatkimanabhyupagatavikalpena sāpekṣāṇi । nirapekṣāṇi ceti । eva । oṃmiti cet ।
nenvevaṃ sarva eva bījakṣaṇā nirapekṣāḥ svakāryopajana iti kṛtaṃ sahakāribhiḥ । nanūktaṃ naite prekṣāvantaḥ kiṃ tu svapratyayādhīnaniyatasaṃnidhayo na vyavadherīśata iti । kṣityādisahabhuva eva bījakṣaṇasyātiśayotpādaparamparāyā aṅkuraprasavasāmarthyāt kuśūlasthāttu sahasreṇāpi varṣairaṅkurānutpāde tatrāvapatīti । cet ।
atha kimayaṃ na svasaṃtānamātraprabhavaḥ samartho bījakṣaṇaḥ tathā cetkathaṃ saṃtānāntaraṃ nāpekṣeta svakārye । nanvapekṣata eva kiṃ tu tu svotpāde na punaḥ svakārye, tatra tasyānapekṣatvamupeyate na tu svotpāde । nanūtpattāvapyasya jāgarti svasaṃtānavarttī pūrva eva nirapekṣaḥ kṣaṇa evaṃ tasya pūrvaḥ pūrvaḥ kṣaṇaḥ svasaṃtatipatita evānapekṣo jāgartyupajanana iti kuśūlanihitabīja eva syātpa kṛtī kṛṣīvalaḥ kṛtamasya kṛṣikarmaṇā duḥkhabahulena । tasmātparasparāpekṣāṇāmevāntyakṣaṇaprāptānāṃ kāryajanakatvamakāmenāpyupeyam ।
api cāntyakṣaṇaprāptaṃ bījamanapekṣya aṅkurāvanipavanapāthastejāṃsi janayetkiṃ yenaiva rūpeṇāṅkuraṃ janayati tanaiva taditarāṇyapi kiṃ vā rūpāntareṇa । na tāvattenaiva kṣityādīnāmaṅkurasvābhāvyāpatteḥ । na khalu bhavatāṃ kāraṇābhede bhedavatkārya bhavitumarhati । kāryabhedasyākasmikatvaprasaṅgāt ।
yathoktaṃ bhavadbhireva ayameva hi bhedo bhedaheturvā yadviruddhadharmādhyāsaḥ kāraṇabhedaśceti । nāpi sāmagrībhedaḥ tasyā apyabhedāt । anyathā sahabhāvaniyamābhāvāt । svakāraṇādāsāditaḥ kaścideva svabhāvabheda ekastādṛśo yasmānnānākāryāṇi jāyante tasmānnākasmikatvaṃ kāryanānātvasya nāpyatiprasaṅgaḥ tādṛśasya tasyāsārvātrikatvāt ।
na ca kāryakāraṇayorabhedo yena kāraṇabhedābhedāvanupatetāṃ kāryabhedābhedau । tasmādyathā kebhyaḥ kaścideva bahubhyaḥ kāryamekaṃ jāyate tathaikasmādeva kutaścidbahūni janayiṣyante kāryāṇīti cet । mudhaiva tarhi nānādeśavṛttireko avayavisāmānyasaṃyogādirarthastapasvī bhavatāyāsitaḥ na hi nānātve api deśānāṃ tadāśritaḥ sāmānyādirartho nānā bhavitumarhati । tasya tebhyo abhinnatvāt ।
rūpāntareṇa bījamaṅkurāditareṣāṃ kṣityādīnāṃ janakam tathā hi bījamaṅkurasyopādānaṃ tatsārabhāgavikriyayā aṅkurasyotpatteḥ kṣityādiṣu tu janayitavyeṣu sahakāri pūrve tu kṣityādayaḥ kṣityādīnāṃ yathāsvamupādānāni tadvikriyayā tadutpattiriti cet । atha sahakāritopādānate kimekaṃ tattvaṃ nānā vā । ekaṃ cet kathaṃ rūpāntareṇa janakaṃ nānātve tayorbījādbhedo abhedo vā bhede kathaṃ bījasya janakatvaṃ tābhyāmevāṅkurādīnāmutpatteḥ । abhede vā kathaṃ na bhedo bījasya bhinnatādātmyāt ।
tayorvaikarūpatvameva tādātmyāt । tasmādaṅkurādbhinne kṣityādau janayitavye tadupādānaṃ pūrvameva kṣityādisamasamayabhāvi bījenāpekṣyate । evaṃ bījamapi samasamayabhāvyeva sahakārikāraṇaṃ kṣityādibhirapekṣyate nānyathā kāryabhedasiddhirityanicchatā apyabhyupeyam । iti bhavadbhirevopapāditam ।
na ca kṣaṇikasyopakārakatavasaṃbhavo anyatra jananāt tasyābhedyatvāt । na ca samasamayabhāvinorjanyajanakatvamasti savyetaraviṣāṇayoriva । tasmātsvasaṃtānamātrādeva kāryotpādaprasaṅgātkāryabhedānupapatteścānupakāriṇyapekṣāvirahācca kṣaṇikasyāpi sāpekṣasyānapekṣasya vā nārthakriyā saṃbhavinītyasādhāraṇasattvaṃ na kṣaṇabhaṅgasiddhāvaṅgam । atha mā bhūdasādhāraṇatā sattvasyetyanupakārakeṣvapi kāryakaraṇāyāpekṣābhyupeya te teṣāmapi kāryeṇānukṛtānvayavyatirekatvāt ।
na tvanena krameṇākṣaṇiko api bhāvo anupakārakānapi sahakāriṇaḥ kramavataḥ kramavataiva kāryeṇānukṛtānvayavyatirekānapekṣiṣyate । kariṣyate kramavatsahakārivaśaḥ krameṇa kāryāṇi । samarthasyāpyapekṣaṇīyāsannidheḥ kāryakṣepaupapatsyate । na caitāvatā sahakārisamavadhānādevotpattimataḥ kāryasiddhiḥ kṛtameṣāṃ rūpeṇeti vācyam ।
tatsahitādeva tata utpattidarśanāt । rūpe satyapyanutpādāt । samavadhāne satyutpādādeva kāryasvasamavadhānameva heturna punā rūpamapīti cet tatkimidānīṃ rāsabhāditulyatābījarūpasya । oṃmiti cet ।
atha kasmādgardabhādīnantareṇeva bījarūpaṃ vināpi nāṅkuro jāyate । tatsamavadhānasya tatkāraṇatvāditi cet । tatsamabadhāne kāraṇe kathaṃ tanniveśi rūpamapi na kāraṇam । na cāvarjanīyatayā tanniveśaḥ ।
samavadhānamātrasya bījarūpamantareṇāpi tatra tatra bhāvāt । viśeṣastu samavadhāne rūpameva bījādīnām । eva bhāvo vyāpyasya nānyatreti evaṃ kāryakāraṇabhāvo apyubhayādhīnanirūpaṇo api kāraṇe ayogavyavacchedena nirūpyate । eva kāraṇasya nābhāva iti ।
kārye punarayogavyavacchedena । kāraṇa eva sati bhāvo nānyasminniti anubhavānusārānniścīyate । tathaiva hi laukikaparīkṣakāṇāṃ saṃpratipatteḥ । na ca kāraṇataiva sattā kiṃ tu svarūpaṃ nīlāderanubhūtāvasitaṃ taddhi tenaiva rūpeṇa svābhāvavyavacchinnaṃ tāsu tāsvarthakriyāsūpayujyate na punararthakriyākāritaivava tvarūpaṃ mā bhūdanekārthakriyākāriṇo aparyāyeṇa rūpabhedaḥ ।
tasmādyadyasti sarvajñastataḥ svarūpeṇaiva sanbhāvaḥ tajjñānasyālambanapratyayo bhaviṣyati । atha tu nāsti tathāpi tadrūpo janitvā āpātato akiñcitkaro api paścātkutaścinnimittādāsādya sahakāripratyayān tāsu tāsvarthakriyāsūpayokṣyate । tatsiddhametat kṣaṇikasyāpi kramākramābhyāṃ yathāyogamarthakriyopapattervyāpakānupalabdherasiddheḥ saṃdigdhavyatirekamanaikāntikaṃ sattvaṃ śākyānāṃ kṣaṇikatve sādhye bhāvānām । eveti ।
na ca janakatvājanakatvalakṣaṇaviruddhadharmasaṃsargo nānātve heturbhavitumarhati । janakatvaṃ nāma na vastusvabhāvo api tu taddharmaḥ । dharmaśca dharmiṇo vastuto bhidyate । na cānyasya bhedo anyasya bhedāyālamatiprasaṅgāt ।
anyattvāviśeṣe kathaṃ tasyaiva dharma iti cet । atra vastusvabhāvairevottaraṃ vācyam । yathā anyatvāviṃśeṣe api kāryaṃ dhūmo hutabhuja eva na bījasyetyuktam । na ca kṛtakatvamapi kṣaṇikattve heturanyathāsiddheḥ ।
sahetuke vināśe tadupapatteśca । na cotpattivināśayostādātmyaṃ bhāvasyātyantābhāvaprasaṅgādityuktam । tadidamuktaṃ vārtikakṛtatā te apyasiddhā anyathāsiddhā viruddhā vā bhavantītyahetava iti । antyakṣaṇaviśeṣadarśanaṃ pūrvakṣaṇadharmatvenāsiddhatvādasiddham ।
sattvakṛtakatve anyathāsiddhe । viruddhatvaṃ ca sarvasyaiva hetoḥ kṣaṇikatve sādhye । tathā hi sattvaṃ kṛtakattvaṃ vā traipalokyavyāvṛttatayā ananugataṃ deśataḥ kālato vā na sādhanaṃ tasyāśakyāvinābhāvajñānatayā liṅgabhāvābhāvāt । anvayamukhena vyatirekamukhena vā avinābhāvagrahasyaikasmin kṣaṇe aśakyatvāt ।
tasmāddeśakālānugataṃ sattvaṃ kṛtakatvamanyadvāhetūkartavyam । tacca vidhirūpaṃ vā bhavatvanyavyāvṛttirūpaṃ vā nānākālamekamakṣaṇikaṃ kṣaṇikatvena sādhyena virudhyataityuktaṃ viruddhā veti । ante viśeṣadarśanādityasya tu viruddhatvamanantaraṃ vakṣyati । hetorisiddhatvaviruddhatve darśayitumāha ।
ante viśeṣeti । darśanādarśanalaṇasya hetoranyathāsiddhatetyāha । yo apyayaṃ heturiti । bhāvābhāvayostadvattvāditi saṃyogābhāvābhāvayorihabuddherbhāvavattvādityarthaḥ ।
pradīpasya deśāntare utpāda ityetadapi na budhyāmaha iti । kṣaṇikasya pradīpasya yadi saṃtānamātraprabhavatvaṃ nibaddhaṃ deśāntare kāryotpādakatvaṃ tataḥ sarva eva pradīpakṣaṇā deśāntare pradīpamutpādayeyuḥ । na ke cana pradhanodara eveti । athoḥ pasarpaṇapratyayavaśātpraghanodarādanyatrāpi kāryamutpādayanti ।
nūnapasarpaṇapratyayaḥ pradīpe kaṃ cidupakāramādhatte na vā, na tāvadādhatte kṣaṇasyābhedyatvenopakṛtānupakṛtatvāsambhavāt । anādhāne ca sahakāribhāvābhāvāt । anupakārakaspaya sahakāritve atiprasaṅgāditi bhavatāmeva giraḥ । na ca viśiṣṭapradīpakṣaṇajananamevopakāraḥ sahakāriṇāṃ tasya pūrvasmādevopādānādupapatteḥ sahakāryanapekṣaṇāt ।
na khalu tasyeva tatkāraṇasyāpyupakārakāḥ sahakāriṇo bhavitumarhanti । evaṃ pūrveṣāmapi pradīpakṣaṇānāṃ pūrvapūrvapradīpamātrasāmarthyabhuvā na sahakāriṇā kiñcidādhīyata iti sarva evaikasmin pradhānaṃ kāryaṃ kuryuḥ deśāntare vā । yadi punaranupakāriṇo api kāryānuvihitabhāvābhāvatayā kṣaṇikena pradīpena kāryakriyāṃ pratyapekṣyante tadakṣaṇikapakṣe api tulyamiti saṃkṣepaḥ । vipañcitaṃ caitadasmābhirbrahyatattvasamīkṣānyāyakaṇikābhyāmityuparamyate ।
na kilākāśe patato loṣṭāderiti । loṣṭaśyenādestulyagurutvavatāṃ dravyāṇāmekasya gurutvaprayatnakṣepāḥ kāraṇam । tathā hi saudhasyoparisthena puruṣeṇa bhūmau carantaṃ pārāvatamuddiśya yadā adhaḥ śyenaḥ kṣipyate tadā śyenasya pārāvatajidhṛkṣājanitaḥ prayatno gurutvaṃ ca kṣepaścāśutarapatanahetavaḥ । akṣiptasya tu gurutvaprayatnāvāśupatanahetū aprayatamānasya gurutvamātraṃ patanaheturiti ।
aulūkyamate api na doṣa ityata āha । ekaśca saṃskāra iti । āha । vipratipannā iti ।
bhavanti hi samānaśabdavācyāḥ pratyayāḥ akṣo akṣa iti, na ca samānaviṣayāḥ devanādīnāṃ tadvipayāṇāṃ bhedādata āha । tatpratyayasāmānādhikaraṇye satīti । ityata āha । avyutthāyīti ।
vyutthātuṃ bhramituṃ śīlaprasyeti vyutthāyi bhrāntamiti yāvat । abhrāntatvaṃ cāsya kṣaṇikatvasādhananirākaraṇena draṣṭavyam । avyutthāyitatpratyayasāmānādhikaraṇyenaiva siddhe samānaśabdavācyatvaṃ prapañcaḥ ।। na payasaḥ pariṇāmaguṇāntaraprādurbhāvāt ।।
iti । āsīt । ।। vyūhāntarād dravyāntarotpattidarśanaṃ pūrvadravyanivṛtteranumānam ।।
atra tu pratiṣedha iti । kṣīrāvayavā eva hi kṣīravināśe satyutpannapākajā vilakṣaṇaṃ dravyamutpādayanti । yadi tu sarvaṃ kāryaṃ sadeva kāraṇavyāpārātprāgapi vyarthaḥ kāraṇavyāpāraḥ abhivyakterapi kāryāyāḥ sattvāt । asattve vā yathā saiva na satī kriyate evaṃ kāryāntarāṇyapīti ।
।। kvacidvināśakāraṇānupalabdheḥ kvaciccopalabdheranekāntaḥ ।। abhyanujñāya ca niṣkāraṇamiti । dadhikṣīrayorvināśotpādāvakāraṇau dṛṣṭau kumbhasya cotpādavināśau sakāraṇakau, tadiha sphaṭike vināśotpādau sakāraṇau niṣkāraṇau veti saṃdehaḥ ।
tadyadi sakāraṇāveveti pramāṇato niścīyate tato vināśakāraṇānupalabdheḥ sphaṭikasya kumbhavadvināśo nāstīti niścīyate । tadidamuktaṃ bhāṣyakāreṇa । na punaryathā vināśakāraṇāprāvāditi । niradhiṣṭhānaṃ ceti ।
dharmiṇamāśritya tatsamānadharmā dṛṭānto bhavati sphaṭikotpādavināśau ca dharmiṇau tatsamānadharmatayā kṣīradadhivināśotpādayordṛṣṭāntatvena bhavitavyam । na punaḥ sphaṭikotpādavināśau dharmiṇau gṛhyete । tasmānna tatsamānadharmatayā dṛṣṭāntau bhavata iti । yadi tu dravyasamavāyādityucyeta tatastoyādiparamāṇuvisamavetai rūpādibhiranekāntaḥ syādityata āha ।
vyāpaketi । tathāpyātmatvasāmānyenānekānto ata āha । guṇatve satīti । tathā apyātmaparimāṇenānekānto ata āha ।
pratyakṣatayeti । asmadādīnāmiti śeṣaḥ । guṇatvādiviśeṣaṇayogātprāgvyāpakagrahaṇasyopayogaḥ । asmadādipratyakṣatvādityucyamāne sāmānyasamavāyābhyāmanekāntaḥ syādata āha jātimattve satīti ।
āśritatvādityatrāpijātimatve sati pratyakṣattve cetyanuṣañjanīyam । anityā buddhiḥ pratyakṣatvādityurcyamāne manasā vyabhicāro ata āha । ayogīti । uktaṃ karaṇabhāve satīti ।
hānādibuddhiḥ karaṇaṃ bhavati । śabdaśca pratyaye karaṇam । ।। nendriyārthayos tadvināśepi jñānāvasthānāt ।।
cintāntaramavatārayati । idaṃ tu cintyata iti । ityata āha bhāṣyakāraḥ । prasiddho apīti ।
yadyapyayamarthaḥ parīkṣitastathā apyavāntaraviśeṣaparijñānārthaṃ punaḥ parīkṣyata ityarthaḥ । codayati vārtatikakāraḥ । na guṇeti । pariharati ।
anitvatve satīti । vimṛṣya siddhāntī pakṣaṃ gṛhṇāti sannikarṣotpattariti । codayati adrākṣamityetanneti । pariharati smṛtāvapīti ।।
yugapajjñeyānupalabdheśca na manasaḥ ।। deśayati astu tarhīti । pariharati yugapaditi । yatkaraṇatvenānumitaṃ tatkaraṇatvamapodya na kartṛ bhavitumarhatītyarthaḥ ।
yugapaj jñeyānupalabdhyā yatsamadhigatamiti bhāṣyamākṣipati । viśeṣaṇopādānāditi । samādhatte na sarvasyeti । punarākṣipati ।
evamapīti । viśiṣṭasya karaṇasya jñānaguṇatvaniṣedhaḥ karaṇāntarasya jñānaguṇatvamāpādayati na cātmā karaṇamityarthaḥ । samādhatte anayasyopapatteriti । etadeva vivṛṇokti ।
anavasthitatvāditi । pramātaiva kadā citpramāṇaṃ kadā citprameyamityarthaḥ । puruṣāntareṇa puruṣāntaraṃ paricchinattīti । yādṛśo ayaṃ puruṣastādṛśo avamapīti puruṣāntareṇa prasiddhena puruṣāntarapariccheda iti ।
pṛcchati । yadi na karaṇasya kaspaya tarhīti । uttaraṃ jñasya vaśitvāt । kartuḥ svātantryādityarthaḥ ।
kartṛkaraṇādisamavadhāne hi caitanyaṃ kartaryeva dṛṣṭaṃ na karaṇādau । yathā mṛddaṇḍacakrasalilasūtrakulālasamavadhāne kartureva kulālasya na tu mṛdādīnāmiti । vaśī jñātā vaśyaṃ karaṇamiti bhāṣyaṃ tadanupannaṃ jñāturapi kva cidvaśyatvadarśanāt । yathā devadattaṃ kaṭaṃ kārayati yajñadatta ityata āha ।
na cāyaṃ jñātarīti । icchettaṃ prati bhāṣyaṃ jñānaguṇatve ceti tadvyācaṣṭe । jñānaguṇatveveti । ghrāṇādisādhanasyeti bhāṣya vyācaṣṭe ।
yathā ca jñāturiti । tathā ca manturmatisādhanaṃ yattanmanaḥ karaṇam । atha tadapi kasmāccetanaṃ na bhavatītyata āha । ubhayoriti ।
।। tadātmaguṇatvepi tulyam ।। atha mano antaḥkaraṇamapaśyaṃścodayati । indriyair manasaḥ saṃnikarṣābhāvāt tadanutpattiḥ ।।
pariharati na prasaṅga iti । vikaraṇadharmeti bhāṣyaṃ'pīti । ।। notpattikāraṇānapadeśāt ।।
yadi punarityādi bhāṣyaṃ pūrayitvā vyācaṣṭe । yadi punariti । notpattīti । nātra pramāṇamapadiśyate ।
pratyuta bādhakaṃ pramāṇamastītyarthaḥ । vyākhyānāntaramāha । ayugapadutpattau veti । vyākhyānāntaramāha ।
ayugapadutpattau veti । vyākhyānāntaramāha । videheti । śarīravṛttitve hi manasaḥ sarvaṃ jñānaṃ śarīrāyatanasyātmano bhavet ।
iti । antaḥkaraṇapratyākhyāne ceti । yadyapi sarvāṇyapi jñānāni na yugapadupajāyante tathāpi smṛtīnāmavaśyaṃ yugapadutpādaprasaṅga iti pūrvasmādasya viśeṣaḥ । vyākhyānāntaramāha ।
yadā cendriyamātmā cārthena yugapatsaṃbaddhāviti । asatīndriyamanaḥsannikarṣe vyabhicāriṇāṃ kāraṇatvakalpanāyāṃ vinigamanāhetorabhāvāditi bhāvaḥ ।। vināśakāraṇānupalabdheścāvasthāne tannityatvaprasaṅgaḥ ।। vināṅgaḥ ।।
atra pūrvapakṣasūtre cakāraḥ pūrvapūrvapakṣasūtrāpekṣayetyāha । tadātmaguṇatva iti । eva vyākhyānam ।। anityatvagrahād buddherbuddhyantarādvināśaḥ śabdavat ।।
yadanantaramapavṛjyate puruṣaḥ sā antyā buddhiḥ । sthitihetvabhāvādvinaśyatīti । sthitihetū dharmādharmau tayorabhāvāditi । atha tayorabhāvaḥ kasmādityata āha ।
kālāt । antyasukhaduḥkhopabhogākalaṃ prāpyetyarthaḥ । ityāha । saṃskārādvā ।
saṃskārasya tu sthitihetvadṛṣṭābhāvādvināśo bhavatīti bhāvaḥ । pṛcchati । kathaṃ kālāt । ।।
jñānasamavetātmapradeśasaṃnikarṣānmanasaḥ smṛtyutpatterna yugapadutpattiḥ ।। deśayati yadi kāraṇasyeti । atra tāvadekaḥ parihāra iti । ekaḥ pradhānaḥ parihāraḥ parihārāntaraṃ tvekadeśimatenāpradhānamityarthaḥ ।
gandharasarūpasparśaśabdajñānabadityāha paricchedatvācceti । ekadeśiparihāramāha apare tviti ।। nāntaḥśarīra vṛttitvānmanasaḥ ।। dūṣayati etattu na samyagiti ।
na hi manaḥ kva cidāśritamiti na kva citsamavetaṃ saṃyogamātraṃ tvatiprasaktamityarthaḥ । nāpi vṛttiḥ svakāryasāmarthyamiti । śarīra eva manaḥ svakāryaṃ karoti nānyatreti śarīrāśritaṃ mana ityucyata ityetadapi nāsti । indriyārthasannikarṣasya manaḥkāryasya śarīrādbahirbhāvādi tyarthaḥ ।
tamimamākṣepaṃ samādhatte । atra brūma iti । yenātmanā yaccharīraṃ karmopārjitaṃ tatsaṃyuktasya manaso vaiśeṣikajñānādilakṣaṇakāritve na tadasaṃyuktasyeti śarīrāśritatve manaso nānyadityarthaḥ ।। sādhyatvādahetuḥ ।।
codyam । sādhyatuḥ ।। smarataḥ śarīradhāraṇopapatterapratiṣedhaḥ ।। parihāraḥ ।
।। na tad āśugatitvānmanasaḥ ।। punaścodyam । na tasaḥ ।।
na smaraṇakālāniyamāt ।। parihāraḥ । na smara-t ।। bhāṣyaṃ nintāprabandhaḥ smṛtiprabandhaḥ ।
kasya cidevārthasya liṅgabhūtasya cihnabhūtasyā sādhāraṇasyeti yāvat । cintanaṃ smaraṇam । ārādhitam siddhaṃ cihnavataḥ smṛtiheturbhavatīti । itaśca śarīrasaṃyogāpekṣameva manaḥ smṛtirheturnetarathetyāha ।
iti ।। ātmapreraṇayadṛcchājñatābhiśca na saṃyogaviśeṣaḥ ।। vyāsaktamanasaḥ pādavyathanena saṃyogaviśeṣeṇa samānam ।। praṇidhānaliṅgādijñānānāmayugapadbhāvādayugapatsmaraṇam ।।
dūṣayati । ।। prātibhavaditi smṛtyutpādasva purastātpraṇidhānādīnāṃ smṛtikāraṇānāmasaṃvadanādātmamanaḥ saṃyogātsaṃskārāpekṣāt smṛtīnāṃ yugapadutpādaprasaṅgaḥ ।। prātibhavadityākṣepaḥ ।
samādhānamāha । sataḥ smṛtihetoriti । adṛśyamānamapi karaṇaṃ tatkramaśca kāryotpādakrameṇānumīyate iti prātibhamapi puruṣakarmaviśeṣāpekṣādātmamanaḥsannikarṣādupajāyamānaṃ nākāraṇaṃ na cākramavaditi pradhānabhūtāmupapattimavatārayituṃ pṛcchati bhāṣyakāraḥ । prātibhamidānīmiti ।
atrottaramāvilaṃ datvā śaṅkate । hetvabhāvādayuktamiti cet । uttarasāramāha । na karaṇasyeti ।
unneyaḥ । atha vā karaṇāntarāṇi yugapatkāryāṇi kurvantu pratyayakaraṇantu krameṇaiva pratyayānkarotītyatra na vyabhicāraḥ taduktaṃ pratyayaparyāya iti । tasmātkaraṇamekaṃ na kva cidapi yugapatkāryāyālamiti । karttā punareko api karaṇabhede yugapadbahūni kāryāṇi karotītyāha ।
na jñāturvikaraṇadharmaṇo dehanānātve pratyayayaugapadyāditi । na cāyaṃ niyama iti । sukhaduḥkhabhedānna dviṣanna rakto bhuṅkte tadasyaikasyāpi karaṇabhedādyugapaj jñānāni bhavantīti । ayaṃ ca dvitīyaḥ pratiṣedhaḥ jñānasaṃskṛtātmapradeśabhedasyāyugapajjñānotpādakasya ।
avasthiteti । yatrātmapradeśo asya jñānāni nānāviṣayāṇi jātāni tatsaṃskārāśca tatraivāvasthitaśarīrasya । tadanena śarīrāntargatasya manasastatra pradeśe saṃyoga upapāditaḥ । tadidamāha vārttikakāraḥ ।
yadi ca jñānasamavetātmapradeśena sannikarṣāditi । ataścāvyāpakatvādaparihāraḥ । ācāryadeśīyānāṃ tu smṛtiyaugapadyaprasaṅgamāha । avasthitasaṃskārāḥ samānadeśā ityayuktam ।
kutaḥ ātmapredaśānāmadravyāntaratvātsarvasaṃskārāṇāṃ samānadeśatve pratyayaugapadyaprasaṅgo aparihāryaḥ । na hyātmano ghaṭasyeva pradeśāstato anye sambhavanti kiṃ nāmātmaiva sa caika eveti sarva evātmavarttinaḥ samānadeśā ityarthaḥ । ātmapradeśānāmadravyāntaratvādekārthasamavāyasyāviśeṣe sati smṛtiyaugapadyaspaya pratiṣedhānupapatteriti । śabdasaṃtāne tviti śaṅkānirākaraṇabhāṣyaṃ tuśabdaḥ śaṅkāṃ nirākaroti ।
tadetadbhāṣyaṃ vārtikakāro vyācaṣṭe । saṃskārapratyāsattyeti । pṛcchati । kā pratyāsattiriti ।
iti । niṣpradeśatve apyātmanaḥ saṃskārasyāpyavṛttitvamupapāditaṃ tena śabdavatsahakārikāraṇasya sannidhānāsannidhāne kalpete evetyarthaḥ ।। jñasyecchādveṣanimittatvādārambhanivṛttyoḥ ।। saṃprati buddhireva kimicchādisamānādhikaraṇā na veti vicāryate ।
tatra sākhyadarśanavaināśikānāṃ vipratipatteḥ saṃśayaḥ । tadvipratipattimāha । puruṣadharmo jñānamantaḥkaraṇasyatviti । puruṣacaitanyamekameva kūṭasthanityaṃ sattattadarthākārapariṇatabuddhitattvapratibimbavibhramavaśādbhinnamivopajanāpāyadharmakaṃ vijñānamiti ca vṛttiriti cākhyāyate ।
icchādveṣādayastu vastuta upajanāpāyadharmāṇo antaḥkaraṇasyeti darśanaṃ tatpratiṣidhyate । ।। prativṛttyañcatīti sa cātmā ceti pratyagātmā tasmin । etaduktaṃ bhavati ।
antaḥkaraṇavṛttīnāṃ ca guṇāntarāṇāṃ nityāpratyakṣatvādātmāśritā evecchādayo nāntaḥ karaṇāśrayā iti ।। talliṅgatvādicchādveṣayoḥ pārthivādyeṣvapratiṣedhaḥ ।। atrāntare labdhāvakāśo bhūtacaitanikaḥ pratyavatiṣṭhate । tallidhaḥ ।।
yadi yasyārambhanivṛttī tasyecchādveṣau yasya caitau tasya caitanyaṃ hantāyātamanena krameṇa bhūtacaitanyamasmadabhimataṃ bhūteṣveva kāyākārapariṇateṣu ārambhanivṛttidarśanādityarthaḥ ।। paraśvādiṣvārambhanivṛttidarśanāt ।। paraśvādiṣvityasya tātparyamāha vārtikakāraḥ । paraśvādiṣviti ।
bhūtacaitanikastalliṅgatvāditi hetuṃ svapakṣasidhdyarthamanyathā vyācaṣṭe । ayaṃ tarhīti । śarīreṣvavayavavyūhabhedadarśanācca loṣṭādiṣu śarīrārambhakānāmaṇūnāṃ pravṛttibhedo anumīyatetataścecchādveṣau tābhyāṃ caitanyamiti । trasaṃ jaṅgamaṃ viśarāru asthiraṃ kṛmiprabhṛtīnāṃ śarīraṃ, sthāvaraṃ sthiraṃ śarīraṃ devamanuṣyādīnāṃ, taddhi cirataraṃ vā vri yate ।
tadetad dūṣayati । kumbhādimṛdavayavānāmiti । ।। niyamāniyamau tu tadviśeṣakau ।।
tadevaṃ bhūtacaitanyasādhanaṃ dūṣayitvā tebhyo anyasya caitanye sādhanamāha । niyamāniyamau tu tadvi śeṣakau ।। tayoricchādveṣayorniyamāniyamau viśeṣakau । ayameva cecchādveṣayorviśeṣo yadbhūtāśrayatvamanayorvyāvartya taditarāśrayatvavyavasthitiḥ ।
tatrāniyamaṃ tāvadāha । na svāśrayenecchādveṣayorāśraye, kintarhi prayojye paraśvādāvāśraye, tatra prayujyamāneṣveva bhūteṣu pravṛttinivṛttī syātāṃ na sarveṣu prayojakeṣvapi śararādiṣviti । seyamaniyamopapattiḥ । iti ।
icchādijanitaspandādhāratvāt paraśvādivaditi । tadevamaniyame bhedakaṃ vyākhyāya niyamaṃ vyācaṣṭe । yasya tu cārvākasya darśane jñatvādbhūtānāmicchādveṣanimitte ārambhanivṛttī svāśraye śarīrādau, tasya cārvākasya । sā bhūtamātre bhavantī niyamena vyāptā, na tu śarīropagṛhīteṣveva bhūteṣu, evaṃ bhūtamātre jñānecchādveṣanimitte pravṛttinivṛttī svāśraye syātām ।
etaduktaṃ bhavati ye ye pṛthivyādidharmāste te yāvatpṛthivyādibhāvino dṛṣṭāḥ yathā gurutvādayaḥ jñānecchādayo api cetpṛthivyādidharmāstairapyavaśyaṃ yāvatpṛthivnayādibhāvibhirbhavitavyaṃ na tu ghaṭādau dṛśyante tasmānna pṛthivyādidharmā jñānādaya iti । atra ca bhāṣyakṛtā sārvatrikatvaprasaṅgavivakṣayā niyamaśabdaḥ prayuktaḥ asārvatrikatvavivakṣayā tvaniyamaśabdaḥ । vārttikakṛtā tu prayojya evetyavadhāraṇaṃ vivakṣitvā prādeśike niyamaśabdaḥ prayuktaḥ । iti vivakṣābhedāśrayādavirodha iti ।
iti, taṃ pratyāha ekaśarīre ceti । yathā madirāvayaveṣu pratyekameva madaśaktirasti na punaḥ samudāyamātrasamavāyinī evaṃ śarīrāvayaveṣvapi pratyekameva caitanyena bhavitavyam । na ca vaiyātyāt kāyasamudāyāśrayameva caitanyaṃ nāvayavāśrapayamiti śakyamāsthātuṃ tricaturāvayavacchede api caitanyopalambhāt । ekasminbahavaścetanāḥ syuḥ ।
bhavatu kiṃ no bādhyata iti cenna । viruddhābhiprāyatvena svatantrāṇāṃ na kiñcidapi kāryaṃ jāyeta । dūṣaṇametadupekṣya pratyayavyavasthānumānaṃ na bhavediti dūṣaṇamuktam । ekasmin śarīre pratyayānāṃ parasparapratisandhānaṃ paśyāmo na śarīrāntara iti vyavasthā ।
śarīre eka eva cetano na cāsau śarīrāntare tato bhavennānyathetyarthaḥ । kvacitpāṭhaḥ pratyayavyavasthānānumānaṃ syāditi sa sugama eva । niyamāniyamāviti yaduktaṃ tatrānumānameva sūcayati bhāṣyakāraḥ । dṛṣṭaścānyaguṇanimittaḥ pravṛttiviśeṣa iti ।
hitāhitaprāptiparihārahetuḥparispandaḥ pravṛttiviśeṣaḥ । so ayaṃ prayogaḥ trasasthāvaraśarīreṣu pravṛttiḥ svāśrayavyatiriktāśrayaguṇanimittā pravṛttiviśeṣatvāt, paraśvādigatapravṛttiviśeṣavaditi । bhūtānāmapi tadārambhakāṇāṃ pravṛttiviśeṣo anyaguṇanibandhana evetyāha । iti ।
nendriyārthayorvināśe api jñānāvasthānāditi ca samāna iti । yathā hīndriyārthayorvināśe api jñānāvasthānānnendrinayārthayorguṇo jñānamevaṃ bālyakaumārayauvanavārddhakāvasthāsu śarīravināśe api jñānāvasthānānna śarīraguṇojñānamityarthaḥ । api ca jñasyecchādveṣanimittatvādārambhanivṛttyorityatrārambhanivṛttiśabdena na pravṛttinivṛttitamātramabhimatamasmākamapi tu hitāhitaprāptiparihārārthaḥ spandaviśeṣaḥ । tamimaṃ pravṛttiviśeṣamavijñāya tvayā pravṛttisāmānyena pratyavasthitamityapratipattiste nigrahasthānamityāha bhāṣyakāraḥ ।
kriyāmātramiti । tadvārtikakāro vyācaṣṭe । anyathā abhidhānāccāyuktamiti śeṣaḥ । syādetat ।
yathoktahetutvādityādayo vakṣyamāṇasūtragatā hetavo bhūtendriyacaitanyapratiṣedhe api samānā iti kasmānmanomātre caitanyaṃ pratiṣidhyate na bhūtendriyama nasamityata āha । bhūtendriyamanasāmiti ।। yathoktahetutvāt pāratantryādakṛtābhyāgamācca na manasaḥ ।। yathosaḥ ।।
yathoktahetutvāditi vyācaṣṭe । icchādveṣaprayatnasukhaduḥkhajñānānyātmano liṅgamityata ātmalakṣaṇātprabhṛti tallakṣaṇaparīkṣāparyavasānaṃ yāvaduktaṃ tatsaṃgṛhyate । atra ca hetuśabdenecchādisūtraṃ susaṃgṛhītaṃ bhāvapratyayena hetutvaviṣayā parīkṣopalakṣitā । vārttikaṃ yathoktahetutvāditi ।
darśanasparśanābhyāmekārthagrahaṇādityevamādīnāṃ hetūnāmuktahetutvaṃ tasmāditi yojanā । tadanena bhāṣyagataprabhṛtipadārtho vivṛtaḥ । tanvete yathoktā hetavaḥ paraiḥ pratiṣiddhā ityata āha । apratiṣedhāt ।
vāṅnyātreṇa pratiṣiddhā na vastuta ityarthaḥ । dhāraṇapreraṇavyūhanakriyāsu yathāyogaṃ śarīrendriyāṇi paratantrāṇi bhautikatvād ghaṭādivaditi, manaśca paratantraṃ karaṇatvādvāsyādivaditi kasyacitprayatnavaśātpravartante caitanye punaḥ svatantrāṇi syuḥ । ityarthaḥ । yastu kaścidabhyupetavedaprāmāṇyaḥ puruṣamacetanaṃ phalabhāginamabhyupagamya śarīrādīnāṃ caitanyaṃ rocayate taṃ prati teṣāmacaitanye hetumāha ।
akṛtābhyāgamācca । upadeśaphalaṃ hi kartari, kartrapekṣitopāyatābhidhānalakṣaṇatvādupadeśasya । yathā'ha smātra bhagavāñ jaiminiḥ, śāstraphalaṃ prayoktari tallakṣaṇatvāditi । upapāditaṃ caitadasmārbhividhirvidhāyaka ityatrāntare ।
atraivātmanepadasmaraṇāt ya eva karmaṇaḥ kartā sa eva tatphalasya bhokteti sarvairāstikapathānusāribhirabhyupeyam । tathā ca taiḥ śarīrādibhiḥ karma kṛtaṃ puruṣeṇa bhujyata iti śāstrapratikṣiptākṛtābhyāgamakṛtanāśadoṣaprasaṅgaḥ । iti bhāvaḥ ।। pariśeṣād yathoktahetūpapatteśca ।।
athāyaṃ siddhopasaṃgrahaḥ upasaṃhāra ityarthaḥ । upapattipadārthavyākhyānamapratiṣedhāditi । bhāṣyaṃ kāyasyabhedādvināśāditi । apratisaṃhitamiti ।
yataḥ svayamārabdhāt parārabdhamavyāvṛttamaviśiṣṭaṃ svasyāpi paratvādapariniṣṭhaṃ ca karmajātaṃ syāt । eveti pariniṣṭhā sā buddhisaṃtatimātre na syāt, kutaḥ sallakṣaṇānāṃ sarveṣāmeva trailokyavailakṣaṇyena bhedāt anyāpohasāmānyasya ca vyāvartitatvādityarthaḥ । apratisaṃhitatve hetumāha । smaraṇābhāvāditi ।।
smaraṇaṃ tvātmano jñasvābhāvyāt ।। trikālavyāpinī jñānaśaktireva jñasvābhāvyaṃ taccākāśādibhyo vyāvṛttaṃ trikālavyāpi svarūpamevātmanaḥ ।। praṇidhānanibandhābhyāsaliṅgalakṣaṇasādṛśyaparigrahāśrayāśritasambandhānantaryaviyogaikakāryavirodhātiśayaprāptivyavadhānasukhaduḥkhecchādveṣabhayorthitvakriyārāgadharmādharmanimittebhyaḥ ।। smṛtihetūnāmayaugapadyādityetatsiṃhāvalokitanyāyena pṛcchatyanantarasūtramavatārayituṃ smṛtihetūnāmiti ।
tātparyābhidhānapuraḥ saraṃ sūtramavatārayati । smṛtikāraṇānāmiti । praṇibhyaḥ ।। bhāṣyaṃ susmūrṣayā manaso dhāraṇamiti ।
teṣu teṣu viṣayeṣu prasaktastha manasastato nivāraṇamityathaḥ । ityarthaḥ । nibandhaḥ khalviti । yathā atraiva pramāṇadayo arthā ekagranthopāttā anyonyasmṛtihetavaḥ ।
ānupūrvyā vā । yathā pramāṇapadārthaṃ smṛtvā prameyaṃ smarati । itarathā vā । yathā nigrahasthānānāṃ pramāṇānāṃ smṛtvā prameyaṃ smarati ।
nibandhasya vyākhyānāntaramāha । dhāraṇeti । saṃsthānāstrābharaṇabhṛtāṃ ca devatānāmupavikṣepaḥ samāropaḥ tathā tatra devatāḥ samāropitāstāstattadavayavagrahaṇāt smaryanta ityarthaḥ । abhyāsajanitaḥ saṃskāra ātmaguṇo atrābhyāsaśabdenocyate ।
tena ādarapratyayāvapi saṃgṛhītau bhavataḥ । tayorapyabhyāsavatsaṃskārādhānadvāreṇaiva smṛtihetutvāt । api ca smṛtikāraṇānāṃ nāsamāveśo vivakṣitaḥ nena saṃskāreṇa smṛtihetūnāṃ sarveṣāmeva praṇidhānādīnāṃ samāveśa eva । nibandhādibhistu yathāyogaṃ samāveśāsamāveśāvūhanīyāviti ।
upalabdhaṃ liṅgaṃ punariti । saṃyogina udāharaṇaṃ dhūmo agneriti । samavāyina udāharaṇaṃ kuḍyādivyavahitāyā goravyavahitapratyakṣaṃ viṣāṇaṃ gavā sahāsti viṣāṇasya samavāye iti samavāyi viṣāṇamuktam । na tu tadgavi samavāyi goreva svāvayave viṣāṇādau samavāyāt ।
ekārthasamavāyaḥ sa yasyāsti sa ekārthasamavāyītyarthaḥ । tadetadudāharaṇaṃ yathā pāṇiḥ pādasyeti । ekasya khalvatrāvayavinaḥ samavāyaḥ pāde ca pāṇau ca tau pāṇipādāvekārthasamavāyavantau tatraikenaikārthasamavāyavatā pratyakṣeṇāpratyakṣa ekaḥ smaryata iti । yadā tvekasminnerthe samavāya ityarthastadā rūpaṃ sparśasyetyudāharaṇam ।
khābhāvikāvinābhāvayuktaṃ liṅgaṃ sāṅketikaṃ tu cihnamiti viśeṣaḥ । grāmaṇīrnāyakaḥ । yadyapi sarvatra praṇidhānādau sambandhaḥ saṃplavate tathā api praṇidhānādiparihāṇyā sambandhāntare gobalīvardanyāyena sambandhaśabdo vartate । na ca sambandhaśabdena sarvasaṃgrahādanarthakamitarapadopādānamiti vācyam ।
uktamatra bhāṣyakṛtā anyatra vākyalāghavaṃ nādriyāte sūtrakāra iti । śiṣyadhīprasādaścaivaṃ bhavati viśiṣyābhidhānāditi । ānantaryāditi । brāhme hi muhūrte prabodhānantaramutthānaṃ tato mūtraṃ tataḥ śaucaṃ tato sukhaprakṣālanadantadhāvanādīni iti ।
viyogāditi śokamupalakṣayati । tato api śokaviṣayasya smarati । ekakāryāditi । yathā saptadaśāvarāṇāmṛddhikāmānāmekaṃ satraṃ kāryam ।
tatraikaṃ yajamānaṃ dṛṣṭvā yajamānāntaraṃ smarati । atiśāyāt yathā brahmacārī upanayanavidyāvinayātiśayotpādakamācāryaṃ smarati । prāptestu yathā prārthako yato anena miṣṭamannaṃ prāptaṃ prāptavyaṃ vā tamabhīkṣṇaṃ smarati । icchā snehaḥ ।
sa tu bhrātrādiṣu dveṣaḥ pratikūle dārādau, tābhyāmapi ca tadviṣayaṃ smarati । kriyayā kāryeṇetyarthaḥ । dharmādpava devābhyāsajanitena dharmeṇa jātiṃ smarati pūrvikām । evaṃ jātamātrasya sukhādisādhanasmaraṇaṃ dharmādharmābhyāṃ draṣṭavyam ।
nanūnmādādayo api smṛtihetavo lokasiddhāstatkiṃ te api noktā ityata āha । nidarśanamātraṃ cedaṃ smṛtihetūnāmiti ।। karmānavasthāyigrahaṇāt ।। tadevaṃ siṃhāvalokitaṃ samarthya prakṛtāthāmeva buddhau vicāramārabhate ।
anityāyāṃ ca buddhāviti dravyāśritatvādityucyamāne api cakṣurādigatai rūpādibhirvyabhicāro ata āha । vyāpakadravyāśritatvāditi । tathāpyātmatvādibhiranekānto ata āha jātimattvesatīti । tathāpi vibhutvena parimāṇenā nekānto ata āha ।
asmadādipratyakṣatve satīti । karmādisantānaviṣayā buddhaya āśutaravināśinyaḥ । atra yadi prakāśakatvādityucyeta tata ātmanā anekānto ata āha । karaṇatve satīti ।
tathāpi manaḥ śrotrādibhiranekānto ata āha pratyartheti । ekā buddhirekaviṣayā na viṣayāntaraviṣayā evamanyā api buddhayaḥ svaviṣayamātre parvavasitāḥ na manaḥśrotrādi tathā nānāviṣayatvāttasyeti । nanu pratyarthaniyatattvamavyāpakaṃ yugapadanekārthasannikarṣe sati nānāviṣayā apyekā buddhirupajāyate ata āha । pratikṣaṇa karmaṇo arthasyāpūrvasyotpattau satyāṃ tatkāryātā buddherayugapadutpattau kāraṇakramānuvidhānātkāryakramasya pratyakṣabuddherviṣayakāraṇatvāt ।
ekaikaścāsau viṣayaḥ kramotpādavānkāraṇamiti kramavatīnāṃ buddhīnāṃ sarvāsāmeva siddhaṃ pratyarthaikāniyatatvam । niyamaśca tajjātīyakarmāntarāpekhayā na tu dravyāpekṣayā, tena karmabuddherdravyādiviṣayatve api pratyarthaniyamāvirodhaḥ । pratyarthaniyatatvaviśeṣaṇayogācca prāgātmanā anaikāntikatvāśaṅkāyāṃ karaṇatvaṃ viśeṣaṇamiti । prayogāntaramāha ।
atha veti । sukhatvādibhiranaikāntikatvaṃ mā bhūtada uktaṃ guṇatvesatīti । rūpādibhirvyabhicāranivṛttyarthamuktamabāhyeti । avasthitagrahaṇe api pratyakṣanivṛtterdhvaṃsinīti ।
draṣṭavyam । tathā hi kṣaṇavidhvaṃsivastuviṣayabuddhikṣaṇikatvasamarthanenaiva sthāyivastuviṣayabuddhikṣaṇikatvasamarthanamapi sūcitam । buddhitvātkarmādibuddhivaditi । buddhireva smartrī grahītrī cetyātmabhāvaṃ buddhāvāropya śaṅktate ।
smṛteravatiṣṭhata iti cediti । nirākaroti । nāta eveti । sa ca nityaḥ, buddhisadbhāvastu smṛtivirodhītyarthaḥ ।
atha yadi buddhirnāsti kutastarhi smṛtirutpadyate na hyakāraṇaṃ kāryaṃ bhavati । na cātmamātraṃ kāraṇaṃ mā bhūdātmano nityatvena smṛtyutpādo api nityaḥ tasmātsmṛtyutpādo api liṅgaṃ buddhyavasthāna ityata āha । anyataśca tadbhāvāditi । syādetat।buddhijaḥ saṃskāraścetsmṛtiheturatha yāvatsaṃskāraṃ smṛtiḥ syādata āha ।
tata । praṇidhānādīti । na saṃskāro astītyetāvatā smṛtirapi tu tatprabodhāt । prabodhaśca kādācitkaḥ kādācitkatvāt praṇidhānāderityarthaḥ ।।
avyaktagrahaṇamanavasthāyitvād vidyutsaṃpāte rūpāvyaktagrahaṇavat ।। buddhisthairyavādyāha । yadyanavasthāyinīti ।। hetūpādānāt pratiṣeddhavyābhyanujñā ।।
dūṣayati । na virodhāditi । buddhimātrasya sthāyitvaṃ pratijñāya vidyutsaṃpātajātāyā ghaṭādibuddheranavasthāyitvābhidhānaṃ viruddhamityarthaḥ । avyaktagrahaṇasyānyathāsiddhatvaṃ cāha ।
avyaktagrahaṇasyeti । dharmigrahaṇahetorbhedāt । avyaktaśca yo dharmigrahaṇe hetuḥ sāmānyamātravantaṃ dharmiṇaṃ gṛhṇāti tadvaśādavyaktagrahaṇaṃ yastu sāmānyaviśeṣavantaṃ tadvaśādvyaktagrahaṇamityarthaḥ । dharmiṇaṃ tvanāśritya sve viṣaye grahaṇānāṃ tadasambhavāt vyaktatvādityarthaḥ ।
śaṅkate । lokavirodha iti cediti । dharmigrahaṇamāśritya nirākaroti । nānyatheti ।
doṣāntaramāha । anaikāntikatvācceti । vārttikavyākhyānenaiva bhāṣyavyākhyā ।। na pradīpārciḥsaṃtatyabhivyaktagrahaṇavat tadgrahaṇam ।।
dravye svaguṇaparaguṇopalabdheḥ saṃśayaḥ ।। śarīreti । saṃprati tu śarīrasyaiva sākṣāccaitanyaṃ nirasyata iti tātparyabhedādapunaruktam । vastutastu paunaruktyaparihāraṃ bhāṣyakāraḥ prakārāntareṇa prakaraṇānte vakṣyati ।
tadguṇatvaṃ tatropalabdhyā sidhyati । abādhitayeti śeṣaḥ ।। yāvaccharīrabhāvitvādrūpādīnām ।। śarīramasyāḥ kāraṇaṃ taccānucchinnaṃ, saṃskārasya tu kāraṇasyoccheda iti draṣṭavyam ।।
na pākajaguṇāntarotpatteḥ ।। tacca na, pākajaguṇāntarotpatteriti । ityarthaḥ ।। pratidvandvisiddheḥ pākajānāmapratiṣedhaḥ ।।
tadevamātyantikānātyantikatvaṃ vaidharmyamutkvā sapratidvandvitvāsapratidvandvitvaṃ vaidharmyāntaramāha itaśca । ।। śarīravyāpitvāt ।। pratyayavyavasthāprasaṅgāt ।
śarīre avayavāntarajñānamavayavino vā jñānaṃ na pratisaṃdhatte ityarthaḥ ।। na keśanakhādiṣvanupalabdheḥ ।। dṛṣṭāntasūtramiti । na karacaraṇādayaścetanāḥ śarīrāvayavatvāt keśanakhādivāditi dṛṣṭāntārthaṃ sūtramityarthaḥ ।।
tvakparyantatvāccharīrasya keśanakhādiṣvaprasaṅgaḥ ।। tvakparyantatvāditi । śarīrāvayavatvaṃ keśanakhādīnāṃ heturasiddhaḥ indriyāśrayatvaṃ śarīralakṣaṇaṃ, tadyatra śarīraṃ samavetaṃ tenendriyāśrayeṇāvaśyaṃ bhavitavyam । na tu keśanakhādayastādṛśā iti na śarīrāvayavā ityarthaḥ ।।
śarīraguṇavaidharmyāt ।। na rūpādīnāmitaretaravaidharmyāt ।। ainrdiyakatvād rūpādīnāmapratiṣedhaḥ ।। rūpādīnāṃ tvitaretaravaidharmyamananusaṃhitaṃ caśarīraguṇatvenānanvitamityarthaḥ ।
na hi yeṣāṃ cākṣuṣatvarāsanatvādirūpavaidharmyayogaste na śarīraguṇā iti dṛṣṭam । avyāvṛttaṃ ca śarīraguṇānāṃ tādṛśavaidharmyadarśanāt । tasmādaśarīraguṇatvānvayavyatirekābhāvādvaidharmyamātrametat । bāhyakaraṇapratyakṣāpratyakṣaśarīraguṇavaidharmyaṃ mānasapratyakṣatvamanvayavyatireki tu cetanāyāḥ śarīraguṇatvasādhanaṃ na bhavati ।
api tu tadanyaguṇatvasādhanamityarthaḥ । viśeṣapratiṣedhasya śeṣābhyanujñāhetutvāditi । ye hetava iti bahuvacanaṃ hetvekadeśavivakṣayā । iti ।
tathā api pākajena guṇenānekānta ityatauktaṃ virodhiguṇādarśane ceti । śarīravyāpitvāditi । na sādhanamiti । prasaṅgo hi na sādhanaṃ hetobhāvāt ।
yathāhurasti prasaṅgo na prasaṅgasādhanamiti । bāhyakaraṇāpratyakṣatvāditi । na ca gurutvādibhiranekāntaḥ । teṣāṃ khalvapratyakṣatvameva ।
na tu bāhyakaraṇapratyakṣatvamiti bhāvaḥ ।। jñānāyaugapadyādekaṃ manaḥ ।। manaḥsvarūpaparīkṣāyāṃ bhāṣyavārttike nigadenaiva vyākhyāte ।। na yugapadanekakriyopalabdheḥ ।।
।। alātacakradarśanavat tadupalabdhirāśusaṃcārāt ।। yathoktahetutvāccāṇu ।। pūrvakṛtaphalānubandhāttadutpattiḥ ।।
āha । manasaḥ khalviti । mana evādhikaraṇavicāreṇāpi parīkṣyata iti nāsambandhaḥ śarīrotpattinimittavicārasya । tasmānmanasa eva parīkṣā yā śarīrasyetyarthaḥ ।
utpattisamakālamiti । samamiva samam । utpattyanantaramityarthaḥ । ka evamāha na dadātīti ।
yadi samagraṃ bhavati tata utpattyanantaraṃ dāsyatyevatyarthaḥ । vipacyamānaḥ karmāśaya iti । svaphalaṃ bhojayannityarthaḥ । yāni vā prāṇyantarāṇi tasya karmaṇaḥ samānopabhogānīti ।
tadyathā kiṃnaratvanirvarttanīyaṃ karma strīpuṃsabhogyaṃ strīpuṃsayoranyatarakarmapratibandhe phalaṃ na dadātīti । yāni prāṇyantarāṇi snehaviṣayā bhrātrādayastasya karmaṇo bhāgīnīti । karmaphalānāmannādyāśvagrāmādīnāṃ bhāgitvātkarmabhāgīnītyucyante teṣāṃ prāṇipanāṃ karmabhirabhāgyādiśabdavācyaiḥ pratibandhāditi । tasya vā karmaṇaḥ sahakāridharmādharmalakṣaṇaṃ nimittaṃ nāstīti ।
ayamarthaḥ । dṛṣṭānāṃ sevādikarmaṇāṃ vyabhicārādgrāmādilābhe adṛṣṭaṃ kāraṇaṃ kalpanīyam । yathāhuḥ। taccaiva tatra kāraṇaṃ śabdaśceti dṛṣṭaṃ sevādica kāraṇam ।
śabdaśceti viṣayiṇā tadviṣayamadṛṣṭamupalakṣayati । sahakāriṇāṃ ca vaicitryātpratibandhāpagamahetorapi sahakāritvāvirodhaḥ । tena karmaṇaḥ sahakārinimittābhāvātpratibaddhamadṛṣṭaṃ phalaṃ na janayatītyarthaḥ । tasya vā karmaṇaḥ sahakāriṇaḥ kāraṇasya garīyasā karmāntareṇa pratibandhātphalasyānārambhaḥ ।
evaṃ svakarmaṇāṃ sahakārinimittābhāvapratibandhāvutkvā samānopabhogasattvāntarakarmaṇāmapi sahakārinimittābhāvapratibandhau darśayati । sattvāntarakarmaṇāṃ ceti । rūpādimattvādityucyamāneparamāṇubhiranekāntaḥ syādata āha । bāhyakaraṇagrāhyatve satīti ।
indriyagrāhyatve satītyetāvataiva siddhe indriyagrāhyarāśerbāhyakaraṇagrāhyaṃ rāśyantaramityetāvanmātravivakṣayā bāhyakaraṇagrāhyatve satītyuktam ।। bhūtebhyo mūrtyupādānavat tadupādānam ।। na sādhyasamatvāt ।। sikatādidṛṣṭāntasya sādhyasamatayaiva puruṣārthakriyāpasāmarthyādityasya hetoranaikāntikatvodbhāvanamapi pratyuktam ।
ityuktam ।। notpattinimittatvānmātāpitroḥ ।। mā bhūdvā puruṣaguṇapūrvakatvaṃ sikatādisargasya, tathā api śarīrasyotpattyādi paribhāvayantaḥ sikatādibhyo vaiṣamyaṃ vīkṣamāṇāstadvilakṣaṇkārakaṇatvameva pratiṣadyāmahe tathā ca sidhyati puruṣaguṇanimittatetyāha । viṣamaścāyamupanyāsa iti ।
nanu mātāpitarau na sākṣāt śarīrotpattau kāraṇamityata āha mātāpitṛśabdena lohitaretasī iti । anubhavanīye iti bhavyageyādipāṭhatkartari kṛtyaḥ ।। tathāhārasya ।। ito api vaiṣamyamityāha ।
tathāhārasya ।। pūrvasūtrapratīkena pūrayati । utpattinimittatvāditi prakṛtam । kalalarakaṇḍamāṃsapeśyādayo lohitaretasoḥ śarīrārambhakayoḥ pariṇāmabhedāḥ ।।
prāptau cāniyamāt ।। prāptaut ।। tasmād dṛṣṭasya vyabhicārādasti tadadṛṣṭaṃ yataḥ śarīrasarga ityarthaḥ ।। śarīrotpattinimittavat saṃyogotpattinimittaṃ karma ।।
pārśvasthaḥ śaṅkate । sarvātmabhiriti । nanu yadīyenādṛṣṭena yaccharīramupāttaṃ tattasyaiva bhogāyatanaṃ nāniyama ityata āha । na ca puruṣagata iti ।
na punaḥ kaspaya cidevāsādhāraṇāvityarthaḥ । asyottaraṃ śarīreti । uktenaivābhiprāyeṇa śaṅkate tatsthatā ekapuruṣasthatā kuta iti cet । uttaramān svasaṃyogeti ।
punaḥ pṛcchati saṃyoge kṛto niyama iti । yathaivaikenātmanā manaḥsaṃyuktamevamātmāntarairapi । evaṃ yathaikena manasā saṃyuktaṃ evamanontaraipīti nātmamanaḥsannikarṣe asti viśeṣa ityarthaḥ । uttaraṃ na manoniyamahetutvāditi ।
manoniyamanibandhanaścādṛṣṭaniyamaḥ । ।। etena niyamaḥ pratyuktaḥ ।। tadevamātmaguṇanibandhane śarīrasarge vyāvasthā darśitā ।
ye tu menire na karmanibandhanaḥ śarīrasargo api tu prakṛtyādinibandhanaḥ । prakṛtayo hi svayameva dharmādharmarūpanimittānapekṣāḥ sattvaraja stamastayā pravṛttiśīlāḥ sva sva vikāramārabhante, pratibandhāpagamamātre tu dharmādharmāvapekṣante tadyathā kṛṣavilaḥ kedārādāṃ pūrṇātkedārāntaramapūrṇamāpiplāvayiṣuraṣāṃ setumātraṃ kedāramāplāvayanti । evamāplāvayanti prakṛtayo api vikārāniti । yathāhuḥ animittamaprayojakaṃ prakṛtīnāmāvaraṇabhedastu tataḥ kṣetrikavaditi ।
tān pratayāha । etenāniyamaḥ pratyuktaḥ । etena karmasāpekṣāṇāṃ bhūtānāṃ śarīrasarge aniyamābhidhānena tannirapekṣāṇāṃ vyatirekamukhenāniyamaḥ pratyuktaḥ । niyamo vyāptiḥ sādhāraṇavigrahavattvaṃ sarvātmanām ।
aniyamastvavyāptiḥ kasya cidātmana kiṃ ciccharīraṃ kasyacit kiṃciditi । prakṛtinibandhane hi śarīrasarge tasyā ekatvāt sarvātmasādhāraṇyācca na śarīrāṇāmastyasādhāraṇye hetuḥ । api tu mokṣo api na syāditi darśayituṃ svapakṣe mokṣamupapādayati । upapannaśceti ।
sāṃkhyapakṣe tu na mokṣaḥ syāditi darśayati । karmanirapekṣeṣviti ।। tadadṛṣṭakāritamiticet punastatprasaṅgopavarge ।। śaṅkate ।
tadadṛṣṭakāritamiti cediti upabhogvaśabdādyadarśanaṃ prakṛtipuruṣabhedādarśanaṃ vā adṛṣṭamucyate । tatkāritamityarthaḥ । nirākaroti etasminniti । yathā prāgadarśanamevaṃ nirodhasamādheḥ paścādapyadarśanamityapravṛkto api punaḥ saṃsaredityarthaḥ ।
śaṅkāmutthāpya dūṣayati । caritārthaceti । nanu na śabdādyupabhogaṃ puruṣārthaṃ brūmo yena caritārthatā syāt । api tu puruṣabhedadarśanaṃ taccādyāpi na bhavatītyārabhate śarīramiti deśayati ।
puruṣārthena ca hetuneti । co avadhāraṇe puruṣārthenaivetyarthaḥ । pariharati । tasyacākaraṇāditi ।
castvarthe । deśyanivṛttau । yadarthaṃ śarīrāṇyārabhate tanna kṛtamanyattu kṛtamitikiṃ kena saṃgatamityarthaḥ । śaṅkate didṛkṣāviśeṣa iti ।
darśanaṃ hi nañā paryudastamatastanmūlāṃ didṛkṣāṃ brūte sā cāpavarge nāsti tasmānnāpavṛktaḥ saṃsaratītyarthaḥ । nirākaroti na prāgiti । etaduktaṃ bhavati । didṛkṣā hi buddhyāśrayā nāsatyāṃ buddhāvasti prakṛtipariṇāmaśca buddhistathā ca satyāṃ didṛkṣāyāṃ buddhiḥ buddhau satyāṃ didṛkṣeti parasparāśrayaprasaṅgaḥ ।
na cānāditā parihāraḥ, sṛṣṭyādau dvayorabhāvāt । asmākaṃ tu pralayasamaye dharmādharmasaṃskṛto astyātmā manaśceti viśeṣaḥ । satkāryamādāya śaṅkate । sarvaśaktimattvāditi ।
nirākaroti । nāpavargābhāvaprasaṅgāditi । śliṣṭaṃ vibhajate didṛkṣāvannānātvadarśanamapyastīti । ityarthaḥ ।
etadeva sphuṭayati । vidyamāne ca nānātvadarśane tadarthaṃ pradhānasya prayuktirayuktā tataḥ saṃsārābhāvāttatpradhvaṃso apavargo na syāditi bhāvaḥ । tamevāpavargābhāvaṃ tadvirodhisaṃsārasattve darśayati । yadā ca nānātvadarśanamiti ।
nidānānucchede nidānino noccheda ityarthaḥ । punarvikalpaṃ darśayati । ajñānamadarśanamiti ceti । vivekajñānābhāvasya tulyatvādityarthaḥ ।
śeṣamatirohitārthamiti । apare tvārhatā adṛṣṭaṃ paramāṇuguṇaṃ varṇayanti । pārthivānāmaṇūnāṃ manasaśca svaguṇaprayuktaṃ taccharīramāviśati । tacca svakādevādṛṣṭātpudgalasya sukhaduḥkhopabhogaṃ sādhayati ।
na tu pudgalaspaya dharmo adṛṣṭamiti । sāṃkhyavatteṣāmapi punastatprasaṅgo apavarge । etadupapādayati । paramāṇuguṇasyeti ।।
manaḥkarmanimittatvācca saṃyogānucchedaḥ ।। api cāsmin darśane prāyaṇaṃ na syādityāha । manaḥ karmanimittattvāditi ।। asmaddarśane tūpapadyate prāyaṇamityāha । vartamānaśarīrārambhakakarmāśayakṣaye tu bhaviṣyaddehāntarārambhakakarmāśayāntarādapasarpaṇaṃ manasa iti yuktaṃ prāyaṇam ।
ubhayaheturiti । upasarpaṇāpasarpaṇaheturityarthaḥ ।। nityatvaprasaṅgaśca prāyaṇānupapatteḥ ।। nanu bhavatu saṃyogānucchedaḥ kiṃ nobādhyataityata āha ।
śarīrasya nityatvaprasaṅgaśca prāyaṇānupapatteḥ । saṃyogāvyucchedādityarthaḥ । nanu sadakāraṇaṃ nityamiti kathaṃ sakāraṇa śarīre nityaṃ bhavedityata āha । iti prāyaṇānupattiṃ brūmaḥ ।
vināśānupapattirityarthaḥ । yādṛcchike akāraṇake । prāyaṇabhedo na syāt । dṛṣṭaśca prāyaṇabhedaḥ kaścidgarbhasya eva praiti kaścijjātamātraḥ kaścitkumāraka ityādiriti akāraṇasya nityaṃ sattvamasattvaṃ vā syāt ।
gaganavattatkusumavadityarthaḥ ।। aṇuśyāmatānityatvavadetat syāt ।। akāraṇatvādityasya hetoranaikāntikatvena pratyavatiṣṭhate । aṇuśyāmatāvaditi ।।
nākṛtābhyāgamaprasaṅgāt ।। nirākaroti । etacca neti । pramāṇenāviṣayīkṛtamakṛtam pratyuta pratyakṣāgamaviruddhamiti yāvat ।
tasyābhyāgapro abhyupagamastatprasaṅgādityarthaḥ । lohitādirūpavadityanumānena tasyāpi pākajatvābhyupagamāditi bhāvaḥ।yathā śruti vā sūtrārthaḥ । akṛtasya karmaṇaḥ phalopabhogaprasaṅgāditi । yathā khalu paramāṇuguṇa eva nityaḥ śarīrādyārambhakastathā asau nityatvānna kena cit kriyate ।
tasyākṛtasyaiva phalaṃ puruṣairupabhujyate tataścāyamāstikānāṃ vihitaniṣiddhapravṛttinivṛttinicayo anarthakaḥ śāstrapraṇayanaṃ cāpyanarthakaṃ bhavediti bhāvaḥ । etaccātivistṛtaṃ bhāṣye । ।। tṛtīyo adhyāyaḥ samāptaḥ ।।
atra tṛtīye adhyāye prathame ānhike sūtrāṇi, dvitīye ca sūtrāṇi iti ādita ārabhya militavā sūtrāṇi । a ānhike prakaraṇāni, ānhike prakaraṇāni । militvā prakaraṇāni । āditaḥ prakaraṇāni ।
caturthādhyāyasyādyamāhnikam ।। pravṛttiryathoktā ।। atha manaḥ parīkṣānantaramuddeśalakṣaṇakramānurodhena pravṛttiḥ parīkṣituṃ yuktā, sā kasmānna parīkṣyata iti śaṅkānirākaraṇāya sūtramityāha । manaso anantaramiti ।
pravṛttiryathoktā ।। asya śeṣastathā parīkṣitā yathā lakṣitā tathā parīkṣitetyarthaḥ । pṛcchati kiṃ punariti । prameyamātmādi manontaṃ parīkṣitaṃ, na punaḥ pravṛtteḥ svarūpaṃ vā kāryaṃ vā parīkṣitāmiti bhāvaḥ ।
uttaram । yāvaddharmādharmāśrayamiti । ekadravyetyekasminnevātmani varttataityarthaḥ । avasthitā na tu buddhyādivadāśutaravināśinītyarthaḥ ।
ātmasamavāyāditi । kāryatve satīti draṣṭavyaṃ viśeṣaṇam । tena na sāmānyaviśeṣābhyāṃ vyabhicāraḥ । prāyaṇādītyādiśabdena sukhādikṣayo apavargaśca gṛhyate ।
saṃsārāpavargahetubhūtātmasadbhāvāsadbhāvābhyāmiti śeṣaḥ । evamādyuktamiti । ādigrahaṇenātmasamavetā pravṛttirna tu pṛthivyādyāśrayeti darśayati ।। tathā doṣāḥ ।।
pravṛtteranantarāstarhi doṣāḥ parīkṣyantāmityata āha । ।। uktā iti śeṣaḥ । pravṛttitulyatayā pravṛtiparīkṣayaiva tāvaddoṣāṇāṃ sattvaṃ parīkṣitamityarthaḥ ।
kāryarūpapravṛttitulyatāmāha buddhisamānāśrayatvāditi । abhīṣṭaviṣayānucintanaprabhavāḥ khalvime doṣā nānucintanabuddhivyadhikaraṇā bhavitumarhanti, tathā sati caitrasyābhīṣṭaviṣayānucintane maitrasya rāgaḥ pravartteta । ātmaguṇatvācca kāryapravṛttitulyatayā pravṛttiparīkṣayaiva ttāvaddoṣāḥ parīkṣitā ityarthaḥ । idaṃ ca pravṛttitulyatvamaparaṃ doṣāṇāmityāha ।
saṃsārasyānāditvāditi । etaccoktaṃ vītarāgajanmādarśanādityanena । tathoddeśaparīkṣāpareṇa dvitīyasūtreṇa yatteṣāṃ doṣāṇāṃ parīkṣitaṃ tadāha । samyagjñānā cceti ।
syādetat । guṇatvesatyātmaguṇā iti siddhyati tadeva tu kuta ityata āha । kāryatvesatīti । indriyāntaraṃ mana iti mānasapratyakṣaiścātmatvasukhatvādibhiranaikāntitvaṃ mā bhūdata uktaṃ kāryatve satīti viśeṣaṇam ।
acākṣuṣapratyakṣatvādityatrāpi kāryatve satīti viśeṣaṇamanuṣañjanīyam ।। tat trairāśyaṃ rāgadveṣamohārthāntarabhāvāt ।। naikapratyanīkabhāvāt ।। yattu kiṃ ciddoṣāṇāmaparīkṣitamasti tatparīkṣitumupakramate ।
iti । rāgadveṣamohā eva doṣā na ca mānādayasteṣvantarbhavanti buddhivyapadeśabhedāt । pravarttanālakṣaṇatvaṃ tu teṣāmapyasti tasmādativyāpakatvānna lakṣaṇametadyuktaṃ yuktatve vā lakṣaṇasūtre mānādayo api doṣavatpaṭhanīyā iti pūrvapakṣaḥ । siddhāntavādyāha nopasaṃkhyāyante saṃgṛhītatvāditi ।
rāgadveṣamohānāṃ sāmānyatrayāṇāṃ kāmādayo viśeṣāstathā copapanno buddhivyapadeśabhedaḥ saṅgrahaśceti bhāvaḥ । asvavastvādānecchā svāmidānapūrvikā spṛhā । punarbhavaprārthanā tṛṣṇāhetubhūtā pravṛttidvāreṇa punarbhavapratisaṃdhānasyeti । pramāṇaviruddheti।
tatpratiṣedhābhiprāpayo jñānipiśācasyerṣyetyucyate । amarṣalakṣaṇo dveṣa iti । ityata āha । asahiṣṇutā duḥkhasya duḥkha sādhanānāṃ ceti ।
mithyāpratipattilakṣaṇo moha iti । saṃśayopi hi yathābasthite padārthe ayathābhāvapratipatti bhavati, vyavasthitaṃ hi vastu avayavasthitatayā gṛhṇāti saṃśayaḥ evaṃ paṇḍitamānino mīmāṃsakadurdurūḍhasyābhimāna iti ।। vyabhicārādahetuḥ ।। ekiyonayo hi rūpādayo na caiṣāmekatvaṃ, yadi punastatra rūpādīnāṃ parasparabhedasiddhaye kaścitkāraṇabheda āsthīyate sa rāgādiṣvapi samāna iti bhāvaḥ ।
āryaprajñeti bhāṣyam । ārāttattvādyātā āryā । āryā cāsauprajñā ceti āryaprajñā । samyagbodhaḥ sambodhaḥ ।।
teṣāṃ mohaḥ pāpīyān nāmūḍhasyetarotpatteḥ ।। iti । teṣāṃ mohaḥ pāpīyān kutaḥ nāmūḍhasyetarotpatteḥ ।। amūḍhasyetarotpattirna bhavati yata ityatrārthe nāmūḍhasyetarotpatterityuktam । duḥkhasādhanatānusmṛtiśca saṅkalpaḥ ।
rañjanīyāḥ kopanīyā iti kartari kṛtyo bhavyageyādipāṭhāt । vārtikaṃ mūḍhomuhyatīti । mūḍha iti mohavāsanāvān । bhavatu nidānocchedāducchedo nidāninaḥ nidānasya kuta uccheda ityata āha ।
tatvajñānācceti । ityarthaḥ ।। nimittanaimittakabhāvādarthāntarabhāvo doṣebhyaḥ ।। ।। doṣanimittitvāditi hetoraprayojakatvamāha ।
na doṣalakṣaṇāvarodhāditi । tathābhāvastajjītāyatvamatathābhāvo atajjātīyatvam ।। nimittanaimittakopapatteśca tulyajātīyānāmapratiṣedhaḥ ।। anaikāntikatvamāha ।
nimittanaimittikopapatteśceti ।। ātmanityatve pretyabhāvasiddhiḥ ।। utpādocchedau pretyabhāvo na cātmano nityasya tau staḥ tasmādasmin darśane na yuktaḥ pretyabhāvaḥ । vaināśikānāṃ tu sattvotpādanirodhābhyāṃ yuktaḥ pretyabhāvaḥ ।
pretyeti lyab mukhaṃ vyādāya svapitītivad draṣṭavyaḥ । tathā ca bhūtvā prāyaṇamiti bhavanaprāyaṇayoḥ samānakartṛkatvamapyupapannamiti pūrvapakṣaḥ । ṛṣyupadeśānarthakyaprasaṅgaśca svadehendriyabuddhisaṃvedanāsambandhotpādavipanāśau nityasyātmano janmaprāyaṇe tathā copapannaḥ pretyabhāva iti siddhāntaḥ ।। vyaktād vyaktānāṃ pratyakṣaprāmāṇyāt ।।
na ghaṭād ghaṭāniṣpatteḥ ।। vyaktād ghaṭaniṣpatterapratiṣedhaḥ ।। pretyabhāvavicāraprastāvenedamaparaṃ vicārayati । yeyaṃ pretayotpattirnāma sā kathamiti cet ।
atra hi prāvādukānāṃ nānāvidhā vipratipattayaḥ santi । tatrābhimataṃ tāvatpakṣaṃ gṛhṇāti । vyaktāditi । agre vipratipattīrnivārayiṣyati ।
śarīrendriyaviṣayopakaraṇādhāramiti ekavadbhāvena napuṃsakatvam । pratyakṣagṛhītasambandhaprabhavamanumānaṃ pratyakṣepyupadiśati pratayakṣamūlakatvāditi । nanu bhavatu śarīraṃ pṛthivyādi ca vyaktaṃ mahattvānekadravyavattvarūpaviśeṣebhyaḥ tanmūlakāraṇaṃ paramāṇavaḥ kathaṃ vyaktā ityata āha । tatsāmānyāditi ।
rūpādimatsāmagrīpūrvakaṃ gavādi śarīramityarthaḥ ।। abhāvād bhāvotpattir nānupamṛdya prādurbhāvāt ।। ataḥ paraṃ prāvādukānāṃ tairthikānāṃ ca darśanānyupanyastāni kāni citpratiṣidhyante tatra kāni cidabhyanujñāyanta iti tatra tāvadeke prāhurabhāvādbhāvotpattiḥ kutaḥ nānanupamṛdya prādurbhāvo yataḥ tasmādityarthaḥ । viśyaṃ hi śūnyatāyā eva jāyate ।
evaṃ kila śrūyate asadevedasagra āsīditi । eva janma dṛśyate na sataḥ tatkasya hetoḥ abhāvastasyā kāraṇamiti । asata utpādābhityapi draṣṭavyam । tasmādasadupādānaṃ viśvamiti siddham ।।
vyāghātādaprayogaḥ ।। tatra siddhāntīpa gūḍhābhisandhirāha upamṛdyaprādurbhavatīti vyāghāta iti ।। nātītānāgatayoḥ kārakaśabdaprayogāt ।। tadabhisandhimavidvān pūrvapakṣī dūṣayati ।
na atītānāgatayoḥ kārakaśabdaprayogāditi । upamṛdya prādurbhavatīti bhākta eṣa prayogo na mukhya ityarthaḥ । bhinnasya kumbhasya kapālānīti tu yadyapi na sākṣātkārakaśabdastathāpi ṣaṣṭhyā sambandhābhidhānāt tasya kriyāmarbhatvātkriyāyāśca kārakanāntarīyakatvātpāramparyeṇa kārakaśabdatā draṣṭavyā । pṛcchati kaḥ punaraṅkureṇa bījopamardārthaḥ ।
kā punarbhaktiḥ yayā yogādupasaṃgṛhṇāti bījamaṅkura iti bhavati prayoga ityarthaḥ । uttaram । anantarotpattyarthaḥ upamardyepamardayorapyānantaryamanayorapīti etatsāmānyamityarthaḥ । punarapi gūḍhābhisandhireva siddhāntī uktaṃ smārayati ।
atroktamiti । abhiprāyamudghāṭayati । yadapīdamucyata iti । naupacārikaṃ prayogaṃ vyāsedhāmaḥ kārakaśabdānāṃ, kintu yathā bhaviṣyannaṅkuraḥ samprati asanna bījamupamṛdgāti evaṃ bījābhāvo asannāṅkuraṃ karotīti brūmaḥ ।
tadidamāha api tvasataḥ kāraṇādutpattirna yukteti । nanūktamupamṛdya prādurbhāvādityanenānantaryaṃ bījavināśāṅkurotpādayoḥ sūcitaṃ bījavināśānantaryāccāṅkurotpādasya bījavināśakāryatvamityata āha । yatpunaretadānantaryasāmarthyāditi । idantu vyūhānantaryaprayuktamiti nābhāvasya kāraṇatvaṃ gamayitumarhatītyarthaḥ ।
yadi vyūhāntarakāryo aṅkuro atha kasmādavinaṣṭe pūrvavyūhe na bhavatītyata āha । na cāvinaṣṭe iti । āha । evaṃ ceti ।
bījāvayavopādāne avarjanīyatayā bījamāgacchadaśakyapratyākhyānamityarthaḥ ।। na vinaṣṭebhyo aniṣpatteḥ ।। tadevamarthaṃ pariśodhyātraivārthe sūtraṃ yojayati । asya cārthasyeti ।
na vinaṣṭebhyo bījebhyo aṅkurasyāniṣpatteḥ । bījavināśaścedaṅkurotpādaheturatha vinaṣṭe bīje tadavayaveṣu parasparavicchinneṣvasati teṣāṃ vyūhāntare kasmādaṅkuro na bhavati bhavati tu sati teṣāṃ vyūhe tasmādvinaṣṭebhyo aṅkurānutpatterasati vyūhe na bījanāśaḥ kāraṇamiti sūtrārthaḥ ।। kramanirdeśādapratiṣedhaḥ ।। kramanirddeśādityasya hetorasmatpakṣe apyapratiṣedhaḥ ।
tatrāpyānantaryasya tulyatvāt । tathāpi vinigamanāyāṃ ko heturityata āha । abhāvaścedaṅkurotpādakāraṇaṃ syāt । anupākhyeya iti śeṣaḥ ।
na hyananvayavinaṣṭayoḥ śāliyavabījayoḥ kaścidviśeṣo asti yenaikasmācchālyaṅkuro nānyasmāditi । ko nu khalvabhāvānāmastyājānato bheda iti । api ca kāraṇānāṃ śaktibhedātkāryāṇi bhinnaśaktiyuktāni । yadā tu kāraṇānāmabhedastadā kutastacchektīnāṃ bhedaḥ tathā ca kāryāṇi bhinnaśaktīni na syurityāha ।
ananvitaṃ ca kāryaṃ sarvābhiriti । yadapyasata utpādādabhāvasyopādānatvaṃ tadapi kāryāṇāṃ bhinnatvena bhinnaśaktikatvena ca prayuktam । tatprāgabhāvānāṃ svābhāvikabhedavirahāt । bhāvarūpakāraṇasahakāritvaṃ tvabhāvasya na niṣidhyate asmadabhimatasyopākhyeyasya ।
eva pākajādīnāṃrūpādīnāṃ pūrvarūpādidhvaṃsanimittatvamapyupeyate । śrutistu pūrvapakṣābhiprāyā, tathā ca siddhāntaśrutyantaraṃ sadeva somyedamagra āsīditi kathamasataḥ sajjāyeteti । iti tu darśanamasatkhyātyanirvacanīyakhyātinirākaraṇenāpākṛtam । api ca śūnyatve khyāturabhāvātkhyātarebhāvaḥ ।
tasmānna śūnyatopādānastadvivarto vā viśvaprapañca iti siddham ।। īśvaraḥ kāraṇam puruṣakarmāphalyadarśanāt ।। mā mūdayaṃ nāmarūpaprapañcaḥ śūnyatopādāno api tu brahmopādānobhaviṣyati, brahmaivahi prapañcarūpeṇa pariṇamate mṛttikeva ghaṭaśarāvodañcanādibhāvena । na caivaṃ nityatvavyāghātaḥ ।
pariṇāme api tattvāvighātāt tallakṣaṇatvācca nityatāyāḥ । yadāha ayasmiṃstattvaṃ na vihanyate tadapi nitya'mityekaṃ darśanam । tadetaddarśanadvayamanena sūcitam । īśvaro brahma īśanāyogāt ।
cetanāśaktiḥ kriyāśaktiśceśanā । sā cāsti brahmaṇīti brahmaśvaraḥ kāraṇaṃ jagataḥ । śrūyate hi tadaikṣata bahusyāṃ prajāyeyetyādi । sā ceyaṃ śrutiścetanasya jagatkāraṇatāmāha ।
na cābhāvo vā pradhānaṃ vā paramāṇavo vā cetayante । cetayenaivaṃ niṣphalaṃ karmārabheda, niṣphalaṃ vidvān pravarttamānaḥ kathaṃ cetano nāmadva tasmātpurūṣakarmāphalyadarśanādīśvaraḥ kāraṇamityarthaḥ ।। na puruṣakarmābhāve phalāniṣpatteḥ ।। tadetaddarśanadvayamapākaroti ।
na puruṣakarmābhāvo phalāniṣyateḥ ।। idamātrākūtam na tāvanmṛttikeva nāmarūpaprapañcarūpeṇa brahma pariṇamate । taddhi sarvātmanā vā pariṇamate ekadeśena vā, tatra sarvātmanā pariṇāme tattvavighātādanityatvam । ekedeśena pariṇāme sāvayavatvāttadevānityatvam ।
atha tatvenānugatasya pariṇāmaḥ tacca brahma ? na tarhi brahmaṇaḥ pariṇāmaḥ । na ca nirbhāgasyaikasya svasamvedanapratyakṣasya viparītajñānagocaratvasambhavaḥ । sāmānyato grahe rūpaviśeṣāgrahe ca tadanyarūpāropeṇa vibhramo dṛṣṭaḥ śuktikādau, na tu jātu śuktirūpaṃ vidvāna rajatamiti viparyasyati । na ca niraṃśe svasaṃvedanapratyakṣe brahmaṇi tatsvarūpāgrahaḥ sāmānyagraho vā bhavati ।
tasmādīśvaro jagadbhedena vivartataityayuktam । nimittaṃ tu syādīśvaro jagataḥ, sa cedanapekṣa eva jagatkāraṇamityucyate tatredamupatiṣṭhate । napuruṣakarmābhāve phalāniṣpatteriti । asya vyatirekamāha vārtikakāraḥ ।
īśvaraścetkāraṇaṃ bhavediti । ekarūrpaṃ kāryaṃ syādityāha īśvarasyeti । karmaṇīśvaro anīśvaraḥ syāt । tathā ca tatkāraṇāni neśvareṇa prayujyantaityanekānto vakṣyamāṇo heturityarthaḥ ।।
tatkāritatvādahetuḥ ।। tadevamīśvaropādānattvaṃ ca brahmavivartatvaṃ ca nirapekṣeśvaranimittatvaṃ ca nirākṛtpayābhimataṃ pakṣaṃ gṛhṇāti । tatkāritatvādahetuḥ ।। īśvaro nimittakāraṇaṃ yacca tenāpekṣaṇīyaṃ puruṣakarma tadapīśvaranimittakameva ।
na ca yadapekṣyate tasyānimitatvamityupadiṣṭātpravedayiṣyāmaḥ । īśvaro nimittakāraṇaṃ jagata ityasya pakṣasya nirākaraṇe puruṣakarmābhāve phalāniṣpatterityahetuḥ । nirapekṣeśvaranimittakattvanirākaraṇe heturevetyarthaḥ । bhāṣyaṃ guṇaviśiṣṭamātmāntaramiti ।
guṇānīśvarasya jñānādīnupapādayiṣyati vārttikakāraḥ । ātmakalpādityatrātmaprakārādātmajātīyāditi yāvat । saṃsāravadbhya ātmabhyo viśeṣamāha । adharmeti ।
ityata āha । iti । pravarttayatu kimetāvatetyata āha । evaṃ ca svakṛtābhyāgamasyālopeneti ।
ityarthaḥ । syādetat । āha । āptakalpaśceti ।
mābhūdasya bhagavataḥ svārthaḥ parānugrahārthaṃ jagannirmāṇe pravartsyatītyarthaḥ । atraiva dṛṣṭāntamāha । ayaṃ yathā piturapatyānām । ayaṃ pitā svāpatyānāṃ yathā pitetyarthaḥ ।
dārṣṭāntike yojayati tathā pitṛbhūta īśvara iti । nanvātmāntarāṇyanittyajñānayogīni dṛṣṭāni tadvailakṣaṇyādīśvaronātmajātīyo bhavitumarhatītyata āha na cātmakalpāditi । yadyapyātmāntarāṇyanityajñānayogīni ayaṃ ca nityajñānādiyuktaḥ tathāpyātmajātīya eva budvyādiguṇayogitvāt । anyathā toyādiparamāṇūnāmatoyatvādiprasaṅgo nityarūpādiyogāt ।
karakādigatānāṃ rūpādīnāmanityatvopalabdheriti । yadi cāyaṃ buddhyādiguṇairnopākhyāyena pramāṇābhāvānupapanna eva syādityāha buddhyādibhiśceti । syādetat yadi kāruṇyādīśvaro jagannirmāṇe pravarttate hanta bhoḥ sukhinameva sṛjenna tu duḥkhinam । na ca kṣetrajñagatadharmādhamrasahakāritayā nirmāṇavaicitryaṃ vācyaṃ, dharmasya tadanadhiṣṭhitasya svakāryākaraṇena kāruṇikena tadadhiṣṭānāyogāttasmātsukhiduḥkhyādibhedena jagadvaicitryadarśanānnānukampāprayukta īśvaraḥ karotītyata āha ।
svakṛtābhyāgamālopena pravartamānasyeti । ayamabhisandhiḥ । kāruṇiko apyayamātmāntarātiśāyitamahimāpi na vastūnāṃ sāmarthyamanyathā kartuṃ pārayati । tasmādadharmeṇotpattimatā neśvaraprabhāvādapi nityena bhavituṃ yuktam ।
na ca svaphalavirodhinā phalamapradāya vinaṃṣṭumapi śakyam । tasmātkāruṇiko apyayaṃ vastusvabhāvamanuvidhīyamāno dharmādharmasahakārī jagadvaicitryaṃ vidhatte tadidamuktaṃ svakṛtābhyāgamālopena pravarttamānasyeti । puruṣairyatkarma kṛtaṃ tatphalābhyāgamālo pena pravarttamānasyetyarthaḥ । vārtika īśvaraprakriyeti ।
ityarthaḥ । atha vidyamānaḥ pratibandhānna pravarttayatīti । sukhāya puruṣārthena pradhāne pravartayitavye adharmaḥ puruṣārthasya pratibandhakaḥ evaṃ duḥkhāya puruṣārthena pradhāne pravarttayitavye adharmaḥ puruṣārthasya pratibandhakaḥ evaṃ duḥkhāya puruṣārthena pradhāne pravartayitavye dharma ityarthaḥ । na cāyaṃ hetustasmānnivarttata iti ।
ayamevācetanatvalakṣaṇo hetuḥ kṣīrānna nivarttata ityarthaḥ । parispandaḥkriyā sā mūrtyanuvidhāyinī nāmūrte sarvagata īśvare saṃbhavinī iti manvānaḥ śaṅkate । kriyānāveśādakāraṇamiti cediti । aparispandā api jñānacikīrṣāprayatnā ākhyātapadavācyatayā bhavanti kriyā īśvaraityabhisaṃdhinā parihāraḥ ।
na vikalpānupapatteḥ । yadā ca yugapadanekāni dravyāṇi saṃhanyate tadāsādhāraṇakāryavyāvṛttebhyaḥ saṃyogebhyaḥ iti । asādhāraṇaṃ kāryamekaikasya tantudvayasaṃyogasya dvitantukaṃ tasmādvyāvṛttebhyaḥ saṃyogebhyaḥ saha sādhāraṇasyaiva kāryasya paṭalakṣaṇasyotpādādityarthaḥ । na kevalamutpannakriyeṣu kriyoparataudravyotpādaḥ kva cidanutpannakriyeṣvapi dravyeṣvavasthitasaṃyogebhyaḥ pūrvadravyoparatau dravyāntarotpāda ityāha ।
ekāvayavavibhāge tviti । tuśabdena pūrvasmādutpannoparatakriyāviśeṣo darśitaḥ । kimakriyāvatāmevārambho netyāha kāni citpunariti । anyatarakarmajānnodanātsaṃyogānnivṛtte karmaṇi itarasmin dravye karmanirvṛttisamakālameva dravyaṃ cotpadyata iti tatsvābhāvyātpravarttataityaduṣṭamiti ।
cetano apyayaṃ parānugrahasvabhāvo api vastusvabhāvamanurudhyamānaḥ karmāśayānurodhena jagadvaicitryaṃ vidhatte । na cāvaśyaṃ duṣkṛte puṃsāṃ pravṛttiṃ vihantītyarthaḥ । adyatve api cetanānāṃ vicitrasvabhāvatvaṃ dṛṣṭraṃ sadasanmadhyamānāṃ janānām । atha nityamaiśvaryaṃ dharmavaiyarthyaṃ na taddharmādbhavatīti ।
tataśceśvarasyaiśvaryaṃ svakṛtakarmaphalaṃ veditavyamityayuktaṃ bhāṣyamirtiṃ bhāvaḥ । pariharati nityamiti brūmaḥ । tasya hi jñānakriyāśaktī nitye iti aiśvaryaṃ nityam । aṇimādikaṃ tvanityaṃ tadabhiprāyaṃ ca bhāṣyakārasya dharmaphalatvābhidhānam ।
pratyātmavṛttidharmādharmasannicayādhiṣṭhānaṃ dhṛtyātmavṛttisaṃkalpānuvidhāyina īśvarasya dharmasya prayojanamiti । abhyupetyeśvaradharmametaduktaṃ bhāṣyakṛtā । paramārthatastu neśvarasya dharmasadbhāve pramāṇamasti nityābhyāmeva jñānakriyāśaktibhyāṃ sakalakāryotpādasiddherityāśayavānāha । na ceśvare dharmo astīti ।
buddhimattvāttarhyatmāntaramiti । ātmāntaraṃ śarīryantaramabhipretamiti । sa ca śarīrasaṃbandho varttamānaḥ keṣāṃ cidyathā saṃsāriṇāṃ keṣāṃ cidatīto yathā muktānāṃ śukaprahlādādīnām । tadaneneśvareṇa buddhimatā satāvaśyaṃ bhāvyaṃ śarīriṇeti deśyārthaḥ ।
nātmāntaraṃ śarīryantaramityarthaḥ । kuto guṇabhedāt । nityāścedasya buddhyādayaḥ kṛtaṃ śarīragrahaṇena tadutpādārtheneti bhāvaḥ । nanvidameva buddhimatkāraṇādhiṣṭhitāḥ paramāṇavaḥ pravarttanta iti ।
pakṣadharmatābalāttarkasahāyānnityabuddhimattvamasya siddhyatītyarthaḥ । pratyarthaniyamāsaṃbhavādityādinā tarkaḥ pramāṇasahāyo darśitaḥ । evaṃ tāvadguṇabhedenāśarīritvamīśvarasya darśitaṃ na caitasya śarīrayogo vikalpamapi sahataityāha । atha buddhimattayeti ।
atītānāgatavarttamānaviṣayā pratyakṣeti । sākṣātkāravatītyarthaḥ । na punarakṣamāśritā nityatvāt । upalakṣaṇaṃ caitat ।
nānumānikī ceti । naindriyakī naupamānikītyapi draṣṭavyam । akliṣṭeti । kleśo avidyā tadadūṣitetyarthaḥ ।
mūrttimaddravyasambandhitvāditi । saṃyogitvādityarthaḥ । tathā ca na rūpādibhirvyābhicāraḥ । tathā ca na rūpādibhirvyabhicāraḥ ।
yathā prāsādāṭṭālagopuratoraṇādayaḥ । prasiddhatadviparyayāḥ । yathā paramāṇvākāśādayaḥ । sandigdhacetanakarttṛkā yathā tanugirimahīdharādayaḥ ।
tatra prameyatvādvādivipratipattervā sādhakabādhakapramāṇābhāvecetanakarttṛtve saṃśayaḥ । na ca pratyakṣānupalabdhimātramatra bādhakaṃ bhavitumarhati । svabhāvaviprakarṣiṇāṃ satāmapi pratyakṣānupalabdheḥ paramāṇvādīnām । upādānābhijñakartṛkā utpattimatvāt acetanopādānatvādvā yudutpattimadacetanopādānakaṃ vā tatsarvamupādānābhijñapūrvakaṃ yathā prāsādādi, tathā ca vivādādhyāsitāstanutarumahīdharādayastasmāttatheti ।
na caiṣāmutpattimattvamasiddham । sāvayavatvena vā mahattve sati kriyāvattvena vā vastrādivattatsiddheḥ । na caitāvatā vaināśikānāṃ karmaṇā cetanena mīmāṃsakānāṃ kṣetrajñena cetanena cetanakarttṛtvasiddheḥ pṛthivyādīnāṃ siddhasādhanaṃ caitanye api teṣāmupādānānabhijñatvāt । tajjñatve vā sa evāsmākamīśvaraḥ īdṛśamastu siddhasādhanaṃ ko he kleśaṃ vinā na vāñchitasiddhimicchet ।
na ca sādhyahīno dṛṣṭāntaḥ । paṭādīnāmapyupādānābhijñakuvindādikarttṛkatvāt । na caitatpareṣāmapi sammatam । arthākṣiptasya viśeṣasya śarīrādimattvādeḥ pramāṇavirodhādviruddhatā ।
yathā tṛṇādivikārakāritvādagnimaddhimamityatra vahnimatvākṣiptatṛṇādivikāropayuktavahnigatodbhūtoṣṇasparśaviruddhaśītasparśasya pratayakṣeṇopalambhādbādhito viruddho hetuḥ । taccātra pramāṇabādhitaṃ, tannivṛttau ca jñānamasya nirvatteta uṣṇatvodbhūtinivṛttāviva dāhako vahniravaśyāya iti । na । avyāpakanivṛttāvavyāpyanivṛttorayogāt ।
kāraṇaṃ cedavyāpakaṃ kāryasya hanta hatā tarhi vyāpyavyāpakasaṃkathā । bhavedetadyadi kṣityādyupādānajñānamapyasya kāryaṃ syānnityaṃ tu tadabhyupeyata iti na śarīrādinivṛttāvapi nivarttitumarhati । avyāpakanivṛtteravyāpyasyānivṛtteriti । anyathā nāśvavān maitra iti gomānapi na syāt ।
na ca buddhyādīnāmanityānāṃ bahulamupalabdhernityā buddhirasambhāvinīti sāṃpratam । na hi pratyakṣāḥ pāthasīyā himakarakādayastadgatā rūpādayo anityā iti tadārambhakaiḥ paramāṇubhistadgatairvā rūpādibhistathā bhavitavyam । sadakāraṇatayā tu nityatobhayatrāpi tulyā । na ca śarīrādisahabhāvena jñānasya tatra tatropalambhāccharīrādīnāṃ jñānaṃ vyāpyamiti yuktam ।
asti ca śarīrādisahabhāve jñānasyopādhiḥ kāryatvam । na cedayaṃ ghaṭasādharmyeṇa rūpādimān evamanityo api mābhūdityevaṃ ca pratyavatiṣṭhamāna utkarṣasamajātivādī parājīyate evamevevādyutkarṣasamajātivāditayā parājetavyaḥ sādharmyamātreṇāprayojakena pratyavasthānāt । tasya ca sarvānumāneṣu sulabhatayā sarvānumānocchedāpādakatvāt । syādetat ।
utpattimattvamupādānādyabhijñakartṛpūrvakatvamātravyāptaṃ ghaṭādiṣu dṛṣṭaṃ tāvanmātrameva pṛthivyādīnāṃ gamayed nityasarvaviṣayajñānavatkartṛtvaṃ tu kutastyam । na hi taddṛṣṭāntadharmiṇi dṛṣṭam । tāsāṃ kuṭhārādisādhanatvāt । atha dṛṣṭāntadharmiṇyadṛṣṭamapīndriyasādhanatvaṃ pakṣadharmatābalātsidhyati ।
na ca kuṭhārādayaḥ samarthā iti pakṣadharmatābalātkuṭhārādivilakṣaṇamadṛṣṭacaramapi cakṣurādyupasthāpayatīti ? taditaratrāpi samānam । no khalvīdṛśaṃ parameśvaravijñānaṃ kāryaśarīrādikāryaṃ sambhavati śarīrādyutpatteḥ prāgasyācaitanyena tatprākkālakāryāntarotpādāyeśvarāntarakalpanāprasaṅgāt । evaṃ tatprāktatprāgityanekālaukikakalpanayā varaṃ buddhinityatvaṃ kalpitam । etena śarīrendriyanityatvakalpanā api pratyuktā ।
sanniveśādimatsarvaṃ buddhimaddhetu yadyapi । prasidhyetsanniveśāderekakāraṇatā kutaḥ । iti । tadapi parihṛtam ।
na caitadasti । tasmādatīndriyārthadarśino asmadādibilakṣaṇā bahavaḥ kalpanīyāḥ tadvarameka eva tādṛśaḥ kalpanālāghavāyeti । na ca kādācitkaparipākādṛṣṭavat kṣetrajñaparamāṇusaṃyogādeva tanubhuvanādikāryopapatteḥ kṛtaṃ cetanakartṛkatveneti vācyam । utpattimattvasyopādānādyabhijñakartṛkatvenopādhivirahviṇaḥ svābhāvikapratibandhasiddheḥ ।
iti sāṃpratam । sarveṣāmeva teṣāṃ vivādāspadībhūtatvena pakṣanikṣepāt । na ca śaśaśṛṅgāstitāvadanupalabdhivirodhādapakṣadharmata । dharmiṇo darśanānarhvatayā bhagavatastadvirodhānupapatteḥ ।
anyathā sarvānumānocchedaprasaṅgāt śṛṅgasya tu śaśāśirovartino vatsādigatasyeva darśanārhasyānupalabdhinirākṛtasya sādhanānarhatvāt । syādetat । notpattimātraṃ svabhāvapratibaddhaṃ buddhimaddhetutvena, kiṃ tu tadviśeṣaḥ, yaddṛṣṭerakriyādarśino api kṛtabuddhirutpadyate tasya ca dṛṣṭeḥ sopajāyate । yad buddhimadbhāvānuvidhāyibhāvābhāvaṃ dṛṣṭaṃ ghaṭādi ca tathā na tṛtpattimanmātraṃ tanubhuvanādyapi tasya sadbhāvāsadbhāvānuvidhānādarśanāt ।
anyathā dhūmaprayuktāṃ dhūmadhvajavyāptimupajīvya pāṇḍutādeḥ kumudakapotakādigatādapi dhūmaketunānumānaprasaṅgāditi । atrocyate । idameva nipuṇataraṃ bhavanto nirūpayantu kiṃ buddhimadanvayavyatirekānuvidhānaṃ viśeṣa āho taddarśanam । yadi pūrvapakṣaḥ sa buddhimaddhetukatvaṃ tanubhuvanādīnāmātiṣṭhamānairabhyupeyata eva ।
na hi kāraṇaṃ kāryānanuvihitabhāvābhāvamanyo vaktumarhatyasvīkāt । atha darśanaṃ natarhyakriyādarśinaḥ kṛtabuddhisaṃbhavaḥ । ya eva hi paṭo anena buddhimaddhetvenvayavyatirekānuvidhāyī dṛṣṭaḥ sa eva tatkāryo na tu vipaṇivartī । tajjātīyasya tadanvayavyatirekānuvidhānadarśanādadṛṣṭānvayavyatirekānuvinadhānamapi tajjātīyaṃ tatheti cet ।
hantotpattimad ghaṭādi buddhimadanvayavyatirekānuvidhāyītyanyadapi tajjātīyaṃ tanubhuvanādi tathā bhavaddaṇḍena na parāṇudyate । ghaṭajātīyamutpattimad buddhimatpūrvamiti cet । nanu prāsādādi na taddhetukaṃ bhavet । aghaṭajātīyatvāt ।
atha yajjātīyaṃ buddhimadanvayavyatirekānuvidhāyi dṛṣṭaṃ tajjātīyamevādṛṣṭānvayavyatirekamapi buddhimaddhetukam । tatki midārnīṃ kāryajātīyaṃ prāsādādi buddhimaddhetukaṃ na dṛṣṭaṃ yenotpattimattanubhuvanādi tathā na syāt । iti । yattu mṛdvikāratvena valmīkasya ghaṭādivatkulālakāryatvaṃ na bhavati tatkumbhakārasya pratyakṣānupalambhavirodhāt ।
adṛśyacetanapūrvakatve tu tasyopeyata eva । syādetat । notpattimātramupādānābhijñakartṛkatvena vyāptam । vyāptivirahānna tatpūrvakamiti ।
tadayuktam । utpattimattvatadupādānādyabhijñakartṛkattvayoḥ prathamamanvayavyatirekābhyāṃ vyāptau siddhāyāṃ tadupādānādiśakyajñānatvakalpanāyāḥ kāryajñānaviṣaye vyavasthāpanāt । vyāptibalena jñānasāmānyasiddhaupakṣadharmatābalena tannityatvasiddhirityuktam । tenopādheranustriyamāṇasyānupalabdheḥ svabhāvapratibaddhamutpattimattvaṃ buddhimaddhetukattvena ।
na casvabhāvapratibaddhamutpattimatvaṃ svasaṃbandhinamatītyāpi vartsyatīti śakyaṃ śaṅkitum । tathā sati svabhāvahāniprasaṅgaḥ । syādetat । na sarvajñapūrvakāḥ kṣityādayaḥ prameyatvasatvādibhyaḥ ghaṭādivadityanumānāni santi pratipakṣasādhanānīti satpratipakṣatayā prakṛtamanumānābhāsam ।
atrocyate । kimanena sarvajñapūrvakatvaṃ niṣidhyate uta jñātṛmātrapūrvakatvaṃ sarvagrahaṇamupalakṣaṇārtham । yadi pūrvaḥpakṣaḥ tadaikadeśadarśipūrvakatvaṃ sādhitaṃ syāt । na hyasmadādinā arvāgdarśināśakyāḥ pṛthivyādayaḥ kartuṃ, jñātṛmātrapūrvakatve tu niṣedhye ghaṭādibhirvyabhicāraḥ ।
muktātmavat aiśvaraṃ jñānaṃ na sarvaviṣayam anityaṃ ca jñānatvāt asmadādijñānavadityanumānaṃ tatpakṣadharmatāsiddhyarthamīśvarasiddhiṃ tadbuddhimattvaṃ cāpekṣamāṇaṃ tatsādhakapramāṇaviruddhamātmānameva tāvannāsādayitumarhati prāgeva tadviroddhum । na hyāgamānumāne jagatkartṛtvanityasarvaviṣayabuddhimattvavyatirekeṇa kevalamaśviraṃ sādhayataḥ tathā ca tābhyāṃ viruddhaṃ bhavadanumānaṃ notpatumarhatīti siddham । buddhivadicchāprayatnāvapi tasya nityau sakartṛkatvasādhanāntargatau veditavyau jñānacikīrṣāprayatnasamavāyalakṣaṇatvāt kartṛtvasya, teṣāṃ ca parasparāvinābhāvādanyatarasiddhāvitarayoḥ siddheḥ । tadevamutpattimatvādeva pakṣadharmatāsahāyādevambhūteśvarasiddhirityuktam ।
bhavatu vā tasmādupādānādyabhijñakartṛkatvamātrasiddhiḥ pariśeṣānumānāttu vyatirekasiddherviśeṣasiddhiḥ । tatkartustadupādānādyanabhijñatvaprasaṅgāt । tadupādānādyabhijñaścāyaṃ tasmāttatheti । nokhalu paramāṇubhedān pratikṣetrajñasamavāyinaśca tasmāttatheti ।
nokhalu paramāṇubhedān pratikṣetrajñasamavāyinaśca karmāśayānanyaḥ śakto jñātumṛte tādṛśādīśvarāditi prapañcitamadhastāt । na hi sākṣātsaṃyogasamavāyāveva sambandhau saṃyuktasaṃyogisamavāyasyāpi tadbhāvāt । saṃyuktāḥ khalvīśveraṇa paramāṇvādayaḥ taiśca kṣetrajñāḥ tatsamavetau dharmādharmāviti saṃyuktasamavāyova vā kṣetrajñeneśvarasya saṃyogāt ajasaṃyogasyāpyupapāditatvāt । dharmādharmau paramāṇūnvā svadharmopagrahamantareṇāpi ceśvaraḥ svakāryābhimukhān kariṣyati viṣavidyāvidiva viṣaśakalaṃ kriyārambhābhimukham ।
etena cetanopādānattmapi vyākhyātam । vārtikakṛtā tūpalakṣaṇatayā cetatatvaṃ heturuktaḥ । upodbalayati । aetasya vākṣarasya praśāsane gāṃrgi dyāvāpṛthivī vidhṛte tiṣṭhataḥ' adyāvāpṛthivī janayan deva ekaḥ' atadaikṣata bahu syāṃ prajāyeye'tyādiḥ ।
smṛtiśca bhavati । ajño janturanīśo ayamātmanaḥ sukhaduḥkhayoḥ । īśvaraprerito gacchetsvargaṃ vā śvabhrameva vā' akāraṇatvena ceśvarajñānanityatāṃ darśayati śrutiḥ aapāṇipādo javano grahītā paśyatyacakṣuḥ sa śṛṇotyakarṇaḥ sa vetti viśvaṃ na hi tasya vettā tamāhuragryaṃ puruṣaṃ purāṇa' mityādikā । etayaivāśarīritvaṃ darśitaṃ bhavati ।
pariśiṣṭaṃ tu vārttikakṛtā svayameva prapañcitamityuparamyate ।। animittato bhāvotpattiḥ kaṇṭakataikṣṇyādidarśanāt ।। kaṇṭakādīnāṃ saṃsthānaviśeṣavatāṃ nimittādarśanenānimittattāṃ manvānasyenaiva dṛṣṭāntena śarīrādīnāmapi saṃsthānabhedavatāmanimittatāṃ manvānaḥ pūrvapakṣayati । animittata iti ।
adṛśyamānanimittānāṃ śarīrakaṇṭakākādīnāṃ pakṣanikṣepāt pakṣeṇa vyabhicārānudbhāvanāt । udbhāvane vā sarvānumānocchadaprasaṅgāt sarvatra tasya sulabhatvāt । ubhayasiddhena nimittatatpaṭādidṛṣṭāntena saṃsthāna bhedavattvātkaṇṭakaśarīrādīnāmapi nimittavattvamiti siddhāntaḥ ।। animittanimittatvād nānimittataḥ ।।
siddhāntyekadeśimatamudbhāvya dūṣayati । apare tviti ।। nimittānimittayorarthāntarabhāvādapratiṣedhaḥ ।। svayaṃ vārtikakāraḥ kaṇṭakādīnāmanimittatāṃ vikalpya dūṣayati ।
kaṇṭakādīnāmanimittaṃ janmeti । pratipādyapratipādakanyāyasyeti । pratipādyaḥ puruṣaḥ karma, pratipādakaśca puruṣaḥ kartā, kartṛkarmaṇī ca kārake, kārakaṃ ca kriyāyā nimittamiti pratipādyapratipādakaviṣayo nyāyaḥ sa cāyamanimittaṃ śarīrādīnāṃ janmeti pratijānānenānenābhyupeyate । anyathā temūkataiva syāditi ।
tadidamuktaṃ sarvaṃ cāmimittaṃ pratipādayasi ceti vyāhatam । na kevalaṃ pratipādyapratipādakanyāyābhyupagamādito apītyāha । vākyopādānācceti । pratipādananimittaṃ vākyamupādatse abhidhatsecānimittaṃ sarvamiti vyāghāta ityarthaḥ ।
iti । anyatareṇa sādhyadharmeṇānimittatvākhyenāsiddho animittatvasyaivāsiddheḥ । nanu prativādino vāṅnyātreṇa na siddhamasiddhaṃ bhavatyatiprasaṅgādityata āha । saṃsthānaviśeṣavattvasya bhāvāt ।
paṭādidṛṣantena kaṇṭakādīnāṃ sanimittakatvasya prāmāṇikatvena vāṅnyātrādasiddheriti । kasmātpunaḥ pūrva pakṣaḥ svayaṃ sūtrakāreṇa na nirākṛta ityata āha bhāṣkāraḥ sa khalvayaṃ vādo akarmanimititta iti ।। sarvamanityam utpattivināśadharmakatvāt ।। anye tu manyante ।
sarvamanityamutpattivināśadharmakatvāditi । hetorgakatvaṃ darśayituṃ pṛcchati । kimanityamiti । utaraṃ yasya kadā cidbhāvaḥ ।
hetvarthaṃ vivṛṇoti utpattīti । yad utpattidharmakarmanutpannaṃ nāsti tad utpannaṃ cāsti vināśadharmakaṃ ca vinaṣṭaṃ nāsti avinaṣṭaṃ cāsti tasmātpūrvāparayoḥ kālayorabhāvānmadhye ca bhāvātsiddhaṃ kadācidbhāvalakṣaṇamanityatvamutpattivināśadharmakatvādityarthaḥ । sādhyadharmirūpaṃ pṛcchati, kiṃ punariti । uttaraṃ bhautikaṃ ceti ।
uttaramāha । sarvamanityamiti sūtrasya dṛṣṭāntārthatvāditi । arthaśabdo nimittavacanaḥ dṛṣṭāntanimittatvāt sūtrasya pratijñāhetūpanyāsaparasya । ityarthaḥ ।
etadeva vibhajate sarvamanityamiti । nirākaraṇāntaramāha utpattivināśadharmakatvāditicāyamiti ।। nānityatānityatvāt ।। siddhāntyekadeśimatamupanyasya dūṣayati ।
nānityatānityatvāditi ।। tadanityatvam agnerdāhyaṃ vināśyānuvināśavat ।। nityasyāpratyākhyānaṃ yathopalabdhi vyavasthānāt ।। paramasiddhāntaṃ sūtroktamāha ।
ayaṃ khalviti । athoccate na vayaṃ sarvamanityaṃ sādhayāmo api tu yaspaya yasyānityatā nāmāsti dharmastatsarvamanityamiti । tataścākāśādīnāṃ nityatve api nāsmatpakṣakṣatiriti tadetatsiddhasādhanena dūṣayati । anityatābhāvācca sarvamanityamiti na doṣa iti ।
yasya san dharmīsvaṃ tadyogādanityaḥ syātsa eva kadācinnāstītyata āha । anityatvaṃ nāma dharmaḥ so asati dharmiṇi na bhavatīti । ghaṭādi bhavatvanityaṃ tenaiva dṛṣṭāntena sattvādākāśādayo api bhaviṣyantyanityā iti deśayati । atha punariti pariharati ।
tasyāpyuttarapadasiddhau tatpadārthasya nityatvasya siddheriti ।। sarvaṃ nityaṃ pañcabhūtanityatvāt ।। ayamapara ekāntaḥ sarvaṃ nityaṃ kasmātpañcabhūtanityatvāt । pañcabhūtātmakaṃ khalvetad goghaṭādikāryamupalabhyate vyapadiśanti hi mṛd ghaṭo sṛccharīramiti ।
bhūtāni ca nityāni teṣāmucchedasya naiyāyikairanabhyupagamāt । tena bhūtānāṃ goghaṭādīnāṃ nityateti pūrvaḥ pakṣaḥ ।। notpattivināśakāraṇopalabdheḥ ।। bhūtebhyo bhautikāni bhinnāni na hi paramasūkṣmāḥ paramāṇavo goghaṭādayaḥ ।
paramāṇuvatteṣāmatīndriyatve sarvāgrahaprasaṅgādityuktaṃ dvitīye adhyāye । tasmādgrahaṇāgrahaṇaviruddhadharmādhyātayogādanve bhautikā bhūtebhyaḥ । tathā ca teṣāmutpattivināśakāraṇopalabdherna nityatvaṃ bhūnityatve apīti siddhāntamāha । notpattivināśakāraṇopalabdheriti ।।
tallakṣaṇāvarodhādapratiṣedhaḥ ।। bhūtasārūpyeṇa tādātmyaṃ manyamānaḥ punarapi pūrvapakṣavādyāha । tallakṣaṇāvarodhādgoghaṭādīnāṃ bhūtanityatvena nityatvāpratiṣedhaḥ ।। notpattitatkāraṇopalabdheḥ ।।
bhūtasāmyaṃ goghaṭādīnāṃ bhūtakāryatve apyupapadyamānaṃ na bhūtātmakatvamavagamayatītyāśayavānāha । notpattitatkāraṇopalabdheriti । api ca yadyutpattivināśau na bhāvānāṃ vastusantau katha prekṣāvatāmabhimatotvapattikāraṇe anabhimatavināśakāraṇe ca tadarthināṃ pravṛttirityāha । utpattivināśakāraṇeti ।
api cāvyāpako heturityāha śabdakarmabuddhyādīnāṃ cāvyāptiḥ । avyāpakaścānaikānta uktaḥ । pakṣo hi sarvaṃ nityamiti । naikaḥ sattvāsattvalakṣaṇo anto asyetyanekānta iti ।
tadetadvārttikakāro vakṣyatyarthadṛṣṭyā pakṣasyāntadvaye avasthānāditi । hetorantadvaye sattvāsattvarūpe pakṣasyāvasthānāditi yojanā । asati bādhake mithyātvakalpanāyāmatiprasaṅga ityamumarthaṃ śaṅkānirākaraṇābhyāmāha svapnaviṣayetyādi । āha ।
sarvasya ceti । yāvadyena pratipādyata iti । pratipādanena kriyata ityarthaḥ । śeṣamatirohitārtham ।
na vyavasthānupapatteḥ ।। tadevaṃ sāṃkhyānāṃ matamapāsya svāyambhuvānāṃ matamapākartumupanyasyati । apare sarvaṃ nityamityanthā varṇayanti । dharmasya tu lakṣaṇapariṇāmo anāgatādi ।
eva tu rucako navapurāṇabhāvamāpadyamāno avasthāpariṇāmavān bhavati । navapurāṇāvasthāśca varttamānalakṣaṇāśrayā lakṣaṇapariṇāmāḥ so ayaṃ trividhaḥ pariṇāmo dharmiṇaḥ dharmalakṣaṇāvasthāśca dharmiṇo bhinnāścābhinnāśca । bhedāccotpattivināśaviṣatvamityubhayamupapannam । nanu yadyupajanāpāyadharmakatvaṃ dharmiṇāṃ hantotpatteḥ prākteṣā masatvādvināśāccorddhamasatvātkathaṃ sarvanityatvasiddhirityata āha yaccopajāyate tatprāgapyupajanādasti ।
dharmirūpeṇeti śeṣaḥ । tannivṛttamapyastīti । atrāpipa dharmirūpeṇeti śeṣaḥ । nirākaroti ।
na vyavasthānupapatteḥ ।। upajanāpāyayoḥ svarūpataḥ kālato viśeṣataḥ sambandhito anāgatatvādivyavasthānupapattirityarthaḥ । etaduktaṃ bhavati na tāvadbhedābhedo parasparaparīhāravyavasthitadharmāvekatra samāviśataḥ । tasmādupajanāpāyavyavasthāyai bhedaṃ dharmalakṣaṇāvasthānāṃ dharmiṇa icchatā teṣāmatityatvamabhyupetavyaṃ, sāṃkhyavatsakāryābhyupagamena tu nityatvavyavasthāpane vārttikakāra āha ।
iti । sugamam ।। sarvaṃ pṛthag bhāvalakṣaṇapṛthaktvāt ।। ayamapyanya ekānto bauddhānāṃ sarvaṃ pṛthak kasmād bhāvalakṣaṇapṛthaktvāt ।
na rūpādyatiriktaṃ dravyaṃ nāma kiṃ cidasti nāpyavayavātiriktaḥ kaścidastyavayavīti sautrāntikā vaibhāṣikāśca prapatipedire ।। nānekalakṣaṇairekabhāvaniṣpatteḥ ।। tānnirākaroti । nānekalakṣaṇairekabhāvaniṣpatteḥ ।।
anekavidhairlakṣaṇaiḥ sambaddhasyaikasya bhāvasya ghaṭāderavayavino niṣpatteriti ।। athāpi lakṣaṇavyavasthānādevāpratiṣedhaḥ ।। athāpīti । api cetyarthaḥ ।
aṇusamūhe cāgṛhyamāṇa iti । paramasūkṣmatvenātīndriyatvādityarthaḥ । athāpyetadanūktamiti । āha ।
iti । etadanūktaṃ dūṣayati । ekānupapatternāstyeva samūhaḥ । anūktaṃ vivṛṇoti ।
nāstyeko bhāvo yasmāt samūhe bhāvaśabdaprayogaḥ । asya dūṣaṇaṃ vivṛṇoti । ekasyānupapatteriti । etataprapañcayati ekasamuccayo hīti ।
nāstyeko bhāva iti yasya bhāvasyaikatvapratiṣedhaḥ pratijñāyate samūhe bhāvaśabdaprayoga iti bruvatā sa evābhyanujñāyate । nanu samūho abhyanujñāyate na tveko bhāva ityata āha । ekasamuccayo hi samūha iti । uktaḥ ।
ityāha samūhe bhāvaśabdaprayogāditi ceti । vārttikam । asya prayoga iti । kumbhaśabdo anekaviṣaya iti pāramārthikānekaviṣayaḥ kālpanikaṃ tu kumbhasyaikatvaṃ na vāryate tathā caikapadamityekapadena vyabhicāraḥ tasyāpi pāramārthikānekaviṣayatvādityarthaḥ ।
ghaṭādiśabdebhyo rūpādīnāṃ budhnādīnāṃ ca bahūnāmavagamāt kathamekārthatetyata āha । ādhārādheyabhāveti । yadi nānārthatā api bhavati ghaṭādiśabdānāṃ tathā api pratyekamekatvaṃ tadarthānāmaśakyāpahnavamiti na pūrvapakṣiṇo abhimatasiddhiriti । upetya tūccate anekārthatvamapyatra na sambhavatīti ।
samūhe bhedasya cānavasthāditi । iti vibhāgo na syāt । tasmādanena tāratamyaṃ samarthayamānena kva cit samūhanivṛttirvācyāna cāsāvasamūhameka mantareṇetyeko abhyupeyataityarthaḥ । uktamarthamavidvān śaṅkate ।
atha manyasa iti । rūpādīnāṃ samudāya iti catvāri vādravyāṇīti cāvāntaradarśanabhedavivakṣayā draṣṭavyam । uktārthadarśanenottaram । iti athānantaṃ samudāyaṃ pratipadyasa iti nirākṛtasyāpi punarāśaṅkā āgamavirodhamāpāyitum ।
ekānupapattau nānekopapattiriti । yattadanekamuktametat tyājyamiti । ।। sarvamabhāvo bhāveṣvitaretarābhāvasiddheḥ ।।
samprati śūnyatāvādinamutthāpayati । ayamapara ekāntaḥ । sarvamabhāva iti pratijñā । atra heturbhāveṣvitaretarābhāvasiddheriti ।
sarvamidaṃ pramāṇaprameyapramitirūpamabhāvastuccham । bhāveṣvitaretarābhāvasiddheriti । vārttikakāro vyācaṣṭe asatpratyayabhāvapratiṣedhābhyāṃ bhāvaśabdasāmānādhikaraṇyāt । pramāṇādayaḥ khalvamī parasparānātmakatayā asaditi pratyayasya nañaśca gocarā ityanubhūyante atastadvācināṃ śabdānāṃ tatsāmānādhikaraṇyaṃ tataḥ pramāṇādayo asantaḥ anutpannapradhvastapaṭavat ।
api cāmī bhāvā nityā anityā vā nityatve sarvasāmarthyarahitasyāsattvam । na hi nityaṃ kva citkāryaupayujyate kramākramānupapatterityuktam । anityatve tu vināśasvabhāvāśced dvitīyādikṣaṇaiva prathamakṣaṇe api na syuḥ । atatsvabhāvattve vā kṣaṇāntare api na vinaśyeyuḥ ।
no khalu nīlaṃ svakāraṇādupajātaṃ jātu kāraṇasahasrairapi śakyaṃ pītaṃ karttumiti vināśasvabhāvakatvamakāmenāpi anityānāmeṣitatyam । tasmādbhāvānāṃ śūnyataiva pāramārthikī kalpanayā tvavastusatyā santaivāvabhāsanta iti yuktamutpaśyāmaḥ । tathā ca sarve bhāvā iti । sarve bhāvaśabdā ityarthaḥ ।
prayogaśca sarvebhāvaśabdā asadviṣayāḥ asatpratyayapratiṣedhābhyāṃ sāmānādhikaraṇyāt । anutpannapradhvastapaṭaśabdavat । atra tāvadutsūtraṃ bhāṣyoktaṃ dūṣaṇa vārttikakāra āha । pratijñāpadayoḥ pratijñāhetvośca vyāghāta iti ।
abhinnavibhaktikatvamabhinnārthakavibhaktikatvaṃ na tvabhinnavibhaktikatvameva, bhinnavibhaktikānāmapi sāmānādhikaraṇyāt । yathā caitraḥ paṭhatīti । yathā ca na tvāṃ tṛṇāya manya iti । nāmati tatpratyayena bhavitumiti ।
tathā ca kuto atyantāsataḥ kalpanāgocaratvamapīti । śeṣaṃ bhāṣya iti । pratijñāhetorvyāghāto bhāṣye prapañcita iti ।। na svabhāvasiddherbhāvānām ।।
utsūtramutkā bhāṣyakāraḥ sautraṃ dūṣaṇaṃ vaktumāha । sūtreṇa cābhisambandho dūṣaṇasya । na svabhāvasiddherbhāvānām ।। sarvamabhāva iti nāsti ।
kasmātsvabhāvasiddherbhāvānāṃ svabhāvo dharmo dravyādīnāṃ sadādiḥ । atha vā svabhāvaḥ svarūpaṃ bhāvānāṃ yenāmī bhāvāḥ svabhāvādvyāvarttante । yadvā asanniti pratyayasya gavyaśvātmaneti viśeṣaṇāt । agaurityasya gāṃ parihṛtyāśvādibhiḥ saṃbandhādgobhāvasiddherevamaśvādiṣvapīti svabhāvasiddherbhāvānāṃ nābhāva ityarthaḥ ।
na svabhāvasiddheriti sūtramanūdya vārttikāraḥ svarūpamātreṇa vyākhyāyaṃ praśnapūrvakaṃ tātparyamasya darśayati । pūrvasūtrasyeti । kaścasvabhāvaityādinā siddho bhāva ityantena sūtrasya vyākhyānatrayaṃ bhāṣyakārīyaṃ vārttikakāro darśayati । sāmānyo dharmaḥ samāno nityatvādirityarthaḥ ।
praśnapūrvakamasatpratyayapratiṣedhasāmānādhikaraṇyaṃ bhāvasyopapādayati । kathaṃ tarhīti । asacchabdaḥ khalva bhāvaviśeṣaṇaṃ sadevābhidhatte śuklaguṇaviśiṣṭe paṭe varttate tathā cāsatpratyayābhidhānayorupapannaṃ bhāvavācinā padevana sāmānādhikaraṇyamityarthaḥ । bhāvaśca kaścinnityaḥ kaścidanityaḥ tatra nityasyārthakriyākāritvamupapāditaṃ kṣaṇabhaṅgabhaṅga eva ।
anityo api na vināśasvabhāvo bhāvaḥ kiṃ tu svakāraṇādayaṃ satsvabhāvo jātaḥ kāraṇāntarāttu vinaśyati । yatūktaṃ nīlaṃ śakyaṃ na pītaṃ karttumiti । tatra brūmaḥ śakya eva nīlaḥ paṭaḥ pītaḥ karttum āmaśyāmo ghaṭo vahnisaṃyogādraktaḥ । atha nīlatvaṃ na pītatvaṃ śakyaṃ kartuṃ nanu bhāvo api nābhāvaḥ karttuṃ śakya iti ।
।। na svabhāvasiddhir āpekṣikatvāt ।। svabhāvasiddheriti yaduktaṃ tadākṣipati śūnyavādī । na svabhāvasiddhirāpekṣikatvāt ।।
sarva evaṃ hi bhāvā bhinnasvabhāvā bhinnatvaṃ ca teṣāmanyāpekṣam । tathā hi nīlaṃ bhinnaṃ pītādyapekṣayā na tu svabhāvataḥ evaṃ hrasvatvadīrghatvaparattvāparatvapitāputratvādayaḥ parasparāpekṣā draṣṭavyāḥ । yacca parāpakṣaṃ tanna svābhāvikaṃ yathā japākusumāpekṣaṃ sphaṭikasya raktatvamityākṣepārthaḥ ।। vyāhatatvādayuktam ।।
samādhatte । vyāhatatvādayuktam ।। tadvyācaṣṭe yadīti । nanu yadyanena krameṇobhayābhāvo bhavati bhavatu siddhameva naḥ samīhitamityata āha ।
apekṣāyāmanapekṣāyāṃ ceti । parimāṇabhedo hi dīrghatvaṃ hrasvatvaṃ ca sa ca bhāvānāmautpattikaḥ kevalaṃ tasyātiśayānatiśayau parasparagrahaṇādhīnau । na tu pratiyogyadhīnotpattīti, na vastudharmo ayaṃ parāparāpekṣaḥ । bhinnatvaṃ ca bhedaḥ sa ca vastuviśeṣaṇaṃ notpattau vastvantaramapekṣate kiṃ tu svanirūpaṇe ।
evaṃ pitṛtvamapi vyavasthitā janakaśaktireva sā janyanirūpaṇādhīnanirūpaṇā na tu tadadhīnotpattiḥ । vipañcitaṃ caitadasmābhirbrahmatattvaparīkṣāyām । paratvāparatvādayastvapekṣābuddhinimittatayā parāpekṣotpattikā api lokayātrāṃ vahanto na śakyāḥ pratyākhyātum । na caitāvatā tadadhikaraṇaṃ bhāvo na nirapekṣa iti sarvamavadātam ।
āha । svabhāvasiddhau cāsatyāmiti । apekṣā sāmarthyamapekṣāprayojanayogaḥ । svayaṃvārtikakāro dūṣaṇānyāha sarvathā cāyaṃ vyāhata iti ।
nigadavyākhyātam ।। saṃkhyaikāntāsiddhiḥ kāraṇānupapattyupapattibhyām ।। uttarasūtrāvatāraparaṃ bhāṣyam । athaite saṃkhyaikāntavādāḥ saṃkhyā ekānto yeṣu vādeṣu te tathoktāḥ ।
atha śūnyatāvādānantaraṃ te parīkṣyantaityarthaḥ । tatra prathamaṃ brahmādvaitamutthāpayati । sarvamekaṃ kutaḥ sadaviśeṣāt । idamasyākūtam ।
na tāvadayaṃ nāmarūpaprapañcaḥ prakāśādbhinnaḥ san prakāśitumarhati । jaḍasya svayaṃprakāśāsaṃbhavāt । na ca prakāśayonagātprakāśata iti yuktam । na khalvāntareṇa prakāśenāsya kaścidyogaḥ saṃbhavati ।
viṣayaviṣayibhāvaḥ sambandha iti cenna । tatrākiñcitkarasya viṣayitvāsambhavāt । na cārthe jñānaṃ phapavalaṃ janayatīti sāṃpratam । atītānāgatayorarthayostadasaṃbhavāt ।
na ca na tayorviṣayabhāvaḥ । tasmāt jñānādbhinnasya nāmarūpaprapañcasya na prakāśasambhava iti jñānasyaivāyaṃ vivartta iti yuktamutpaśyāmaḥ । na ca prakāśātmano ghaṭādaya evodayavyayadharmiṇaḥ parasparavyāvṛttāḥ santviti sāṃpratam । tadvyāvṛttigrahe pramāṇābhāvāt ।
sā hi yadyato vayāvartate tadubhayagrahe gṛhyate na ca vijñānāni vilakṣaṇāni svarūpamātrāvasthitāni parasparavārttānabhijñāni jñānāntaramapi grahītumutsahante prāgeva svasmādvyāvartayitum । na ca niṣedhyaniṣedhādhikaraṇagrahaṇakāraṇako vyāvṛttigrahaḥ svakāraṇena samasamayotpādo bhavitumarhati । tādṛśoḥ savyetaraviṣāṇavatkāryakāraṇabhāvābhāvāt । na caikaṃ vijñānaṃ kṣaṇikaṃ niṣedhyaniṣedhādhikaraṇe gṛhītvā paścānniṣedhaṃ gṛhṇātīti yuktam ।
kṣaṇikasyākramasya kramavadvyāpārāyogāt । na caikaṃ vijñānaṃ niṣedhyaniṣedhādhikaraṇe gṛhṇāti atha jñānāntaraṃ niṣedhatīti yuktam । caitragṛhīte api tasminyaitrasya niṣedhajñānaprasaṅgāt । na ca jñānasvarūpagraha evāsya niṣedha graha iti sāṃpratam ।
evaṃ hi sa bhavedyadi svarūpatadanyavyāvavṛttyorekatvaṃ bhavet । tatra vyāvṛttisvabhāvo vā bhāvo bhāvasvabhāva vā vyāvṛttiḥ । tatra pūrvasminkalpe vyāvṛttestucchatvāttatsvabhāvā bhavābhedāstucchāḥ syuḥ । tataśca vacobhaṅnyantareṇa śūnyabādaprasaṅgaḥ ।
uttarasmiṃstu kalpe vidhirūpo bhāva eva vyāvṛttiriti vidhirūpatayā ca te vyāvarttanta iti na vyāvṛttā bhāvāḥ parasparaṃ paramārthataḥ tadidamuktaṃ sadaviśeṣāditi । anādyanirvacanīyāvidyānibandhanaṃ tu bhāvānāṃ bhedaṃ na vyāsedhāmaḥ । na ca jñāturapi jñānādbhedagrāhakamasti pramāṇamuktādeva viśeṣāt । tasmānna jñeyānāṃ parasparataśca jñānācca bhedaḥ ।
nāpi jñānānāmanyonyasya, tasmātprakāśa eva svayaṃ prakāśaḥ kūṭasthanitya ānadaghano anādyavidyopadarśitavividhavicitranāmarūpaprapañco brahmetyadvaitasiddhiḥ । ata eva śrutayo bhavanti । aekamevādvitīyaṃ brahma neha nānāsti kiñca na । mṛtyoḥ sa mṛtyumāpnoti ya iha nāneva paśyati' ityevamādikāḥ ।
tadevamaikāntikamekatvamupanyasya dvitvamaikāntikamāha sarvaṃ dvedhā kutaḥ nityānityabhedāt । na hi nityānityābhyāmanyo rāśirasti yamāśritya padārthāstritvādike vyāvatiṣṭheranniti । matāntaramāha sarvaṃ tredhā । tadeva darśayati ।
jñātā jñeyaṃ jñānamiti । jñeyānnātiricyata iti bhāvaḥ । matāntaramāha । sarvā caturdhā ।
darśayati । pramātā pramāṇaṃ prameyaṃ pramitiriti । yadi pramitirnāma tattvaṃ pramāṇādibhyo bhinnaṃ nāśrīyate pramāyāḥ pradhānakriyāyā abhāvātkathaṃ pramātrādayaḥ । kathaṃ ca pradhākriyāmantareṇaikavākyatā syāt kārakavaiciśyaṃ vā ।
pramāyāḥ phalatvāvasthāyā upari prameyavyapadeśaṃ na vārayāmaḥ । na caitāvatā tattvāntaraṃ na bhavati । iti । evaṃ yathāsambhavamanye apīti ।
prakṛtipuruṣāviti vā pañcaskandhā iti vā paśupāśataducchedeśvarā iti vetyādayaḥ । tatra parīkṣāṃ saṃkhyaikāntatānirākaraṇarūpāntāṃ darśayati sūtreṇa ।। saṃkhyaikāntāsiddhiḥ kāraṇānupapattyupapattibhyām ।। anavayavena sarvaṃ cedekaṃ dvedhā tredhā caturdhā ceti pratijñārthaḥ ? tadatiriktaṃ sādhanaṃ vācyam ।
na hi sādhyameva sādhanaṃ bhavati । na ca kiṃ cidapi svasaṃvedanamasti, jñānapradīpādīnāmapi parasaṃvedyatvāt । yathā ca jñānātirikto apyartho viṣayastathā vijñānavādanirāsāvasare vakṣyate । na ca vijñānādarthasya bhedo aśakyagrahaḥ ।
tathā hi nīlamupalabha ityanuhaṅkārāspadamaśvetādirūpaṃ nīlaṃ pratayātmamanubhavagocaraḥ evaṃ nīlādīnāmapi parasparam । anyathā ghaṭamānayeti deśito nayane nimīlya śayīta, śayīthā iti deśite toyamāharet । kasya cit kutaścitkathaṃ cidvivecakābhāvāt । na cānirvacanīyānādyavidyānibandhano ayaṃ bhedavyavahāra iti sāṃpratam ।
anirvacanīyakhyāteḥ pūrvameva nirākṛtatvāt । tasmātsarvajanasaṃvedanasiddho ayaṃ bhedapratyayo na kāraṇamukhanirīkṣaṇena yukto nirākartum । api tu spaṣṭadṛṣṭātkāryādbhedapratyayalakṣaṇāttādṛśaṃ tatkāraṇaṃ kalpanīyaṃ yādṛśena tatkāraṇena prapañcapratyayo apratyūhamutpadyeta । tacca pratyakṣameva ।
tathā hi tannīlaṃ paricchindatpītādibhyo asya bhedaṃ paricchinatti saṃyuktaviśeṣaṇatālakṣaṇādindriyārthasannikarṣāt । nīlaṃ hi nīlamityanubhavan pītādikaṃ ca pītādikamityanubhavansmaranvā śaknoti niṣedhyaniṣedhādhikaraṇatayā samākalayituṃ rūpamātreṇāgṛhītaparaspabhedamapi । na hi tanna bhedena prathataityabhedena pratheta।na yenānayornīlapītayorgṛhītasvarūpayoravadhyavadhimadbhāvo na syāt । tathā ca tau gṛhītvā pratyakṣeṇa śakyo anayorbhedo grahītumityasāṃpratametat ।
aanyonyasaṃśrayādbhedo na pramāntarasādhanaḥ । tasminnidaṃ nāyamayamiti bhedaṃ vinā nadhīḥ' । etena pramāturapi pramāyā bhedo vyākhyātaḥ । pramātāraścānekavidhasukhaduḥkhopabhogavyavasthānādbadhirāndhakāṇādikovidajālmasaṃsārimuktavibhāgopapatteśca bhedavanto anumīyante ।
ekasminnaparyāyeṇa viruddhadharmasaṃsargāsaṃbhavāt । kalpanayā kathañcitsaṃbhāvyamāno apyayaṃ gomayapāyasīyanyāmāvahati । aekamevādvitīya' mityādyāḥ prathamāṃ vṛttimullaṅghya jadhasyāmavalambante ayajamānaḥ prastara' aādityo vai yūpa' ityādivaditi । ceti, tasmānnādvaitamiti ।
na kāraṇāvayavabhāvāt ।। sādhyātsādhanasya bhedena ca saṃkhyāntaraikāntā apyapahṛtārthā ityuktam ।।nyā sū ।। ।। atra pūrvapakṣavādyāha na kāraṇāvayavabhāvāt ।। tadvyācaṣṭe kāraṇasya sādhyāvayavabhāvāt ।
ekasya dvayādīnāṃ vā kaścidekadeśaḥ sādhanaṃ tathā ca na saṃkhyāntaraṃ na ca sādhanabhāva ityarthaḥ ।। niravayavatvādahetuḥ ।। nirākaroti । niravayavatvādahetuḥ ।।
avayavabhāvāditi yadi sādhyasya kaścidavayavo bhavenna saṃkhyaikāntaḥ syāditi sarvamekamityetasminpratijñārthe na kiṃ cidapavṛjyate vyāvarttate yatastatsādhanaṃ syādityarthaḥ । āha । ātmani ceti । api caite saṃkhyaikāntāḥ pratyakṣādipramāṇavirodhānmithyāvādā ityāha ।
te khalvime saṃkhyaikāntā iti । khaluśabdaḥ samuccaye । prakrakoṭarapāṇyādiviśeṣakārito yor athabhedaḥ sthāṇupuruṣādiḥ tatpratyākhyānenetyarthaḥ । atha viśeṣakāritārthabhedābhyanujñānena vartante tathā apyekāntatvaṃ jahati ekatvādisaṃkhyāyā anaikāntikatvamityarthaḥ ।
iti saṃkhyāmātramaṅgīkriyate na punarasnayā aikāntikatvamityarthaḥ । tadasmākamabhimatamevetyāha tathā api na kiṃ cidbādhyata iti । ye apyāhuḥ sattāsāmānyameva tattvaṃ bhedāstu kālpanikā iti tān pratyāha । na ca bhedamantareṇeti ।
yadāhuḥ । diti । ityata āha । te iti ।
na kevalaṃ pretyabhāvo api tu ṣoḍaśāpi padārthāḥ । iti tadarthamete parīkṣitā iti । tadanena prabandhena pretyabhāvaḥ parīkṣitaḥ ।। sadyaḥ kālāntare ca phalaniṣpatteḥ saṃśayaḥ ।।
athoddeśakramānurodhātphalamidānīṃ parīkṣyate । tatrāgnihotrādīnāṃ phalamanantarabhāvi kālāntarabhāvi veti saṃśayaḥ । etaduktaṃ bhavati । tatkimetāvadevāsya phalamastu athāmuṣmikaṃ svargādīti ।
kiṃ prāptaṃ svargādiphalatve karmaṇaḥ svarūpeṇākāraṇatvācciranivṛtte tasmiṃstadutpatteḥ apūrvakalpanāyāṃ ca pradhānāṅgāpūrvāṇi bhūyāṃsi kalpanīyāni na ca tānyutpannamātrāṇi janayanti phalamiti tatsahakāryantarāṇi kalpanīyānītyadṛṣṭakalpanāgauravāt tadanantaradṛṣṭaphalābādhanācca, nāsyā'bhuṣmikaṃ phalaṃ svargādi, api tvanantaradṛśyamānameva । tatrāpi duḥkhaphalatve upadeśavyāghātāl lokapaṅktilābhakhyātyādikameva phalaṃ tacca sukhahetutayā kathaṃ citsvargādipadenocyate । dṛṣṭo hi sukhahetau svargapadaprayogo loke yathā candanaṃ svargaḥ sūkṣmāṇivāsāṃsi svarga iti prāptam । evaṃ prāpte brūmaḥ ।
svarga padasya tāvadarthavādato ayanna duḥkhena saṃbhinnaṃ na ca grastamanantaram । abhilāṣopanītaṃ ca tatsukhaṃ svaḥpadāspada'miti sukhaṃ prati vācakatvamavadhāritam । na ca tadvācakatvenaiva candanādau tatprayogopapattāvanekārthatvakalpanāpa yuktā । yadāhuranyāyaścānekārthatvamiti ।
tasmānmukhyo ayaṃ svargaśabda uktabhede sukhe । tathā ca svargakāma ityatra mukhyārthasaṃbhave nopacaritārthatā yuktā । na cānekādṛṣṭakalpanābhayānmukhyārthaparityāgo nyāyyaḥ pramāṇasiddhe niyogaparyanuyogānupapatteḥ । yathā ahuḥ ।
aśrutisiddhyarthamaśrutopalabdhau yatnavatā bhavitavyaṃ na tu śrutaśaithilyamādaraṇīya'miti । tathā apramāṇavantyadṛṣṭāni kalpyāni subahūnyapi' । na cānantaradṛśyamānaṃ lokapaṅktyādi homādyanuṣṭhānaphalamapi tu tadupalambhaphalam । adāmbhikānāṃ pracchannamanutiṣṭhatāmapi lokapaṅkyāderabhāvāt ।
tasmātsuṣṭhūktaṃ na sadyaḥ kālāntaropabhogyatvāditi bhāṣyam । tathā pravṛttyā saṃskāro dharmādharmalakṣaṇo janyata iti । iva boddhavyo api tu puruṣadharmatāmātreṇa saṃskāra ityucyate paramārthatastvayaṃ dharmaḥ puruṣāśrayo api karmaṇā phale janayitavye tasyāvāntaravyāpāra iti । atidguṇasaṃvijñāno ayaṃ bahuvrīhistāpādīti ।
tena lokapaṅktyādikamucyate ।। na sadyaḥ kālāntaropabhogyatvāt ।। kālāntareṇāniṣpattir hetuvināśāt ।। prāṅ niṣpattervṛkṣaphalavat tat syāt ।।
āha । deśitayā ca kriyayā nānarthikayā śravitavyam । āptopadeśaḥ khalvayamupadeśyasya karmaṇo abhimatopāyatāmāha tatra karmaṇo abhimatāpekṣāyāṃ puruṣaviśeṣaṇasyāpyapekṣitatvātsādhyatvamiti siddham । iti ।
lokapaṅktyādikāma ityarthaḥ । śeṣamatirohitārtham ।। ।। nāsan na san na sadasat sadasatorvaidharmyāt ।। idamidānīṃ cintyate kimetatphalamutpatteḥ prāyasadvā sadvā sadasadvā anabhayaṃ veti ।
atra samastapakṣākṣepeṇa phalābhāvamabhidhitsuḥ pūrvapakṣayati । tadidaṃ phalaṃ niṣpatteḥ prāk । nāsanna sanna sadasat । sadasat kasmānna bhavatītyata āha ।
sadasatorvairdhmyāt । virodhādityarthaḥ । āha । nāpyubhayaviparītamiti ।
siddhāntyāha । prāgutpatterutpattidharmakamasadityaddhā ।। prāgutpatterutpattidharmakam asad ity addhā, kasmād utpādavyayadarśanāt ।। nanu nāsadutapadyate na sanniruddhyataityācakṣate sāṃkhyāḥ tatkathametadityata āha ।
।। yathā nityasvarūpāyāścitiśakternotpādo na ca vyaya evaṃ phalasyāpi nityasya tau na syātāmityarthaḥ । na hi satpakṣa iti । satkāryapakṣaityarthaḥ ।
na kiṃ cijjāyata iti । na pratijñāvākyātkiñcittattvajñānaṃ sambhavati । kiṃ cicca saṃdehādi na vinaśyatīti । ajñānatiro bhāvaḥ saṃśayaviparyayatirobhāvaḥ ।
kāraṇasya hi pradhānasya lakṣaṇaṃ mahān lakṣyate hi mahatā pradhānamiti । evaṃ tasyāpyahaṅkārastasya puṣṭiḥ sthūlatetyarthaḥ । paścādbhavatīti kevalakāraṇāvasthāyāḥ paścāditi ।। buddhisiddhaṃ tu tad asat ।।
yaccoktamupādānaniyamāditi । tatastadupādānānāṃ tatra tatra kārye sāmarthyaparijñānāt tacca sāmarthyamānumānikaṃ tadidamucyate । sū buddhisiddhaṃ tu tadasaditi ।। tadasadbhāvi kāryamanenaiva kāraṇena janyate nānyenetyanumānād buddhisiddhamevetyarthaḥ ।
eva paṭasyopādānaṃ na vīraṇādītyayaṃ niyamo na syāditi brūṣe tadayuktam, asattvāviśeṣe api svakāraṇādutpannaṃ kiṃ cideva citkāryaṃ janayituṃ samarthaṃ nānyadityayaṃ svabhāvaviśeṣādupapadyata iti । api ca satkāryapakṣe pradhānopādānatvādviśvasya tasya cābhedāpavatkāraṇātmakatvācca kāryajātasya sarvaṃ sarvātmakamitīdamihanedamidamidānīṃ nedamidamevaṃnedamiti niyamo na syāt kasya citkutaścidvivekahetorabhāvāt । tasmādasti rāsabhe api viṣāṇa miti tatra tasyāsattvaṃ bruvāṇaḥ svasiddhāntaṃ bādhataityāha । iti ।
sattve cāsattve ca samāne yasya kāraṇamasti tadutpadyata iti guḍajihvikā । sarvātmanā sarvasya sattvave tu na niyamaheturastītyuktaprāpayam । deśayati athāsatkārye kiṃ pramāṇaṃ ? na hyanumānamasminnarthe pramāṇaṃ bhavitumarhati āśrayāsiddheḥ । nāpi pratyakṣaṃ tenāpyasataḥ svātantryeṇānirūpaṇāditi bhāvaḥ ।
viditābhiprāya uttaramāha nāsattvave na sattvave anumānamasti । yathā asmākamāśrayāsiddhidoṣādasattve kāryasya nānumānam । evaṃ bhāve api kāryasya sattve nānumānamāśrayāsiddhereva । āha dharmiṇyavipratipatteranumānamastīti yojanā ।
tathā satyāśrayo asyasiddhyatītyarthaḥ । punaḥ pṛcchati kveti । yadi dharmiṇyavipratipattiḥ kva tarhi vivādaḥ । uttaraṃ yadubhayeti ।
satkāryavādināmeva vādānvibhajate tānpratīti । tantumātraṃ paṭa iti । tantubhyo abhinna ityarthaḥ । kāryātmaneti ।
kāryaṃ kāraṇādbhinnābhinnamityarthaḥ । asatkāryapakṣastu svābhimataḥ sphuṭatvādavāntarapratibandyabhāvācca nopanyastaḥ । upapādita iti dvitīyādhyāye । prāgupalabdhikālāditi ।
kāraṇavyāpārāt prāgityarthaḥ । saṃsthānaviśeṣaśūnyatāmātravivakṣayā turyādidṛṣṭānto na tu prāgabhāvo vivakṣitaḥ । śaktiviśeṣāvasthitā iti kāraṇavyāpārāt prāgiti śeṣaḥ । tantavaḥ śaktiviśeṣāvacchinnā aiveti ।
pareṣāṃ satkāryasādhanamupanyasyati । vidyamānāṃbhivyaktyarthāstantavastadarthinā niyamenopādānāt khanitrādivat । yathā hi khanitraṃ vidyamānamevodakaṃ mṛdapanayanena vyanaktīti । tadetad dūṣayati ।
vidyamānasyābhivyaktirasatīti abhivyaktivatkārye api prasaṅgaḥ । ityarthaḥ । ityāha yadapīti । sā aprāptiḥ kuto bhavatīti vaktavyamiti ।
guṇaśca dravyavināśādvinaśyed virodhiguṇāntarādvā । ityucyataityarthaḥ । prāpterabhāvo aprāptiriti pakṣaṃ dūṣayitvā paryudāsapakṣamāśaṅkya dūṣayati atha prāpteriti । punaḥ śaṅkate athabhinnadeśotpattimiti ।
na ca vayaṃ saṃyogaṃ vibhāgaṃ vā guṇamupemaḥ । kiṃ tu bhinnadeśotpanna eva dravye vibhāgo nirantarotpanna eva saṃyoga ityarthaḥ । nirākaroti śrinnadeśa iti । viśeṣaṇopādānānna bhinnadeśotpattirvibhāgaḥ kasmād utpanne utpannamiti bhinnadeśatayā bhinnamiti viśeṣaṇaṃ hi svānuriktaṃ pratyayaṃ viśeṣye janayati, na tvanyānuraktam ।
na khalu nīlaṃ viśeṣaṇamutpale raktapratyayaṃ janayatvabhrāntasyetyarthaḥ । api ca kṣaṇabhaṅgaṃ bhāvānāṃ vyāsedhadbhirasmābhirbhinnadeśotpatteḥ pratiṣedhānna bhinnadeśotpattirvimāgaḥ । śaṅkate kṣaṇikatvādvibhāgasyeti । utpadya hīndriyasannikarṣādvibhāgena svaviṣayaṃ jñānaṃ janayitavyam ।
na caitāvantaṃ kālamasāvasti kṣaṇikatvenotpannāpavargitvādityarthaḥ । nirākaroti nasāmānyābhivyaktīti । etadvibhajate । pūrvaṃ tāvadutpanno vibhāgaḥ sāmānyaṃ vyanaktīti ।
svakāraṇasamavāyaḥ sattāsamavāyo vā utpattiḥ । ityucyate । yeṣāṃ sāmānyagrahapuraḥ saraṃ viśeṣajñānaṃ tanmate na sāmānyaṃ vyanakti taduttarakālaṃ ca svapratyayaṃ janayatītyuktam । etaduktaṃ bhavati na vayaṃ bauddhā iva pūrvāparakālamātrāvasthitilakṣaṇāṃ kṣaṇikatāṃ vibhāgādīnāmācakṣmahe kiṃ tvāśutaravināśalakṣaṇāṃ sā ca dvitrādikṣaṇasthāyināṃ cirasthāyibhyova ghaṭādibhyo vyāvṛttātmā śakyāvaktumiti ।।
āśrayavyatirekād vṛkṣaphalotpattivadityahetuḥ ।। dehādyatiriktamātmānaṃ nityaṃ paralokinamasantaṃ manyamāna āha । ।। mūlasekaphalotpādayorekavṛkṣāśrayatvam ।
karmaṇastu homāderāśrayaḥ śarīram । na cāmuṣmikasya svargādeḥ śarīramāśrayaḥ tasminnaṣṭe asya bhāvāt । ।। prīterātmāśrayatvādapratiṣedhaḥ ।।
astyātmā svagaupabhogasamarthaḥ śarīrādivyatiriktaḥ karttetyuṣapāditamityāśayavānāha । na putrapaśustrīparicchadahiraṇyānnādiphalanirdeśāt ।। astu svargādyātmāśrayaṃ tathā apyavyāpako hetuḥ putrādiphalebhyo nivṛtteriti deśayati । na putrapaśustrīparicchadahiraṇyānnādiphalanirddeśāt ।।
tatsaṃbandhāt phalaniṣpattesteṣu phalavadupacāraḥ ।। pariharati । tatsambandhātphalaniṣpattesteṣu phalavadupacāraḥ ।। svargo api tāvatsvargatayā na kāmyate kiṃ tu bhogyatayā ।
evaṃ sati kaiva kathā putrādiṣu । te api bhogyatayaiva kāmyante na tu svarūpaṃ bhogyamiti tatsādhyaṃ sukhaṃ bhogyam । tasmātputrādisambadhāttadutpatteḥ sukhotpatteḥ teṣu yathā phalaśabdaprayogastathā teṣu putrādiṣvityarthaḥ । sūtrārthakathanenaiva bhāṣyavārtikevyākhyāte ।।
vividhabādhanāyogād duḥkhameva janmotpattiḥ ।। yatpunaridaṃ sukhaṃ pratyātmamanukūlavedanīyaṃ tatkathaṃ duḥkhamanubhavavirodhāt । śarīrendriyabuddhayaśca yadi duḥkhahetutayā duḥkhaṃ kasmātsukhahetutayā sukhameva na bhavanti । seyamatibhīrutā sakalalokayātrāvirodhinī ।
yathāhuḥ ana hi mṛgāḥ santīti śālayo nopyante । na hi bhikṣavaḥ santīti sthālyo nādhiśrīyanta'iti । tasmānmāṃsārthīva kaṇṭakānuddhṛttya māṃsamaśnannānarthaṃ kaṇṭakajanyamāpnotītyevaṃ prekṣāvān duḥkhamuddhṛttyendriyādisādhanaṃ sukhaṃ bhokṣyate, santi ca vividhaduḥkhaparivarjanahetavo dṛṣṭāḥ paridṛṣṭasāmarthyā anvayavyatirekābhyāmityabhiprāyavān pūrvapakṣī guḍajivhikayā saṃśayāna iva pṛcchati । tatkimidamiti ।
anya ityāha sūtrakāra iti । tenaivābhiprāyeṇa pūrvapakṣī pṛcchati katham । uttaraṃ na vai sarvalokasākṣikamiti । āha bhāṣyakāraḥ duḥkhahānārthaḥ ।
kiṃbhūtasya duḥkhahānamityata āha । iti yojanīyam । svābhiprāyeṇa pūrvapakṣī pṛcchati । kayā yuktyā ।
uttaram । sarve khapalu sattvanikāyā iti । utpattiḥ sukhaduḥkhahetubhūtā viṣayasaṃpattiḥ tasyāḥ saṃsthānāni bhuvanāni । ā satyalokādā cāvīceriti ।
etaduktaṃ bhavati । yadi duḥkhavarjanena śakyate sukhamupādātuṃ tatastādṛśaṃ sukhamanakūlavedanīyaṃ kaḥ prajñāvān prajahyāt । na ca tādṛśamasti sukhaṃ kva cidapi sarvasya duḥkhāvinābhāvinaḥ kevalasyopādātumaśakyatvāt । na hi madhuviṣasaṃpṛktamannaṃ viṣamapahṛtya śakyaṃ madhumātramupādātumiti ।
tasmānnedaṃ sukhasya pratyākhyānamapi tu sukha eva duḥkhabhāvanamupadiśyate ।। atra heturupādīyate ṛṣiṇā । vividhabādhanāyod duḥkhameva janmotpattiḥ ।। janmana utpattiḥ sā dukhameva bhāvayitavyā vividhabādhanāyogāditi ।। na sukhasyāpyantarālaniṣpatteḥ ।।
kasmātpunarduḥkhameva svarūpato na bhavatītyata āha । na sukhasyāntarālaniṣpatteḥ ।। na khalvayaṃ duḥkhoddeśo duḥkhakayanaṃ sukhasya pratyākhyānam ।। bādhanānivṛttervedayataḥ paryeṣaṇadoṣādapratiṣedhaḥ ।।
itaśca duḥkhasaṃjñābhāvanaṃ na sukhasya pratyākhyānaṃ duḥkhoddeśenetyāha । yasmādidaṃ me sukhasādhanamiti vedayan prārthayate sukhasādhanam । tacca uktādbahuprakārādbādhanāheturiti duḥkhabhāvanayopadeśanamiti । kāmaṃ kāmyaṃ kāmayamānasya yadā kāmaḥ samṛdhyati saṃpanno bhavati ।
icchā kṣipraṃ bādhate svargādiprāptāvapi svarājyādi kāmayate । evaṃ tatprāptau prājāpatyādīti asyecchā tadupāyaprārthanādinā duḥkhena prabādhataityarthaḥ । samantādudanemi yathā bhavati tathā bhūmiṃ labhati iti yojanā ।। duḥkhavikalpe sukhābhimānācca ।।
nanvayaṃ yadyapyantarāle sukhānyanubhavati tathā api duḥkhasaṃbhedamākalayan anupadiṣṭo api svayameva nivartsyati kṛtamasya duḥkhabhāvanopadeśenetyata āha ।। duḥkhavikalpe sukhābhimānācca ।। anavayavena sukhamātraṃ duḥkhameveti viniścayo akṣipātrakalpā hi te । tadyatheṣīkātūlasamparkādapyakṣipātra dūyate na gātrāvayavāntarāṇi tathā mṛducittatayā vivekino dūyante avivekinastu praṇayakalahakupitakuraṅgaśābalocanāṅganālaktakarasārdrapodapallavapātamapi śirasi rahasi sukhamabhimanyamānā dhanapulakakañcukāñcitatanavaḥ sāndrānandāśruplutanayanā nirvṛṇvantīti tān pratyayamupadeśor athavānityarthaḥ ।
jāyasva mriyasva ceti saṃdhāvatīti । punarjāyate punarmriyate janitvā mriyate mṛtvā jāyate tadidaṃ saṃdhāvanavyāpārapracaya ityarthaḥ । codayati । kasmād duḥkhaṃ janmeti nocyata iti ।
yadi duḥkhabhāvanopadeśo janmani evaṃ satyevakāraḥ kimartha ityarthaḥ । pariharati । iti janmavinigrahārthīyaḥ । iti ।
etaduktaṃ bhavati । janma duḥkhameveti bhāvayitavyaṃ nātramanāgapi sukhabuddhiḥ kartavyā anekānarthaparamparāyāmapavargapratyūhaprasaṅgāditi ।। ṛṇakleśapravṛttyanubandhādapavargābhāvaḥ ।। uddiṣṭo lakṣitaśceti śeṣaḥ ।
sa pratyākhyāyate । ṛṇakleśapravṛttyanubandhādapavargābhāvaḥ ।। tadvyācaṣṭe bhāṣyakāraḥ । ṛṇānubandhāditi ।
asti hi । ṛṇāni trīṇyapākṛtya mano mokṣe niveśayed । anapākṛtya mohena mokṣamicchan vrajatyadhaḥ। ṛṇatrayāpākaraṇenaiva vayaḥsamāptermokṣaniveśakṣaṇo nāstītyapavargābhāva ityarthaḥ ।
kleśānubandhānnāstyapavargaḥ । nānucchinnanidānaḥ saṃsāraḥ śakya ucchettumityarthaḥ । pravṛttyanubandhādityasyāpīyameva vyākhyā ।। pradhānaśabdānupapatterguṇaśabdenānubādo nindāpraśaṃsopapatteḥ ।।
evaṃ pūrvapakṣayitvā siddhāntamupakramate । atrābhidhīyate । yattāvadṛṇānubandhāditi । jāyamāna ityasya pradhānārthatānupapattyā guṇaśabdatvaṃ sādhayituṃ dṛṣṭāntalābhāya ṛṇaśabdasya prathamaṃ guṇaśabdatvamāha ।
pradhānaśabdānupapatteriti । tadvyācaṣṭe । ṛṇairiti । nāyaṃ pradhānaśabda iti ।
ṛṇavānivāsvatantrasteṣu teṣu karmasu nādhikārīti nindā । iti praśaṃsā । evaṃ jāyamāna iti guṇaśabdo na mukhya iti । āha mātṛto jātamātrasyaivānadhikārāt ।
kasmādanadhikāra ityata āha । arthinaḥ śaktasya cādhikārāt । kasmādarthina ityata āha । karmavidhāvagnihotraṃ juhuyātsvargakāma ityādau kāmasaṃyogaśruteḥ ।
na ca bālakaḥ sukhaduḥkhaprāptiparihārakāmo api vivekena svargaputrapaśvannādi kāmayata iti । śaktasya ca pravṛttīti । na hyaśakanīyamarthamaśaktaṃ prati veda āptopadeśarūpo vidhātumarhati । na ca bālakaḥ śakto avidvattvādinā ।
ata eva tiryagdevarṣipaṅguśūdraṣārṣeyāṇāmanadhikāraḥ sāmarthyābhāvāt । na kevalaṃ vaidiko ayamīdṛśo vyavahāro api tu laukiko pītyāha । na bhidyate cāyaṃ laukikāt । tadvyācaṣṭe laukikastāvaditi ।
upapannānavadyavādīti । upapannaṃ pramāṇena anavadyaṃ punaruktadoṇa anapekṣitamupadeṣṭavyaṃ yanna bhavavati tadityarthaḥ । nyāyaprāptamimamarthaṃ liṅgadarśanamupodbalayatītyāha । gārhasthyaliṅgaṃ ca mantrabrāhmaṇaṃ karmābhivadatīti ।
gārhasthyasya liṅgaṃ patnī yasminkarmaṇi tattathoktam । apatnyavekṣitamājyaṃ bhavati' । apatnya udgāyanti' । akṣaume vasānāvagnimādadhīyātā' mityevamādi ।
tadanena gārhasthyātpūrvāvasthā tāvadṛṇānubaddhā na bhavatītyuktaṃ saṃpratyuttarāvasthāpi na ṛṇānubaddhetyāha । yadā cārthino adhikārastadā arthitvasyāvipariṇāme jarāmaryavādopapattiḥ । tena yudaktamṛṇāpākaraṇena vayaḥparyavasānānnasti mokṣāvasarastadapākṛtaṃ bhavati । avipariṇāmapadārthavyākhyānaṃ na nivartata iti ।
turīyasyetyasya vyākhyānaṃ caturthasyeti । prāyeṇa pañcasaptativarṣeṣvativāhiteṣu arthatṛṣṇā tanūbhavati । atyantasaṃyoge tu jarayā havetyanarthakam । mṛtyunā vetyanenaiva siddheriti śeṣaḥ ।
āha । aśakto vimucyataityetadapi nopapadyata iti । syādetat । yadyapi gṛhasthasya yajñādividhānāntarāṇi santi tathā api jāyamānastribhirṛṇairiti vākyaṃ bālasyāpi yajñādi vidhāsyatītyetāṃ śaṅkāṃ vimarśapūrvamapākaroti ।
athāpi vihitaṃ vā anūdyeta kāmādvār athaḥ prakalpyeteti । diti nyāyāndvidhitvamasya kalpyeta, santi tu śataśastadarthavidhāyakāni vākyāni vibhaktimantīti ko jātvasya svecchāmātreṇa vidhitvaṃ kalpayet । tasmādvihitānuvacanameva nyāyyamiti jāyamānaśabdo jaghanyavṛttiriti yuktamutpaśyāmaḥ । syādetat ।
jāyamānaśabdo anupacāritārthaḥ svabhāvato māturudarādvibhāgamāha । sa kathaṃ cidanuvādānurodhapena jaghanyavṛttiḥ kalpanīyaḥ । tadvaraṃ mukhyārthānurodhena vidhānameva kalpyatām । evaṃ sati śrutiranurodhitā bhavati ।
asti ca bālakasyāpi phalotpādanayogyatā tadātmanaḥ phalaṃ prati samavāyikāraṇatvāt । āha phalasya sādhanāni hi prayatnaviṣayo na phalamiti । ayamabhisandhiḥ । vidhirhi svavyāpāre kartṛtayā puruṣaṃ niyuṅkte prayatnaścāsya vyāpāraḥ sambhavati viṣaye na śakyo nivarttayitumiti svaviṣayamapekṣate ।
na cāsya sākṣātphalaṃ viṣayo bhavitumarhati । uddeśyatāmātreṇa tu bhavet । naitāvatā prayatno asya nirvṛṇoti yāvadayaṃ sākṣādabhinirvartanīyaṃ na prāpnoti । tadupāyasya sākṣādabhinivarttanīya iti phaloddeśapravṛttasya puruṣaprayatnasya nirvṛṇoti yāvadupāyo viṣayaḥ ।
na ca bālakasya tadupāyamaviduṣastatra sāmarthyamasti । asamarthaścākartā kathamātmānaṃ prayatnena vyāpnuyāt । iti siddham । vihitaṃ ca jāyamānamiti ṛṇavākyātprāgvidhīyate ca ṛṇavākyārddhvamityarthaḥ ।
yaduktaṃ tatra hi pravrajyā vidhīyata iti tadamūṣyamāṇa āha pratyakṣavidhānābhāvāditi cet । śaṅkāṃ nirākaroti । na pratiṣedhasyāpi vidhānābhāvāta । śaṅkāṃ vibhajate pratyakṣata iti ।
paramāpto hi bhagavānīśvaro anukampayā bhūtopadeśāyapravṛtto yadgārhasthyamevāśrayamamupadiśati tato avagacchāmo na santyāśramāntarāṇi bhūtebhyo hitānītyarthaḥ । ata evāhuḥ aaikāśramyaṃ tvācāryāḥ pratyakṣavidhānādgārhasthyasyeti' । nirākaraṇaṃ vibhajate na pratiṣedhasyeti । smṛtītihāsapurāṇāni tāvadavivādaṃ vidadhati cāturāśramyamupalabhyante yadi pratyakṣayā śrutyā pratiṣidhyante tatastadvirodhenaudumbarīsarvaveṣṭanavat tatrāpramāṇāni syuḥ, na ca tatpratiṣedhaḥ śruteḥ sākṣādavagamyate ।
tasmātsmṛtyādivihitaṃ cāturāśramyamapratiṣiddhaṃ śrutyā na śakyaṃ parityaktumityarthaḥ । na cāvidhānena tatpratiṣedhānumānamityāha । adhikārācceti । gārhasthyopadeśasyādhikārāttasyaiva vidhānaṃ nāśramāntarasya na tvāśramāntarābhāvāt ।
na hi vyākaraṇaṃ śabdaṃ vyutpādayatpramāṇādyabhāvamākṣipati । api ca mā bhūtpratyakṣavidhānaṃ śrutau sasādhanāpavargābhidhānāni cāturāśramyābhidhānāni ca pratyakṣāṇyupalabhyante vacanāni tānyapūrvatvādvidhānāni apavargasya sasādhanasya cāturāśramyasya ca bhaviṣyantītyāha । ṛgbrāhmaṇaṃ cāpavargābhidhāyyabhidhāyata iti । mṛtyumiḥ paraṃ karmabhya iti ।
karmaparityāgamapavargasādhanaṃ sūcayati । amṛtatvamiti cāpavargo darśitaḥ । sūcitaṃ karmatyāgamapavargasādhanaṃ śrutyantareṇa viśadayati । na karmaṇā na prajayeti ।
pareṇa nākamiti । nākamityavidyāmupalakṣayati । avidyātaḥ paramityarthaḥ । nihitaṃ guhāyāmiti laukikapramāṇāgocaratvaṃ darśayati ।
tamasaḥ parastāditi । avidyā tamaḥ tasya parastāt । ādityavarṇamiti । nityaprakāśamityarthaḥ ।
tadaneneśvarapraṇidhānasyāpavargopāyatavamuktam । ṛca udāhūtya brāhmaṇamudāharati atha brāhmaṇānīti । yajña ityādinā gṛhasthāśramo darśitaḥ । eveti vānaprasthāśramaḥ ।
brahmacārīti brahmacaryāśramaḥ । eṣāmabhyudayalakṣaṇaṃ phalamāha । sarva evaita iti । caturthāśramamāha ।
brahmasaṃstha iti । tathākraturiti । kratuḥ saṃkalpaḥ । kāmayamānova ya āsīt sa evāthākāmayamāno bhavati ।
akāmayamānaḥ kāmaṃ pariharan tatparihārasiddhau so akāmayaṃstasya vyākhyānaṃ niṣkāma iti । iti । kaivalyopetātmakāmaḥ tatprāptyā āptakāmo bhavati । na tasya prāṇa iti śāśvato bhavatītyarthaḥ ।
prakṛtamupasaṃharati tatra yaduktamiti । aparāmapi cāturāśramyābhidhāyinīṃ śrumimāha । ye catvāca iti । ityāha ।
phalārthinaśceti ।। samāropaṇādātmanyapratiṣedhaḥ ।। pṛṣṭvā । sūtaṃ paṭate katham ।
samāropaṇādātmanyapratiṣedhaḥ ।। ātmayagnīnāṃ samāropaṇādṛṇānubandhanāpavargasyāpratiṣedhaḥ । tadenana cchalena pratyakṣavidhānaṃ pravrajyāyā api darśitam । ata eva nivṛtte phalārthitve samāroṣaṇamātmanyagnīnāṃ vidhīyate iti ।
evaṃ brāhmaṇānīti yadaiṣaṇābhyo vyutthitasya pravrajyāvidhānaṃ tadā tadabhidhāyīni brāhmaṇānyupapannānītyarthaḥ ।। pātracayāntānupapatteśca phalābhāvaḥ ।। pramṛte khalu yajamāne yajñapātrāṇi yajamānasya śarīre yathāvayasavaṃ nidhāyāntyeṣṭiḥ kriyate । tatra jarāmarye karmaṇyaviśeṣeṇa kalpyamāne sarvasya pātracayāntāni karmāṇīti prasajyeta maraṇaparyantāni karmāṇīti prasajyetetyarthaḥ ।
āha । tatraiṣaṇāvyutthānamiti । tasmānnāviśeṣeṇa kartuḥ prayojakaṃ phalaṃ bhavatīti । ityasya sūtrāvapayavasyāviśeṣeṇa phanasya kartṛprayojanakatvābhāva ityarthaḥ ।
tadanenaiṣaṇāvyutthānaśrutivirodhā darśitaḥ । tadevaṃ cāturāśramyasya śrutiruktā । saṃprati smṛtyādayo api cāturāśrayamyasyopadeśakāḥ santītyāha cāturāśramyavidhānācceti । śaṅkate tadapramāṇamiti cet ।
jagannirmātuḥ paramakāruṇikasya sarvajñasyātrabhavataḥ parameśvarasyāgamo bhavatu pramāṇamāptoktatvāt । manuvyāsādīnāṃ tvāptatvāniścayātkayaṃ tatpraṇītānāṃ prāmāṇyaniścaya ityarthaḥ । uttaraṃ pramāṇeneti । syādetat ।
bhavatu vedenābhyanujñānāditihāsapurāṇaprāmāṇyaṃ dharmaśāstrāṇāṃ tu manvādipraṇītānāṃ kutaḥ prāmāṇyaniścaya ityata āha । aprāmāṇye ceti । sarvajanaparigrahātteṣāmapiprāmāṇyamityarthaḥ । buddhādismṛtayastu vedaninditairmlecchādibhiḥ parigṛhītā na tvāryairiti na tāḥ pramāṇaṃ bhavitumarhantītyarthaḥ ।
draṣṭṛpravaktṛsāmānyāccāprāmāṇyānupapattiḥ । ya eva vedasya draṣṭrāro anuṣṭhātāraśca tadarthasya ta evetihāsādīnāṃ pravaktāraḥ prācetasakṛṣṇadvaiyāyanamanuprabhṛtayaḥ । api ca vaidikāni karmāṇi smārtīmitikartavyatāmapekṣante smārtani ca vaidikāni mantrādīnīti sarvametadapramāṇye dharmaśāstrāṇāṃ nopapadyate । yadyapi ca manvādayo api dharmajñānavairāgyaiśvaryaśālitayā anubhūyāpyupadiśantīti saṃbhavati tathāpi vedamūlakatvamevetihāsapurāṇādināṃ yuktam ।
tathā hi । avedo akhilo dharmamūlaṃ smṛtiśīle ca tadvidām । yaḥ kaścitkasya ciddharmomanunā parikīrtitaḥ ।। sa sarvo abhihito vede sarvajñānamayo hi saḥ ityādibhiḥ svavacanaprapañcairātmā baddhapā veda evārpitastairiti ।
athāyamitihāsādigocaror athaḥ kasmātpratyakṣapratītena vedena nocyata iti tadanabhidhānādavagacchamo nūnamayamanabhimato vedānāṃ karturiti । nirākṛto apyayaṃ punarnirākriyate dārḍhyārthaṃ viṣayavyavasthānāccetyanena।। suṣuptasya svapnādarśane kleśābhāvādapavargaḥ ।। yadapyuktaṃ kpaleśānubandhasyāvicchedāditi taddūṣayati ।
suṣuptasya svapnādarśane kleśābhāvādapavargaḥ tadvyācaṣṭe suṣuptasya khalviti । lokasiddhatayā suṣuptāvasthodāhṛtā । mahāpralayāvasthāyāmapi kleśamuktā evātmānaḥ kevalamasau na lokasiddheti nodāhṛtā । etāvāṃstu muktāvasthāyāṃ viśeṣaḥ yadasyāṃ kleśavāsanāpi nāsti ।
suṣuptāvasthāyāṃ pralayāvasthāyāṃ ca kleśavicchede api tadvāsanā astīti ।। na pravṛttiḥ pratisaṃdhānāya hīnakleśasya ।। yadapi pravṛttyanubandhāditi tatrāha na pravṛttiḥ pratisaṃdhānāya hi hīnakleśasya ।। dehinaḥ ।
tadvyācaṣṭe kṣīṇeṣu rāgadveṣamoheṣu satyapi na pravṛttiḥ svapratisaṃdhānāya । upapāditamidamasmābhiryathā doṣatuṣāvanaddhāḥ karmatandulā janmāṅkurāya kalpante, na kevalā ityarthaḥ । śaṅkate karmavaiphalyeti।vaiphalye śāstrasya karmaṇāṃ phalasādhanatāpratipādakasyāprāmāṇyaprasaṅga iti bhāvaḥ ।
nirākaroti na karmavipāketi । vipāka phalaṃ tasya pratisaṃvedanaṃ bhogaḥ ।। na kleśasaṃtateḥ svābhāvikatvāt ।। pūrvapakṣabādyāha ।
na kleśasaṃtateḥ svābhāvikatvāt ।। siddhāntyekadeśī brūte । prāgutpatterabhāvānityatvavat svābhāvikepyanityatvam ।। prāgutvam ।।
dadhyāderutpatteḥ prāk kṣīrādiṣuyo bhāvastasyānityatvavaditi yojanā ।। aṇuśyāmatānityatvavaddha ।। aparastvekadeśī bhāvameva dṛṣṭāntayatītyāha । aṇuśyāmatānityatvavadvā ।।
annapadena mṛdo abhidhānāditi bhāvaḥ । atra prathamamekadeśinaṃ dūṣayati sataḥ khalviti । dvitīyamekadeśinaṃ dūṣayati । anādiraṇuśyāmateti hetvaśrāvānna yuktam ।
lohitādivaditi pratyutānityatāheturasti । puruṣayatnajalohitāpadirūpavailakṣaṇyena tvaspavayāprayatnapūrvakatvamātreṇānāditvābhidhānamiti nāgamavirodhaḥ ।। na saṃkalpanimittatvācca rāgādīnām ।। tadevamekadeśinau dūṣayitvā paramasamādhimāha ।
na saṃkalpanimittatvācca rāgādīnām ।। cakāramanuktasamuccāyārthaṃ vyācaṣṭe । karmanimittatvāditaretaranimittatvācca । samuccyo anuktasyeti śeṣaḥ ।
tatra saṃkalpanimittatvāditi vibhajate । mithyāsaṃkalpebhya iti । yadyapyanubhūtaviṣayaprārthanā saṃkalpaḥ tathā apitasya pūrvabhāgo anubhavo grāhyaḥ । prārthanāyā rāgatvāt ।
tena mithyānubhavaḥ saṃkalpa ityarthaḥ । nanvekasmānmithyājñānātkutaḥ kāryavaicitryamityata āha । iti । bhavyageyādiṣu pāṭhātkarttarikṛtyaḥ ।
mohanīyaḥ saṃkalpo mithyājñānasaṃskāraḥ । karmanimittatvaṃ rāgādīnāṃ vibhajate । karma ceti nikāyena jātirupalakṣyate । itaretaranimittatvaṃ rāgādīnāmāha ।
itaretareti । syādetat । eva kleśānubandhādapavargābhāva ityata āha । sarvamityāsaṃkalpānāmiti ।
api cānādiḥ kleśasaṃtatirityuktam । kutaḥ sarvaime ādhyātmikā bhāvā iti । ātmānamadhikṛtya pravartamānāḥ śarīrendriyādayo bhavantyāpadhyātmikā iti । atha yadyanādīnāmapi nivṛttiḥ hantānutpattidharmakāṇāmapi nivṛttiprasaṅga ityata āha ।
na caivaṃ satyanutpattidharmakaṃ kiṃ ciditi । rāgādīnāmutpattidharmakāṇāmeva vyayadharmakatvābhyupagamādityarthaḥ । rāgādimataḥ karmanivṛtterabhāvāt, tasmānna mokṣa ityata āha । karma ca nikāyanirvartakaṃ tattvajñānakṛtānmithyājñānarūpasaṃkalpavighātānna rāgādyutapattinimittaṃ bhavati ।
sarvarāgādīnāṃ mityājñānameva nimittam । karmāṇi tu nikāyaniyamena rāgādīn pravartayantīti karmanimittatvamuktamiti bhāvaḥ । nanu yathā rāgādayaḥ satyapi karmaṇi mithyājñānanivṛttyā nivartante evaṃ satyapi karmaṇi mithyājñānanivṛttyā phalamapi mā bhūdityata āha । sukhaduḥ khasaṃvittiḥ phalaṃ tu bhavatīti ।
vārttikam । yāvajjīvasaṃyoge hi jarayā ha vetyanarthakamiti । mṛtyunā vetyanenaiva gatārthatvādityanuktvā bhāṣyoktā dvitīya yuktirabhihitā vārtikakṛtā । yasmātsvayamaśaktasyetyanena ।
yajñasādhanatvāditi । yajñakartṛtvādityarthaḥ । etadeva sphaṭayati । yasmādyajamāno yajñāṅgaṃ bhavati ।
yathāha bhagavāna jaiminiḥ puruṣaśca karmārthatvāditi । saṃkalpādyapekṣaṃ karma rāgādikāraṇamiti । yajjātīyasya janmano yatkarma kāraṇaṃ tajjanmocitāmeva mithyājñānavāsanāmabhivyanaktīti taddvāreṇa rāgādīnāṃ kāraṇaṃ bhavati । codayati ।
sukhādīnāmiti । yathā mithyājñānasahāyaṃ karma rāgādihetuḥ evaṃ tatsahāyaṃ phalaheturiti caramadehasya tatvajñānavataḥ sadapi karma phalakāraṇaṃ na syādityarthaḥ । pariharati । na niraprekṣatvāditi ।
karmāśayaprapañcamucchettumamūḍho apyasakto apyadviṣṭo api mūḍha iva sakta iva dviṣṭa iva tatphalaṃ bhuṅkta iti rāgādyanapekṣaṃ karma svaphalaṃ janayati tenāsau phaloṣabhogo na bandhahetuḥ mūḍhādīnāṃ bandhahetuḥ mūḍhādīnāṃ bandhahetuphalopabhogaḥ sa catādṛśo rāgādisahāyaiḥ karmabhiḥ kriyate na rāgādinirapekṣairityavadātam ।। iti miśraśrīvācaspativiracitāyāṃ nyāyavārtikatātparyaṭīkāyāṃ caturthādhyāyasyādyamāhnikam ।। caturthe adhyāyedvitīyamāhniham । doṣanimittānāṃ tattvajñānādahaṅkāranivṛttiḥ ।। tadevaṃ saṃśayapramāṇaprameyāṇi parīkṣitāni ।
itayatideśena parīkṣitā iti ṣoḍaśāpi pramāṇādayaḥ parīkṣitāḥ । teṣāṃ tattvajñānaṃ niḥśreyasādhigamaheturityuktam । tatrāpi prameyatattvajñānaṃ sākṣānniḥśreyasaheturitareṣāṃ tu tattvajñānāṅgatayetyuktam idamihedānīṃ parīkṣyate kiṃpratyekamātmādīnāṃ prameyāṇāṃ tattvajñānaṃ niḥśreyasādhigamaheturutāho kasya cideṣāmekadeśasyeti । tāmimāṃ parīkṣāmavatārayati bhāṣyakāraḥ ।
kiṃ nu khavalu bhoḥ yāvanto viṣayāḥ prameyāṇi tāvatsu pratyekamiti।pratiprāṇabhṛdbhedaṃ yāvanta ātmānaḥ yāvanti cendriyāṇipa cetyarthaḥ । pārśvasthaḥ pūrvapakṣiṇaṃ pṛcchati kaścātra viśeṣaḥ । pūrvapakṣiṇa uttaraṃ na tāvadekaikatreti । samudāyaikadeśābhyāmanupapatteḥ ।
pramāṇāditattvajñānānniḥśreyasādhigama ityayuktamiti pūrvaḥ pakṣaḥ । siddhāntamāha । mithyājñānaṃ vai khalu moha iti । vaiśabdaḥ khalu pūrvaṣakṣākṣamāyāṃ khaluśabdo hetyarthe ।
ayuktaḥ pūrvapakṣo yasmānmithyājñānaṃ moha iti । na tattvajñānamajñānanivṛttimātreṇa niḥ śreyasopayogi api tu saṃsāranidānocchedadvāreṇa dṛṣṭenaiva, na ca tattvājñānaṃ saṃsāraheturapi tu mithyājñānam । taducchindadvirodhitayā tattvajñānamapavargaheturiti । bhavatvetattathā api pūrvapakṣasya kimāyātamityata āha ।
tacca mithyājñānaṃ yatra viṣaye pravartamānamiti । na tu tasya saṃsāranivṛttiṃ pratyupayogaḥ । yasya tūpayogastatra tattvajñānaṃ duṣkaramiti । pṛcchati ।
kiṃ punastanmithyājñānam ? santi khalu vādināṃ nānāvipratipattayaḥ । ke cidāhuḥ । vidhūtavividhanāmarūpaprapañcopaplavaviśuddhavidānandaghanādvaitabrahmasākṣātkārastattvajñānamiti । anye tu sattvapuruṣānyatākhyātim ।
dharmamudgalanairātmyajñānamityapare । śarīrendriyādyanitvavyatiriktanityātmadarśanamiti vṛddhāḥ । tadevaṃ vipratipatteḥ praśnaḥ । uttaram ।
anātmanyātmagraho ahamastīti moho ahaṅkāraḥ । na tāvadadvaitānandaghanātmajñānaṃ tattvajñānam । bhedasya pratyakṣasiddhasyāsati bādhake apahnotumaśakyatvāt । na ca prakāśānandāvātmadharmātiriktāvātmasvabhāvau bhavitumarhataḥ ।
satyaṃ vijñānamānandaṃ brahmeti śrutirānandacaitanyaśaktyabhiprāpayā bheda eva ca tadvattayā kathaṃ cit sāmānādhikaraṇyamupapadyate । abhede tvānandavijñānayostatpadayoḥ paryāyatayā saha prayogānupapattiḥ । na ca prakṛṣṭaprakāśaḥ savitetyatra prakṛṣṭaprakāśayorabhedo aprakāśasyāpi prakarṣasambhavāt । aprakṛṣṭasyāpi khadyotādeḥ prakāśasambhavāt ।
tasmādyatkiṃ cidetat । sattvapuruṣānyatākhyātistu sattvasyaiva prakṛterasambhavādayuktā satkāryavādamūlatvātpradhānasadbhāvasya tannirākaraṇenaiva nirākaraṇam । dharmapudgalanairātmye tu kṣaṇabhaṅgabhaṅge nityātmasadbhāvakathanena nirākṛte । tasmātsuṣṭhūktamanātmanyātmagraho ahamasmīti moho ahaṅkāra iti ।
ata eva sarvasyaivamātmāśīḥ kṛmerapi mā na bhūvaṃ bhūyāsamiti । so ayamīdṛśo abhiniveśaḥ śarīrādīnāmātmatvenādhyavasyato bhavati nātmatattvaviduṣaḥ sa khalvahinirlvayanīmivāhistato vyatiriktaṃ śarīrādi paśyanna tatra snihyati snehavirahānna tapyate nāpyanuśocatīti । atattvajñānavataḥ saṃsāraṃ darśayitvā tattvajñānavataḥ saṃsāranivṛttimāha । yastu duḥkhamiti ।
tadevamuktena prakāreṇa mohatattvajñānayoḥ saṃsārāpavargahetubhāvo yasmāttasmānmokṣamāṇaiḥ pretyabhāvaphaladuḥkhāni ca jñeyāni vyavasthāpayatītyādipūrvopasaṃhāraḥ । āsevamānasyābhya syato bhāvayata iti paryāyakathanaṃ bhāvanādārḍhyepadarśanārtham । arthagatiṃ pariśodhyātrārthe sūtraṃ paṭhati । ।।
śāstrārthasaṃgraho anūdyate śāstratātparyasaṃgraho dvitīyasūveṇānūdyataityarthaḥ । āha vārtikakāraḥ । tatra viṣayāntarāṇāmiti । yāvanto viṣayā iti na viṣayamātrābhiprāyamapi tu prameyābhiprāyamityarthaḥ ।
।। doṣanimittaṃ rūpādayo viṣayāḥ saṃkalpakṛtāḥ ।। śarīrādiṣvanātmasvātmabuddhirnivartanīyetyuktaṃ tatra prathamaṃ kasminnātmabuddhirnivartanīyetyapekṣāyāmāha । prasaṃkhyānānupūrvyā tu khalu ।
prasaṃkhyānaṃ samādhijaṃ tattvajñānaṃ tacca viṣaye sukaramiti tatraiva prāthamikasya prathamaṃ prayatno yuktaḥ । sūtram । doṣanimittaṃ rūpādayo viṣayāḥ saṃkalpakṛtāḥ ।। mithyājñānaṃ saṃkalpastena viṣayīkṛtā ityarthaḥ ।
kāmāḥ kāmyāḥ ।। tannimittaṃ tv avayavyabhimānaḥ ।। anye khalu avayavisaṃjñāṃ nivartayanto avayavinameva pratyācakṣate tān pratyācakṣāṇa āha । ataḥ paraṃ kāciditi sūtram tannimittaṃ tvavayavyabhimānaḥ ।।
tasyāṃ sakto bhavati । vyañjanānyavayavino avayavāstaiḥ sahopalambhātteṣāmanuvyañjanaṃ tatsādṛśyaṃ tena tadāropaḥ । tathā ca straiṇānāṃ vyavahāraḥ । rmahebhakaṭavibhramastanabharālasāṅgī yadi ।
priyā na parirabhyate tulitasiddhaṃsaṃjīvinī sahemahi kuto anyathā viṣamabāṇabāṇavyathām । madanasaritamenāṃ gāhamāno jano ayaṃ jaghanapulinanābhīmaṇḍalāvartaramyām । mukhanalinasanāthāmullasadbhrulatormiṃ ciravirahahutāśāyāsamujjhāṃ cakāra । vivekinastvaśubhasaṃjñāṃ bhāvayantaḥ prāhuḥ ।
majjāmasthnāmatha plīhnāṃ yakṛtāṃ śakṛtāmapi । pūrṇāḥ snāyuśirāsyūtāḥ striyaścarmaprasevikāḥ । ṛṣayo apyūcuḥ । sthānādbījādupaṣṭambhānniṣpandānnidhanādapi ।
kāyamādheyaśaucatvātpaṇḍitā hyaśuciṃ viduḥ । aśubhasaṃjñābhāvanāprayojanamāha । iti । āha ।
satyeva ca dvividhaviṣaya iti । evāsau kāminīlakṣaṇo viṣayastathā api rāgādiprahāṇārthamavayavādisaṃjñāgocaratvaṃ parityajyāśubhasaṃjñāgocaratvamasyopādīyate vairāgyotpādanāyetyarthaḥ । atraiva dṛṣṭāntamāha । yathā viṣasaṃpṛkta iti ।
na hi viṣamadhunī paramārthato na staḥ api tu vairāgyāya viṣasaṃjñā tatropādīyataityarthaḥ ।। vidyāvidyādvaividhyāt saṃśayaḥ ।। tadevaṃ svamatena prasaṃkhyānopadeśamuktvā parābhimataprasaṃkhyānaṃ nirākarttumupanyasyati । athedānīmarthaṃ nirākariṣyatā vijñānavādinā avayavinirākaraṇamupapādyate ।
arthaviśeṣe khalvavayavānuvyañjanasaṃjñe । tatrārthamātrasyābhāvātkuto avayavānuvyañjanasaṃjñe, tannirākaraṇāya prathamamavayavī nirākriyate paścātparamāṇuḥ, tataśca jñānamātramartharahitaṃ siddhaṃ bhavatītyabhiprāyaḥ । tatra saṃśayapūrvakatvādupapādanasya vicārasya saṃśayaṃ prathamamāha । vidyāvidyādvaividhyātsaṃśayaḥ ।।
upalabdhirvidyā anupalabdhiścāvidyā । saccopalabhyate yathā taḍāge toyam । asaccopalabhyate yathā marumarīcikāyāmudakam । sacca nopalabhyate yathā ciranikhātaṃ bhūmau nidhyādi ।
asacca nopalabhyate yathā bhūtale dṛśyamāne tattulyopalambhanayogyato ghaṭādiḥ । tadevaṃ vidyāvidyādvaividhyādavayavini saṃśayaḥ । atha nopalabhyate tathā api saṃśaya ityarthaḥ । tadasaṃśayaḥ pūrvahetuprasiddhatvāt ।।
tatra siddhāntī vakṣyamāṇamapyavayavinirākaraṇahetuṃ nirākariṣyāmītyāśayavānāha । tadasaṃśayaḥ pūrvahetuprasiddhatvāt ।। avayavinaḥ । vārtikakārastu svayaṃ saṃśayaṃ nirākaroti ।
na vidyāvidyādvaividhyaṃ saṃśayasya kāraṇamiti ।। vṛttyanupapatterapi tarhi na saṃśayaḥ ।। pūrvapakṣavādyāha vṛttyanupapatteriti ।। kṛtsnaikadeśāvṛttitvādavayavānāmavayavyabhāvaḥ ।।
vṛkṣastiṣṭhati śākhādiṣu śākhādayo vā vṛkṣa iti laukikīṃ pratipattimanurudhyamāno vikalpayati vārttikakāraḥ । avayavā avayavinīti । ekadravyaścāvayavaḥ prāpnoti । kutaḥ ekāvayavivṛttitvāt ।
bhavatu ko doṣa ityata āha । na caikadravyaṃ dravyamavinaśyadādhāramasti । kṛtakasya nityatvaprasaṅgāditi śeṣaḥ । avayavyekadeśeneti ।
avayavino ya ekadeśāstenāvayavo avayavini varttataityarthaḥ । teṣu cāvṛtteravayavyabhāvaḥ ।। ekenāvayavenārabhyata iti satatotpattiprasaṅgaḥ । saṃyogāya kila caramabhāvine avayavavyāpārastannimittāni cāpekṣyante ।
ekadravyasyotpattiṃ prati na saṃyogāpekṣeti yāvadavayavamavayavyutpadyetetyavayavyanavaruddho na kadācidavayavo dṛśyetetyarthaḥ ।। pṛthak cāvayavebhyo avṛtteḥ ।। avayavyatirekeṇa varttamāno avayavyupalabhyeta na cāsyādhārāntamupalabhyate dṛśyamānaścāvayavo nādhikaraṇamasyeti bhavataiva vādinā abhyupagatamityabhiprāyeṇāha । nityaśca syāt ।।
na cāvayavyavayavāḥ ।। yastu manyate avayavānāṃ dharmamātramavayavī na tvavayavebhyo atyantaṃ bhinno abhinno vā bhinnatve gavāśvavadvarmadharmibhāvānupapatteḥ । abhede api dharmirūpavattadanupapatteśca । tasmātkathaṃ cidbhinno abhinnaśca kathaṃ ciddharmamātramavayavānāmamayavīti taṃ pratyāha ।
na cāvayavyavayavāḥ ।। na tāvadbhedābhedau parasparābhāvātmānāvekatra samaveta ityuktam । nāpyātyantike abhede dharmadharmibhāvaḥ tasmādyathātyantikabhede api keṣāñcideva kāryakāraṇabhāvaḥ tathā keṣāṃ cideva dharmadharmibhāva ityeṣitavyam । tathā ca dūṣaṇamityarthaḥ ।
avayavī caikadeśenāvayave varttata iti avayavasamūhamātramavayavī prāpnotīti । asyāyamaryaḥ । avayave hi varttamāno avayavītyucyate । eva tarhyavayavinaḥ ।
te ca nānettyavayavasamūhamātramavayavī prāpnoti । ekasmiṃścāvayave ekadeśe varttamāno avayavīti na tāvadavayavī kvacidavayave varttata iti tadekadeśānāṃ tatra tatrāvayave vṛtteḥ tāvanmātreṇa cāvayavino grahaṇamiti yatraivāsyaikadeśo varttate tatraiva grahītavyaḥ । tathā caikasmin tantau paṭaikadeśo varttata iti tantāvekasmin paṭo dṛśyetetyarthaḥ ।। ekasmin bhedābhāvād bhedaśabdaprayogānupapatterapraśnaḥ ।।
siddhāntavādyāha । avayavāntarābhāve apyavṛtterahetuḥ ।। ekadeśanena cāvayavī na svāvayaveṣu varttataityatra pratijñārthe avayavāntarābhāvādityahetuḥ । kasmād yadyapyavayavāntaramavayavino bhavati tathāpyavayavāntarāṇyavayavino avayavāntareṣu varttante kimāyātamavayavivṛtteriti ।
ubhayena kārtsnyena ekadeśena vā nānātvaikārthasamavāyinā ekasyāvayavino vyāghātāt । atha kathaṃ varttata iti । śaṅkate rūpāntarānirddeśāditi cet । sopahāsaṃ dṛṣṭāntamāha ।
yathā acitrāstantavaḥ paṭaṃ citramārabhanta iti । naiyāyikaiḥ kilācitraistantubhiścitraḥ paṭa ārabhyataityabhyupeyate । taccaitadayuktam । na tāvaccitraṃ rūpamekaṃ paṭasamevataṃ svavacanavirodhāt ।
nānā hi citramucyate tatkathamekamiti । tena yaduktaṃ bhavati nānaikamiti taduktaṃ bhavati citramekamiti । yadāhuḥ citraṃ tadekamiti cedidaṃ citrataraṃ mahaditi । na ca nīlapītādaya eva bahavo avyāpyavṛttayaścitrapadāspadamiti sāṃpratam ।
rūpādanāṃ vyāpyavṛttitvāt । śuklapaṭagatarūpavaditiupapanna upahāso yathā acitrāstantavaḥ paṭaṃ citramārabhanta iti । nirākaroti । nopalabhyamānarūpādhāratvāt ।
avayavino rūpaṃ nirddiśyatāmiti bruvāṇeneti । avayavo asyāstītyavayavī avayavaśca kāraṇaṃ tadvānavayavī kāryamiti kāryakāraṇabhāvābhyupagamaḥ kuto bhavati । na ca prasaṅgasādhanaṃ nāma kiṃ cidasti pramāṇam । tarkastu bhavet na cāyaṃ pramāṇenetikartavyatāṃ vinā pramāṇamarthaṃ sādhayitumarhatītyarthaḥ ।
yadapi tvayopahāsābhiprāyeṇa paṭarūpaṃ citraṃ dṛṣṭāntīkṛtaṃ tatrābhiprāyastāvattava yādṛśastādṛśovā sacanāttāvadayaṃ dṛṣṭāntaḥ pratibhāti । dṛṣṭāntaśca vādiprativādinoravivādaviṣaya iti tatsādhanaṃ vyartham । tathā apyupetya citravādaṃ brūmaḥ tvāṃ prati citraṃ rūpaṃ paṭasambandhitayā sādhayāmastvadabhiprāyavyāptopahāsanirākaraṇāyetyarthaḥ । paṭasya citraṃ rūpamityanubhava evātrābādhitaḥ pramāṇamiti bhāvaḥ ।
bauddhaḥ svābhiprāyamudghāṭayati anekatvaprasaṅga iti ścediti । nirākaroti । citraśabdasyaikānekaviṣayatvāt । yadi nānaiva citramucyeta tataḥ syādvirodhaḥ kiṃ tvekasminnapi citrapadaṃ prayujyate ।
tasmānnaikatvenāsya virodha ityarthaḥ । deśaka āha naikasminnadṛṣṭatvāt । ekasmiṃścitragrāhiṇo anubhavasyādṛṣṭatvāt । puruṣavivakṣādhīnapravṛttayastu śabdāḥ kva nāma durlabhā iti bhāvaḥ ।
pariharati nābhyupetahāneriti । na tāvadanekapadaparyāyaścitraśabdo anekaṃ citramityaneka pradena sāmānādhikaraṇyaṃ pratipattumarhvati । paryāyaśabdānāṃ sahaprayogānupapatteḥ dṛśyate tu prayogo anekaṃ citramiti । tasmādyathā śuklāni nānā tathā citrāṇi nānetyabhyupetavyam ।
tathā caikaṃ śuklamanabhyupagacchato yathā śuklanānātvābhyupagamo hīyate evamevaikaṃ citramanabhyupagacchataścitranātvābhyupagamo hīyatahatyarthaḥ । śaṅkāntaramāha । athānekamacitramiti । nirākraroti ।
evamapīti । śaṅkate । athācitrāṇīti । pariharati evaṃ ca na kiṃ ciditi ।
iṣyata evāsmābhiryathā avayavasamavetaiḥ sitaharitalohitādibhirasamavāyikāraṇairavayavini citraṃ rūpamārabhyata iti । iti । puṭāntaraṃ pārśvāntaram । pariharati ।
bhavataivedemuktamiti । eko api guṇa ārabhata iti matvā śaṅkate । citrapratyayastatreti । samādhate na prasakta iti ।
nanu yaccitrācitrābhyāmārabdhamavayavino rūpaṃ tadapi pītādivanniddiṃśyatāṃ na ca śakya nirddeṣṭuṃ tasmānnāstītyata āha । etāvaditi । anirvācyamapyanubhūyamānamaśakyāpahūvam । yathekṣukṣarīrādīnāṃ mādharyasyāntaraṃ mahadityarthaḥ ।
na tāvadavayavarūpādayavavino grahaṇaṃ yuktamiti । na dravyāntararūpeṇa dravyāntare cākṣuṣatvaṃ dṛṣṭaṃ na khalu pṛthivyādirūpeṇa vāyuścākṣuṣa ityarthaḥ । prakṛtamupasaṃharati । tasmāditi ।
।। keśasamūhe taimirikopalabdhivattadupalabdhiḥ ।। svaviṣayānatikrameṇendriyasya paṭumandabhāvād viṣayagrahaṇasya tathābhāvo nāviṣaye pravṛttiḥ ।। sarvāgrahaṇamavayavyasiddheriti atra pratyavasthitaḥ pūrvapakṣī athedamāheti ।
keśasamūhe taimirikopalabdhivattadupalabdherityādisūtrabhāṣyavārtikāni pūrvapakṣasiddhāntayoratirohitārthāni ।। avayavāvayavaprasaṅgaścaivam āpralayāt ।। āśrayavyāghātādayukta ityāha । avayavāvayaviprasaṅgaścaivamā pralayāt ।।
atra trayaḥ pakṣāḥ saṃbhavanti । yo ayamavayaveṣu avayavivṛttivikalpānupapattyā avayavino abhāvaprasaṅga āpādyate sa ā pralayādvā nivarttatā paramāṇorvā na kva cidapi nivarttate iti । tatra prathama dvitīyavikalpāvāśrityedaṃsūtram । yathaiva vṛttivikalpaḥ sthūle ghaṭādāvavayaveṣu tadavayaveṣviti tadabhāvātpralaye vyavatiṣṭheta ।
na ca tadā pralayaḥ sarvopākhyāvirahito darśanaviṣayaḥ saṃbhavatīti darśanaviṣayābhāvādanāśrayo vikalpa ātmānameva na labhate । upalakṣaṇaṃ caitadā pralayāditi । ā paramāṇorityapi draṣṭavyam । paramāṇūnāmapyatīndriyatvena darśanaviṣayatvābhāvādanāśrayatā vikalpasya tadavasthaiva ।
tadidamuktaṃ niravayavādvā paramāṇuto nivartteteti ।। athāpīti । na pralayo aṇusadbhāvāt ।। api cetyarthaḥ । api ca pralayamabhyupetyedamuktamā pralayāditi ।
vastutastu । na pralayo aṇusadbhāvāt ।। niravayavatve pramāṇamāha । niravayavatvaṃ tu paramāṇoriti ।।
paraṃ vā truṭeḥ ।। athānanta evāyamavayavākyavivibhāgaḥ kasmānna bhavatītyata āha । paraṃ vā truṭeḥ ।। truṭistrasareṇurityanarthāntaram ।
jālasūryamarīcisthaṃ trasareṇa rajaḥ smṛtam । truṭirapi sumeruṇā tulyaparimāṇaḥ syāt । na khalvanantāvayavatve kaścidviśeṣa ityarthaḥ । vārtikaṃ yāvadvā pralayo anivṛttirveti ।
pralayaparamāṇupakṣe vikalpanivṛtirnāsti darśanaviṣayastu nāstītyanāśrayo vikalpaḥ । anantāvayavatve sarvasya vikalpāghrātatveva darśanaviṣayābhāva ityanāśrayo vikalpaityarthaḥ । saṃkhyodāharaṇam । iyantaśca te paramāṇavaḥ saṃhatāstruṭibhāvamāpadyanta iti ।
sāvayavatve tu paramāṇuśabdasyārtho vaktavyaḥ । kimuktaṃ bhavati paramāṇuriti paramatvaviśiṣṭo hyaṇuḥ paramāṇuḥ yataḥ kṣodīyo nāparamastīti yāvat । tasmādapi cet kṣodīyo anyadasti naiṣa paramatvaviśiṣṭo aṇurityarthaḥ । atha bhinnaparimāṇāḥ paramāṇvavayavāstato nyūnaparimāṇā iti yāvat ।
tato na paramāṇuḥ pratiṣidhyate paramāṇvavayavā eva paramāṇavaste cānavayavatvādakāryāḥ । tvayā ca paramāṇvārabdhaṃ kāryaṃ paramāṇuriti kṛtvā āropya vṛttitrikalpena pratiṣidhyata iti ।। ākāśavyatibhedāt tadanupapattiḥ ।। athedānīmānupalambhikastasya vyākhyānaṃ sarvaṃ nāstīti manvānaṃ āha ।
ākāśavyatibhedāttasya paramāṇorniravayavasyānupapattiḥ । sāvayatve tu vṛttivikalpāttadabhāva iti śūnyataiva tattvaṃ bhāvānām । anāśritopi vikalpo yathā lokapratītikalpanāmātranirmitastāttvikīṃ śūnyatāṃ gamayati । mithyājñānānāmapi tattvāvagamahetutvadarśanāt ।
yathā dūrādvanaspatau hastipratyayapravāho vanaspatitattvapratipatterddetuḥ । yathā rekhāgavayo vā gavayatvapratipatterityādi bahūtprekṣitavyamiti bhāvaḥ । tedatadvārttikakārodūṣayati । iti ।
ākāśāsarvagatatvaṃ vā ।। antarbahiśca kāryadravyasya kāraṇāntaravacanādakārye tadabhāvaḥ ।। antarbahiriti vacanaṃ kāryasya kāraṇāntaravacanamiti kāraṇāntaraṃ kāraṇaviśeṣaḥ tasya vacanamityarthaḥ । upetya paramāṇoravayavānna tadvibhāgasyākāśaṃ kāraṇamiti ākāśavyatibhedādityākāśahetukaṃ vyatibhedaṃ vibhāgamāha ।
na cākāśaṃ vibhajyamānayordravyāntarayorvibhāgasya kāraṇamapi tu karmetyarthaḥ । sarvato avyavahitasya yasya madhye avayavā na santīti tatsupiramiti । sarvato avyavahitaspaya nirantarasyāvayavinaḥ svāvayavadvāreṇa । etaduktaṃ bhavati ।
yasyāvayavāḥ parito nirantaramavasthitā madhye ca na santi tatsuṣiramiti । yanmūrtimattena sarveṇasambadhyate । mūrtimatā sarveṇa sambaddhattvaṃ sarvatatvaṃ vadato vārtikakārasyājasaṃyogasyābhyupagamaḥ prauḍhivādatayeti lakṣyate ।। sarvasaṃyogaśabdavibhavācca sarvagatam ।।
avyūhāviṣṭambhavibhutvāni cākāśadharmārḥ ।। tasmānna sarvagatamityata āha । avyūhāviṣṭambhavibhutvāni cākāśadharmāḥ ।। evāpratyūhaṃ vibhutvamasyetyarthaḥ ।।
mūrtimatāṃ ca saṃsthānopapatteravayavasadbhāvaḥ ।। punaḥ śūnyatāvādī pratyavatiṣṭhate । mūrttimatāṃva ca saṃsthānopapatteravayavasadbhāvaḥ ।। castvarthaḥ siddhāntaṃ nivarttayati ।
yadyapi mūrtimatāmiti saṃbandhitvamātreṇopāttaṃ sūtraṃ tathāpi hetupadatayā vārtikakārovyācaṣṭe । sāvayavāḥ paramāṇavomūrttimattvād ghaṭādivaditi । prayogāntaramāha saṃsthānavattvāditi ।। saṃyogopapatteśca ।।
sūtrāntaramanuvṛttisahitaṃ paṭhati । saṃyogopapatteśca ।। iti । anavasthākāritvādanavasthānupapatteścāpratiṣedhaḥ ।।
paunaruktyaṃ deśayati । nanvidamiti pariharati । na caritārthamiti । mūrtirnāmāvyāpino dravyasya ṣaḍvidhaṃ parimāṇamiti ।
paramahvasvatvaparamāṇutve paramasūkṣma eva dravye vyavatiṣṭhete vyāpi tu gṛhītvā paramamahattvaparamadīrghatvābhyāmaṣṭavidhaṃ parimāṇaṃ bhavati । paramamahattvaparamadīrghatvaṃ ca sarvagatavyāpinī iti na mūrtiḥ । asarvagatadravyaparimāṇaṃ mūrttiriti pāramarṣaṃvacanāt । saṃsthānaṃ nāma pracayākhyaḥ saṃyogo ghaṭādivṛttirghaṭatvādijātivyaktiheturiti ।
saṃyogaḥ saṃyogamātraṃ na tvaprāptipūrvikā prāptiriti । tasmādapaunaruktyam । tadetacchūnyatāmatamapākaroti । yattāvanmūrtimattvāditi ।
śūnyatāvādī pralayāntatvābhimānenāha । atha tāvaditi । iti । pralayāntatvamadhastānnikākṛtamiti bhāvaḥ ।
nanvadhastānnirākaraṇānmā bhūtpralayānto vibhāgo vibhāgāntastu bhaviṣyati kiṃ paramāṇvantatāgraheṇetyāśaṅkate । athānto vibhāgaḥ । nirākaroti । iti ।
nāsati guṇini guṇo astītyarthaḥ । etāvantaśca kalpāḥ sambhavinaḥ । tatra prathamakalpe anaikāntikatvavyāghātau dvitīye vibhāgasyānādhāratvaprasaṅgaḥ tṛtīye truṭerameyatvaprasaṅga ityāha । etāvaccaitat syāditi ।
paramāṇvantatāṃ vibhāgasya bruvanniravayavaṃ mūrttimantaṃ paramāṇuṃ pratipadyasa iti । anantatve tu truṭerameyatvaprasaṅgo vyāghātaḥ । pralayāntatve ca vibhāgasyānādhārattvaprasaṅgo vyāghātaḥ । sāvayavaśabdasyārthaḥ samānajātīyāvayavaṃ na kevalaṃ tadāravdhamapi tu tadāśritam ।
tantvādyārabdhaṃ paṭādi dravyaṃ tantvādyāśritaṃ ca । nanvevamapi kutaḥ sāvayavatvamityata āha । tasmātsāvayavatvaṃ kāryaviśeṣaḥ tasmātsāvayavāḥ paramāṇava ityatibruvatā kāryaviśaiṣaḥ paramāṇurityuktaṃ bhavati । kāryaviṣeśca paramāṇuriti vyāhatam ।
ānantye tu truṭerameyatvaprasaṅgāt । sā khalvanavayavasya kalpitasya paramasūkṣmatayā paramāṇvākhyā tena paramāṇuriti kimuktaṃ bhavati anavayavo akāryaśceti । sāvayava iti kimuktaṃ bhavati sāvayavaḥ kāryaśceti । pratijñāpadayorvyāghātaityarthaḥ ।
atha mā bhūttrṛṭerameyatvamityekaparamāṇupūrvakatvaṃ paramāṇoḥ pratipadyase । śeṣamatirohitārtham । yadi dve dravya adhikṛtyābhidhīyata iti । iti ।
eva manyatrāpi draṣṭavyam । ṣaḍapi bhinnadeśā eveti samānadeśatvamaṃsiddham । atha paramāṇūnāṃ sambandhinaṃ paramāṇuṃ madhyamadhikṛtyocyate tadāśritā hi saṃyogāḥ ṣaḍapi bhavantīti tatrāha । na kiṃ cidbādhyata iti ।
syādetat । iti paroktamanuvadati । yatpunaretaditi । tad dūṣayati ।
tanneti । yatra yatsamavetaṃ sa tasya dośo yathā rūpādīnāṃ dravyaṃ, na ca paramāṇavaḥ kva citsamavayanti kiṃ tu tatsaṃyogāḥ । tena deśavatāṃ saṃyogānāmastu samānadeśatā na tu paramāṇūnāmadeśatvādityarthaḥ । deśayati ।
nanu kāryakāraṇe iti । yatheha kuṇḍe badaramiti yathā badaraṃ kuṇḍadeśa evaṃ tadavayavāstadavayavāḥ । na ca samavāya eva deśadeśitvanibandhanamapi tu saṃyogo api । na hīha kuṇḍe badaramiha paṭe śuklatvamiti vā ādhāryādhārapratyayo viśiṣyate ।
tasmādbahūnāṃ dravyāṇāṃ samānadeśattvadarśanānnāsiddho dṛṣṭānta ityarthaḥ । tad dūṣayati । etadanabhyupagamena pratyuktam । dravyāṇāmekatra samavāyena samānadeśatāṃ vyāsedhāmo na tu saṃyogena, samavāyena hi samānadeśatā sthaulyaparipanthinī ।
yathā gandharasarūpasparśāḥ samānadeśā na sthaulyamārabhante tatkasya hetoḥ eṣāmamūrtānāṃ samānadeśasamavāyāt । mūrtāstu sparśavantaḥ samavāyenāsamānadeśāḥ parasparasaṃyogino yadi sthaulyamārabhante kiṃ bādhyate tasmātsaṃyogino yadi sthaulyamārabhante kiṃ bādhyate tasmātsaṃyogena samānadeśatā na pratiṣadhyate samavāyena tu pratiṣidhyate sā hi sthaulyavirodhinīti siddham । abhyupetyaivamuktaṃ saṃyogāḥ samānadeśā iti । tadavayavakuṇḍabadarasaṃyogasya kuṇḍabadarāvayavā iti siddhaṃ saṃyogānāmapi bhinnadeśatvamityāha ।
na ca saṃyogā apīti । upasaṃharati । ṣaṇṇāṃ samānadeśatvāditi । vākyamiti ।
yatpunaruktaṃ digdeśabhedo yasyāsti tasyaikatvaṃ na yuktamiti । paramāṇoḥ kila bhavadabhimatasyaikasya digbhāgāḥ ṣaṭ, na caikasya digbhāge bhedo astīti ṣaḍeva paramāṇavaḥ । etad dūṣayati ka evamāha digdeśabhedo stīti । svarūpeṇaikā dik sarvagatā ca nāsyā bhedo astītyarthaḥ ।
yadyekaiva dik kva tarhi paramāṇāvasmādayaṃ paramāṇuḥ pūrvo ayaṃ paścima ityādayo buddhivyapadeśabhedā ityata āha । digdeśabhedāśca diśaḥ saṃyogā ekatve api diśa ādityodayadeśapratyāsannadeśasaṃyukto yaḥ saitarasmādviprakṛṣṭadeśasaṃyogātparamāṇoḥ pūrvaḥpa evamādityāstamayadeśapratyāsannadeśasaṃyukto yaḥ sa itatasmādviprakṛṣṭadeśasaṃyogātparamāṇoḥ paścimaḥ tau ca pūrvapaścimau paramāṇū apekṣya yaḥ sūryodayāstamayadeśaviprakṛṣṭadeśasaṃyogaḥ sa madhvavatīṃ । evametayoryau tiryagdeśasambandhinau madhyasya ārjavena vyavasthitau pārśvavartinau tau dakṣiṇottarau paramāṇū evaṃ madhyandinavartisūryasannikarṣaviprakarṣau pūrvasaṃkhyāvacchinnatvaṃ cālpatvaṃ parasaṃkhyāvacchinnatvaṃ ca bhūyastvam । tasmādekasyāpi paramāṇoḥ paramāṇvantarasaṃyogā avyāpyavṛttaya eva bhāgāḥ ।
iti na sāvayavatvaṃ gamayitumarhatīti । tena yudacyate prasaṅgasādhanaṃ paraiḥ yannirayavaṃ tanna ṣaṭkena saṃyuktaṃ yathā vijñānaṃ tathā ca paramāṇuriti vyāpakaviruddhopalabdhiriti tannirastam । mūrtatvaprayuktatvena ṣaṭkasaṃyogasya sāvayavatvena vyāpterasiddheḥ । chāyātapayogo api paramāṇorekasaṃyogasyāvyāpyavṛttitvenopapannaḥ ।
nanvanavasthā nopapadyata ityuktaṃ tatkuta ityata āha bhāṣyakāraḥ । anavasthāyāṃ pratyadhikaraṇaṃ dravyāvayavānāmānantyāt । kriyāvattvādīnahetūn sarvathā vikalpya vārtikakāro dūṣayati । ye tu kriyāvattvāditi ।
etenāsiddhatvena । na hi ghaṭādikamavayavinamanabhyupagacchato ghaṭādirastītyarthaḥ । matupaścārthāntare dṛṣṭatvādviruddha iti । kriyā paramāṇorarthāntaramanicchato matupprayogo viruddha ityarthaḥ ।।
buddhyā vivecanāttu bhāvānāṃ yāthātmyānupalabdhistantvapakarṣaṇe paṭasadbhāvānupalabdhivattadanupalabdhiḥ ।। vijñānavādyāha yadidaṃ bhavān buddhīriti । yadi paṭastantubhyobhinno bhavettantvatinekeṇa gaurivāśvātirekeṇopalabhyeta । na copalabhyate tasmātpaṭa iti mithyābuddhiriyam ।
tanturityapi mithyābuddhiraṃśubhyo bhedenānupalambhāt । evamaṃśurityapi । tadanena krameṇa paramāṇuṣvapi buddhyā vivicyamāneṣu yāthātmyānupalabdherna bāhyavastu sthūlaṃ vā kṣodīyo vāstīti sarvā eva buddhayaḥ svākāramabāhyaṃ bāhyatayā ālambamānā mithyābhūtā iti । āha ।
iti । bhavantu paramāṇavo anavayavāḥ saṃyogebhyastu ṣaḍbhyo buddhyā vivicyamānasya yāthātmyamupalabhyata iti ।। vyāhatatvādahetuḥ ।। tadetad dūṣayati ।
vyāhatatvādaheturiti । avadhyabhāve tadanupapatteḥ । tathā ca tenāvadhipanā kva cidavasthātavyam । anavasthāyāṃ truṭerameyatvaprasaṅgādityuktam ।
tasmātparamāṇuṣu vā tatsaṃyogeṣu vā tenāvasthātavyam । iti siddham । dūṣaṇāntaramāha । sarvabhāvānupapattiriti ।
pramāṇasyāpi bhāvāt tadgatatvena tadanupapattau sarvabhāvānupapattirityarthaḥ ।। tadāśrayatvādapṛthaggrahaṇam ।। tadāśrayatvādapṛthaggrahaṇam ।। apṛthaggrahaṇāditi bruvāṇaḥ praṣṭavyo jāyate ।
iti । na tāvadādyaḥ tantavo hi bhinnābhabuddhivedyāḥ paṭastu abhinnābhabuddhivedya iti । nāpi dvitīyaḥ । tantūnāmaṃśudeśatvāt paṭasya tantudeśatvāt ।
tasmāttantubhyo anyatrādarśanamapṛthaggrahaṇaṃ tacca bhede api tadāśritatvenopapadyamānaṃ nābhedaṃ gamayitumarhatītyarthaḥ । bhāṣyaṃ buddhyā vivecanāttu bhāvānāṃ pṛthaggrahaṇamatīndriyeṣvaṇuṣu । yatra khalvavayavāvayavināvaindriyakau tatra pṛthaggrahaṇamavivecakānāmasphuṭataramatīndriyebhyo aṇubhya ānumānikebhyaḥ pratyakṣadṛśyānāṃ tadāśritānāmavayavināṃ pṛthaggrhaṇamityatisphuṭamityarthaḥ ।। pramāṇataścāthapratipatteḥ ।।
saṃpratyaindriyake apyavayave avayavino vivicyamānasya yāthātmyena pṛthaggrahaṇamāha । pramāṇataścārthapratipatteriti । tatsarvaṃ pramāṇata upalabdhyā sidhyati । sugamaṃ bhāṣyam ।।
pramāṇānupapattyupapattibhyām ।। svapnavaviṣayābhimānavadayaṃ pramāṇaprameyābhimānaḥ ।। yaduktaṃ pramāṇopapattyanupapattibhyāṃ na sarvabhāvānupapattiriti । tatra pratyavatiṣṭhate vijñānavādī ।
svapnaviṣayābhimānavadayaṃ pramāṇaprameyābhimānaḥ ।। na khalu vāstavaḥ pramāṇaprameyabhāvaḥ kiṃ tvanādivāsanānibandhanakalpanādhīnaḥ । yathā hi na svapne santi viṣayā atha ca pratibhānti kalpanāmatreṇa tathā ca sāṃvṛtenāparamārthasatā pramāṇaprameyabhāvena bāhyārthaśūnyatā sidhyati paramārthasatī pratyayānāṃ dṛṣṭā mithyāpratyayānāmapi tattvapratipattihetutetyāveditaṃ purastādityarthaḥ । tadvyācaṣṭe vārttikakāraḥ ।
yathā na svapne viṣayāḥ santīti ।। māyāgandharvanagaramṛgatṛṣṇikāvadvā ।। āha । māyāgandharveti ।
jāgratpratyayā apyevaṃvidhāḥ sahasraśo dṛśyante na caite stambhakumbhādipratyayāstato vilakṣaṇā ityarthaḥ ।। hetvabhāvādasiddhiḥ ।। tadetaddūṣayati । hetvabhāvādasiddhiḥ ।।
smṛtisaṃkalpavacca svapnaviṣayābhimānaḥ ।। tadvyācaṣṭe bhāṣyakāraḥ । svapnānte viṣayābhimānavaditi । antaśabdo avayavavacano apyāśritatvamātreṇāvasthāyāṃ prayuktaḥ ।
tena svapnāvasthāyā mityarthaḥ । na cāsāvasamīcīnastadbādhitumutsahata iti samīcīnatvaṃ jāgratpratyayasyābhyupagantavyam । tathā ca jāgaritānte viṣayopalabdhivadityanupapannam । vārttikaṃ khyātiriti cet ।
pratyayatvameva svapnodāharaṇasahitaṃ pramāṇaprameyābhimānabhithyātve heturityarthaḥ । viparyaye ca sāmarthyābhāvāditi । pūrvaṃ pratibuddheneti viśeṣaṇaṃ vivakṣitvoktam । adhunā tvanupalabdheriti vivakṣitvocyataityayau naruktyam ।
atra vijñānavādī svapakṣe pramāṇamāha । vedanāvaditi । idamatrākūtam । vijñānasya hi bāhyor atho grāhyo bhavannirākārasya sattāmātreṇa vā bhavet kāraṇatvena vā ekasāmagryadhīnatvena vā jñānāhitaphalādhāratvena vā ।
na tāvatsattāmātreṇānyasyānyo viṣayaḥ sattāmātrasya viṣayāntareṣu bhāvātsarve arthāḥ sarvaviṣayā iti sarvasarvajñatāpattiḥ । asato api viṣayatvāt । ata eva na kāraṇatvena viṣayabhāvaḥ । varttamānāvabhāsi ca vijñānaṃ na bhavet ।
kṣaṇikatvenotpādakasyārthakṣaṇasyotpādyavijñānasamaye vinipātāt । ekasāmagryadhīnatvena tu viṣayatve varttamānāvabhāsitopapadyate । sā tu nopapadyate asatorapyatītānāgatayorgrahaṇe vyāpakatvādativyāpakatvācca indriyādikṣaṇasyaikasāmagryadhīnasyālambanatvaprasaṅgāt । vijñānāhitaphalādhāra ālambanamiti cet kiṃ punarvijñānenārthe janyate prākaṭyaṃ na caitadarthadharmo api śuklādivatsarvapuruṣasādhāraṇam ।
jñānāhitasyārthadharmasyāpi jñānavantaṃ pratyasādhāraṇatvadarśanāt । iti । tanna avyāpakatvāt । na caitanyarthe phalamādhātumutsahante arthasya tadānīmasambhavāt ।
na khalvasti sambhavo asannanutpannarūpo dharmī dharmo asyāvinaśyan pratyutpannarūpa iti । svakāraṇādātmānātmaprakāśanaśaktiyuktamutpadyate jñānaṃ tādṛśaṃ yena kaścidevāsya viṣayo na sarvamiti cet । hanta bhoḥ śakteḥ śakyaniṣṭhatvātkimasya śakyamiti vaktavyam । artha iti cenna ।
na tāvadayamasya nirvartyaḥ arthasyaiva jñānanirvarttakatvāt । na cārthādhāraṃ phalamādhattaityuktam । na cāsati śakye śaktisaṃbhavaḥ tasmādanākāraṃ vijñānaṃ bāhmaṃ gocarayatīti manorathamātram । astu sākārameva bāhyagocaram ।
tathā hi nīlādyākāraṃ jñānaṃ nīlādigocaram । nīlamasya svarūpaṃ yataḥ । atraivaṃ vaktavyam । kiṃ sarvātmanā sārūpyabhāvād viṣayabhāva āho kathaṃ citsārūpyabhāvāt ।
na tāvadarthasya jaḍātmano jñānena prakāśātmanā sarvathā sārūpyaṃ sārūpye jñānamapi jaḍaṃ bhavediti jñānatvahāniḥ । ekadeśena ca sārūpye tat kva nāma nāstīti sarvaṃ jñānaṃ sarvaṃ vedayet । api ca nīlajñānātsamanantarapratyayādutpannaṃ jñānaṃ na tathā nīlārthasarūpaṃ yathā nīlajñānasarūpamiti samanantarapratyayatatsārūpyābhyāṃ viṣayaḥ syānana caitadasti, tasmānna sārūpyasamutpattī api viṣayalakṣaṇam । stāmasya sārūpyasamutpattī manaskārendriyādibhistathāpi yamadhyavasyati so asya viṣayo arthaṃ cādhyavasyatīti artha evāsya viṣayo na manaskārādīticet ।
atha ko ayamadhyavasāyaḥ।na tāvadgrahaṇaṃ na khalu dvāvākārau gṛhyete nīlamityanubhavo na tu nīle iti । svākārasya bāhyasamāropo adhyavasāya iti cet । sa kiṃ gṛhyamāṇe bāhye utāgṛhyamāṇe । na hi nīladvayaṃ prakāśataityuktam ।
na cāropaviṣayamagṛhītvāropyamāropayitumarhatīti । na hyananubhavan purovartati śuklabhāsvaraṃ rajatamāropayati tatra । api cāgṛhyamāṇe bāhye pravṛttiniyamo na bhavet । itareṣāmagṛhyamāṇatvenāviśeṣātteṣvapi pravṛttiprasaṅgāt ।
na ca sākārajñānanaye bāhyasadbhāve pramāṇamasti agṛhyamāṇatvāt । nanu nīlādyākārasya kādācitkatvameva pramāṇam । tathāhi yadyasminsatyapi kadā cidbhavettattaditarāpekṣam । yathā satyapi sopāne vicchinnagamanaracanapratibhāsāḥ pratyayāḥ santānāntarāpekṣāstathā ca satyapyālayasaṃtāne ṣaḍapi pravṛttipratyayā iti svabhāvahetuḥ ।
vāsanāparipākapratyayakādācitkatvāt kadā cidutpāda iti cet । nanvekasantānapatitānāmālayajñānānāṃ tattatpravṛttivijñānajananaśaktirvāsanā tasyāśca kāryajananaṃ pratyābhimukhyaṃ paripākaḥ tasya ca pratyayaḥ svasantānavarttī pūrvakṣaṇo hetuḥ santānāntarāpekṣānabhyupagamāt । na vā kaścidapi aviśeṣāt । kṣaṇabhedācchaktibhedastasya kādācitkatvātkāryakādācitkatvamiti cet ।
nanvekasyaiva nīlavijñānajananasāmarthyaṃ śaktiprabodhajananasāmarthya ca kṣaṇāntarasya tanna syāt । ityālayasantānavatrinaḥ sarve samarthā iti samarthahetusadbhāve kāryakṣepānupapattiḥ । svasantānamātrādhīnatve tu niṣedhyasya kādācitkatvasya viruddhaṃ sadātanatvaṃ tasyopalabdhyā tu kādācitkatvaṃ nivarttamānaṃ hetvantarāpekṣatve vyavatiṣṭhata iti pratibandhasiddhiḥ । na ca saṃtānāntaranimittāni pravṛttivijñānāni santatyantarāṇāmapi nityasannidhānādvijñānānāmadeśātmakatvena dūratvānupapattervyatiriktasyānabhyupagamāt ।
nāpi kālato viprakarṣasambhavaḥ apūrvasattvaprādurbhāvānabhyupagamāt । iti । tadayuktam । svasantānamātranimittatve api nīlādivijñānānāṃ kādācitkatvopapattau sandigdhavyatirokitvena hetoranaikāntikatvāt ।
nanūktam na kṣaṇbhedaḥ kāryabhedaheturiti kalpitasya santānasya sarvasāmarthyavirahiṇo bhedaḥ kāryabhedaheturiti na tu paramārthasataḥ kṣaṇasya kāryabhedahetutvamiti ko anyo bhadantādvaktumarhati । nanu yadi kṣaṇabhedaḥ śaktibhedahetustato bhinānāṃ kṣaṇānāṃ naikā śakti syāt tathā caikena kena cinnīlajñāne janite tannīlajñānaṃ kṣaṇāntarānna syāt । yadi bhinnānāṃ naikaṃ sāmarthyam । atha bāhyārthavādino api kathaṃ bhinnānāṃ nīlotpalasantānānāmekanīlotpalākārajñānadhārāsāmarthyam ।
yadyucyate anyadeva nīlavijñānaṃ yannīlotpalasantānāntarāt । vayamapi brūmahe anyadeva nīlavijñānaṃ yat kṣaṇāntarāditi । tasmātkaścideva tādṛśaḥ svalakṣaṇabhedo jāyate yaḥ kaṃ cideva kāryabhedaṃ janayati na kāryāntaramiti । tasmātsākārasyāpi jñānasyārtho na gocaro ।
na cāgocaraḥ śakyo anumātumiti । na ca pratyakṣavadanumānamapyarthagocaraṃ tasmātsādhūktaṃ vārttikakṛtā na cittavyatirekiṇo viṣayaḥ grāhyatvādvedanāvaditi । nīlādayo hi viṣayā ubhayavādisiddhāsteṣāṃ cittabhedābhedayorvipratipattiḥ । tatraiṣāṃ cittavyatirekaḥ parairabhyupagataḥ pratiṣidhyate yāvāṃśca pratiṣidhyate sarvo anupalabdheriti grāhyatvādityayaṃ heturviruddhavyāptopalabdhiḥ pratiṣedhyaścittavpayatirekastadviruddhastadavyatirekastena vyāptaṃ grāhyatvaṃ tasyopalabdhireva tanniṣedhyasyānupalabdhiriti ।
atra tāvadetadvaktavyam । grāhyattvasyābhedena vyāptau satyāṃ bhedaṃ nivartayed na tvabhedenāsya vyāptiḥ । nānādigdeśavyāpitā hi sthaulyam । na caikamadigdeśātmakamanavayavaṃ vijñānaṃ nānādigdeśavyāpi sambhavati ।
yathāha । tasmānnārthe na vijñāne sthūlābhāsastadātmanaḥ । ekatra pratiṣiddhatvādvahuṣvapi na sambhava iti । evamarthavicchedo api na jñānātmakaḥ ।
tasya tathātve paramārthator athādvicchinnaṃ jñānaṃ syāt । tasmādayamapi na jñānamityasannabhyupagantavyaḥ । na ca sadasatorekatvamityanātmā api vijñāne prakāśataityanicchatā api svīkarttavyam । tathā ca sadapi prakāśiṣyate ।
nanvanātmnyarthe akiṃñcitkaraṃ vijñānaṃ kathamarthaprakāśakam । athākiñcitkaraṃ jñānaṃ sthaulye kathamasya prakāśakam । svabhāvāditi cet atrāpyasau na daṇḍavāritaḥ । yaddhi yasya svabhāvaḥ tasya nānyāpekṣā yathā liṅgasya svasādhyasambandhe ।
svabhāvataścārthasya jñānamiti na tadīyatve anyadapekṣate । asambaddhatvātkathaṃ jñānamarthasyeti ced atha sambandha eva sambandhinoḥ katham । sambandhāntarakalpanāyāmanavasthā । evaṃ jñānamapi sambandhāntaramantareṇārthasyeti samānam ।
na cātiprasaṅgaḥ । svakāraṇādutpannasya kasya cidvijñānasya kaścideva viṣayo nānyaḥ । na svabhāvāḥ paryanuyogamarhanti evaṃ bhavataivaṃ mā bhavata evaṃ kasmānna bhavateti । akiñcitkarasya rūpavijñānasya kathaṃ rūpaviṣayateti cet ।
kiṃ rūpavijñānaṃ pramāṇaṃ vivakṣitvedamucyate āho phalaṃ vivakṣitvā । yadi pramāṇaṃ tato na tadakiñcitkaraṃ tatra hānopādānopekṣāprasavahetutvāt । atha phalaṃ tadayuktam । kva nāma phalaṃ kiñcitkaraṃ na hi gatijanyā nagaraprāptiścaitrasya caitranagarasaṃyogasamavāyāya kiṃ citkaroti ।
evamarthaviṣayatvāya svābhāvikāya na jñānena kiṃ cidaparaṃ janayitavyam । arthapratibaddhatvaṃ jñānasyārthaviṣayatvaṃ na hi jñānimanuvyavasāyajñānena nirūpyamāṇamarthanirūpaṇaṃ vinā śakyaṃ nirūpayitumityuktam । karmaṇyasamavetaṃ kathaṃ karmaṇaḥ । tatpāratantryāditi cet kimidaṃ pāratantryam ।
tannirūpaṇādhīnanirūpaṇatvamiti cet tadihāpi samānamanyatrābhiniveśāt । tasmādabhedena grāhyasyāvyāpyatvādgrāhyatvaṃ viruddhavyāptaṃ na bhedaṃ nivartayitumarhatīti dūṣaṇe sthavīyasi satyeva dūṣaṇāntaramāha vārtikakāraḥ vedanā sukhaduḥkhe cittaṃ vijñānamiti । iti । yathā aṅgulyagraṃ na tenaivāṅgulyagreṇa spṛśyate evaṃ jñānaṃ na tenaiva jñānena grahītuṃ śakyate ।
nanu na gṛhītirgrāhyā na hyasyāḥ karmabhāvo vidyate kriyāphalaśālitayā karma bhavati na cāsyāmasti phalāntaram, api tu svayamāvirbhūtasvabhāvā gṛhītiraparādhīnaprakāśā grāhyetyucyate । tatprakāśādhīnaprakāśā hi te । āha । na karma kriyā caikaṃ bhavatīti ।
idamatrākūtam । kiṃ punaridamarthānāṃ saṃvitprakāśādhīnatvaprakāśatvaṃ nāma na hi saṃvitprakāśenārthe prakāśāntaraṃ janyate । api ca liṅgaprakāśādhīnaprakāśo hi liṅgiprakāśaḥ na ca liṅge prakāśamāne prakāśate kiṃ tu liṅgaprakāśe vinaṣṭe । yadyucyeta na jñānādatirikto arathaprakāśo jñānaprakāśaśca kiṃ tu jñānameva svasaṃvedanamarthasya svātmanaśceti ।
evaṃ tarhi kimāyātaṃ na hyātmaivātmāyattaḥ । na ca jñānamevātmanaḥ parasya ca prakāśa iti siddham । anyo hi jñānaprakāśo mānasa aindriyakaścārthaprakāśaḥ । na ca pramāṇajñānaprakāśādhīnor athaprakāśaḥ kiṃ tu pramāṇajñānasattādhīnaḥ phalādhīnaṃ tu na kiṃ cidityaviditam ।
tatsiddhametadvivādādhyāsitaṃ vijñānaṃ svaprakāśādbhinnaṃ prakāśamānatvāt । sattvāntaraprakāśasya sattvāntaraprakāśavat । tadanenābhisaṃdhinoktaṃ na ca karma ca kriyā caikaṃ bhavatīti । etena sahopalambhaniyamādabhedo nīlataddhiyoriti parāstaṃ veditavyam ।
arthajñānopalambhayorekopalambhataiva nāsti kutaḥ punarasya niyama iti । atha yathāśrutaḥ sahopalambho heturityucyate tato viruddhaḥ abhede sahārthāsaṃbhavāt । ityuparamyate । iti ।
na saṃtānamātranibandhano vijñānabhedo bhavitumarhati nīlapītādirūpaḥ nāpi saṃtānāntarādhipatyasannidhānanibandhano vijñānānāmadeśātmakānāṃ svarūpeṇa deśaviprakarṣāyogāt । nāpi kālaviprakarṣo apūrvasattvaprādurbhāvābhāvāditi bhāvaḥ । śaṅkate svapnavadvijñānaśredamiti । bāhyābhāve apyādhyātmiko vijñānabhedaheturastīti bhāvaḥ ।
nirākaroti so apīti । svapnajñānamapi pāraṃparyeṇa bāhyanibandhanamityarthaḥ । avāhyanimittakatvaṃ svapnapratyayasyābhyupetyāha । atha svapnapakṣe apīti ।
vargaḥ pakṣaḥ । na caikaṃ vijñānaṃ cintanīyamaparaṃ cintakamiti vācyam । vyatiriktālambanatvānabhyupagamāditi bhāvaḥ । abhyupetya tvabāhyanimittatvaṃ svapnapratyayānāmetaduktam ।
bāhyanimittatvameva tu pāramārthikaṃ ityāha । ye caite svapna pratyayā iti । samāpīti । yatsarva eva pratyayā mithyā bhavantītyarthaḥ ।
sugamamitarat । mithyā nidrā । viṣayamantareṇa vijñānasphuṭatā cāvaktavyeti । sāmānyaviśeṣatadvatāṃ grahaṇaṃ sphuṭatā sāmānyamātragrahaṇamasphuṭatā taccaitadasativiṣaye duṣkaraṃ tadākārotpatteraśakyatvādityarthaḥ ।
śaṅkate asatyarthe vijñānaśredo dṛṣṭa iti cet । ye punaramī pratīnāṃ sarveṣāmanuvṛttimantaḥ pūyapūrṇanadīpratyayā na te bāhyaviṣayā doṣavattvādbhavitumarhanti । doṣanimittatvādbahunāmanuvṛtterabhāvāt । aduṣṭendriyārthasannikarṣakatve tu jalarucirākāravirodhāt ।
tasmādanādivāsanāvaicitryalabdhajanmatayā arthanirapekṣā eva vicitrākārā buddhaya udayante vyayante ceti sāṃpratamiti śaṅkārthaḥ । na tatra nadyastīti svamatadārḍhyenoktam । ayimabhisaṃdhiḥ । janarudhirayo rasavīryavipākādibhedāttoyarasavīryaparipākādidarśanānnadyāstoyapūrṇatve niścite pūyapūrṇatvaniścayaḥ pretānāṃ mithyeti niścaye tadanuvṛtterdeṣānuvṛttiḥ kalpanīyā doṣaśca prettaśarīranivarttakaṃ karmaiva ।
yathoktaṃ tulyakarmavipākotpannāḥ pretā iti । iti । phanapalaṃ putrapaśvannādi । tadyadi vijñānaṃ tadā yatra jñānasantāne karmavāsanā tatraiva putrādyākāraṃ vijñānaṃ phalamiti sāmānādhikaraṇyamupapadyate ।
putrapaśvannādau tvartharūpe phale vaiyadhikaraṇyaṃ syāt tathā cātiprasaṅga iti bhāva । nirākaroti tannānabhyupagamāditi । na putrādi svarūpeṇa phalamapi tu tannimittā prītiḥ । tasyā eva cetanena kāmyamānatvāt tallakṣaṇatvācca phalasyeti bhāvaḥ ।
muktakenārthaṃ sādhayitvā prayogānāha । madīyāccittāditi । yadi cittamātraṃ pakṣīkriyate tadā dṛṣṭānto nāstītyata uktaṃ madīyāccitāditi । madīyāhaṅkārānāspadatve satīti viśeṣaṇānna svacittena vyabhicāraḥ ।
āropanirākaraṇārthatvācca hetūnāṃ nāsamarthaviśeṣyateti । mithyopalabdhivināśastattvajñānāt svapnaviṣayābhimānapraṇāśavat pratibodhe ।। api ca mityopalabdhīnāṃ bāhyānālambanatvamāsthāya tattvabuddhīnāṃ bāhyānālambanatvaṃ sādhanīyam । tāsāṃ bāhyānālambanatvaṃ bādhakādhīnaṃ bādhakaṃ cātra samāropitarajatādyabhimānaṃ nivarttayati na tu puro avasthitamarthasāmānyaṃ śuklabhāsvaram ।
tasmānna bādhakānurodhādapi mithyājñānaṃ bāhyānālambanamiti svapnavaditi dṛṣṭāntaḥ sādhyavikala ityāha । evaṃ sati mithyājñānasya pradhānāśrayatve mithyopalabdhervināśastattvajñānādbādhakāt svapnaviṣayābhimānapraṇāśavat pratiṣedho na sāmānyasyāpīti śeṣaḥ । śeṣaṃ bhāṣye । bhāṣyaṃ subodham ।।
buddheścaivaṃ nimittasadbhāvopalambhāt ।। yastu mādhyamiko mithyābuddhi dṛṣṭāntena bāhyāpahnavaṃ kṛtvavā tenaiva dṛṣṭāntena vijñānābhāvaṃ kṛtvā vicārāsahatvaṃ tattvambhāvānāṃ vyavasthāpayāṃbabhūva taṃ pratyāha । buddheścaivaṃ nimittasadbhāvopalambhāt ।। arthe hi niṣiddhe bhavedapyetat ।
tadvyavasthāpane tadvadevāpratyūhaṃ buddhisadbhāvo api sidhyati । upāyastattvajñānāya paryāptaḥ । indriyārthasannikarṣaviśeṣaḥ । na cāsau mithyājñānasamaye āsīt ।
na ca mohābhyāsaḥ samīcīnāya jñānāya kalpate sa hi māhemeva draḍhayatīti sarvamavadātam । so ayaṃ mādhyamiko anubhūyamānāṃ mithyābuddhiṃ nāpahnotumarhati । ।। tattvapradhānabhedācca mithyābuddherdvaividhyopapattiḥ ।।
tattvapradhānabhedācca mithyābuddherdvaividhyopapatiḥ ।। mithyābuddhyā svanimittaṃ lakṣyate tena mithyājñānanimittasya dvaividhyamityarthaḥ । yatra sthāṇau puruṣa iti jñānaṃ bhavati tatra tattvaṃ sthāṇuriti pradhānaṃ puruṣa iti yaḥ pūrvaṃ puruṣo abhūdityarthaḥ । evaṃ tāvadrūpabuddhīḥ pratipādya gandhādibuddhīrapi pratipādayati bhāṣyakāraḥ ।
gandhādau ca prameya iti । upasaṃharati । tasmādayuktametaditi ।। samādhiviśeṣābhyāsāt ।।
doṣanimittānāṃ tattvajñānādahaṅkāranivṛttirityuktam । atha tattvajñānaṃ kathamutpadyata iti । upapattito vā tattvajñānamahaṅkāranivṛttiṃ kartu mutsahate । iti ।
asyottaraṃ sūtram । samādhitattvābhyāsāt ।। samādhipadaṃ vyācaṣṭe bhāṣyakāraḥ । sa tu pratyāhṛtasyendriyebhyo manasa iti ।
anena vikṣepaṃ nivarttayati । indriyebhyaḥ pratīpamāhṛtasya manasaḥ kva cit hṛtpuṇḍarīkapradeśe ātmano nijaukasi dhārakeṇa prayatnena dhāryamāṇasyātmanā saṃyogo ayam । uktaṃ tattvabubhutsāviṣiṣṭa iti । tadabhyāsaśca tadviṣayaprayatnotpādaṣaunaḥpunyaṃ tasmādādaranairantaryadīrghakālaviśiṣṭāttattvabuddhirutpadyate ।।
nārthaviśeṣāprābalyāt ।। etadākṣepasūtramavatārayati yaduktaṃ sati hi tasminniti । kṣudādibhiḥ pravartanācca ।। indriyaviṣayairapahṛtamanaso dhāraṇā ।
iti sūtrārthaḥ ।। ।। pūrvakṛtaphalānubandhāt tadutpattiḥ ।। samādhānasūtramavatārayati । astvetatsamādhivyutthānanimittamiti ।
sūtram । pūrvakṛtaphalānubandhāttadutpattiḥ ।। tasyānubandhaḥ sthemā tasmāditi sūtrārthaḥ । tadvyācaṣṭe bhāṣyakāraḥ ।
pūrvakṛta iti । iti । āha । niṣphale hīti ।
prayatnaviśeṣā hi viśarāravo bahavo api parasparamasahabhavanto na tattvasākṣātkārāpaya pāryāptā iti tajjanitāḥ saṃskārāḥ kalpyante teṣāṃ sthemnā sambhavati sambhūyakāritetyarthaḥ । araṇyaguhāpulinādiṣu yogābhyāsopadeśaḥ ।। yataḥ paramaparaḥ pracayo nāsti । tatsahakāriśālitayā prakṛṣṭāyāṃ samādhibhāvanāyāṃ samādhiprayatnaḥ samādhibhāvanā tasyāmityarthaḥ ।।
apavarge apyevaṃ prasaṅgaḥ ।। pūrvapakṣavādyāha । yadyarthaviśeṣaprābalyāditi । indriyādyanapekṣādevātmano buddhiṃ janayivyatītyabhimānaḥ pūrvapakṣiṇaḥ ।।
na niṣpannāvaśyambhāvitvāt ।। siddhāntasūtram । na niṣpannāvaśyaṃ bhāvitvāt vyākhyātam । na khalu taṇḍulā atyantaṃ phalīkṛtā api piṭharodakadahanasaṃyogapracayamantareṇa pulākā bhavantīti bhāvaḥ ।।
tadabhāvaścāpavarge ।। tadarthaṃ yamaniyamābhyāmātmasaṃskāro yogāccādhyātmavidhyupāyaiḥ ।। kiṃ samādhiviśeṣa eva tattvajñānasādhanam । maivam ।
kiṃ tu । tadarthaṃ yamaniyamābhyāmātmasaṃskāro yogaccādhyātmavidhyupāyaiḥ samānamāśramiṇāṃ dharmasādhanam । iti yamaḥ । niyama iti ।
yasyāśramiṇo asādhāraṇo dharmopāyaḥ । yoga iti viṣayeṇa yogaśāstraṃ pātañjalaṃ lakṣayati । ekatrānavasthānamityādi yatidharmoktam । ।।
jñānagrahaṇābhyāsastadvidyaiśca saha saṃvādaḥ ।। nanu yadyete tattvajñānotpādakrameṇāpavargopāyaḥ kṛtaṃ tarhyānvīkṣikyetyata āha । jñānagrahaṇābhyāsastadvidyaiśca saha saṃvādaḥ ।। tadvyācaṣṭe tadarthamiti prakṛtam ।
ātmavidyā'nvīkṣikī । abhyāsaḥ satatakriyā tatra prayatna ityarthaḥ । prayojanamāha prajñāparipākārtham । paripākastu saṃśayacchedanam ।
ātmā uta neti saṃśayaḥ । tasya cchedanaṃ lokasya tattvajñānamātmani tadavarodhaḥ adhyavasitaṃ pramāṇena । tasyābhyanujñānaṃ tarkeṇa ।। taṃ śiṣyagurusabrahmacāriviśiṣṭaśreyorthibhiranasūyubhirabhyupeyāt ।।
sabrahmacārī sahādhyāyī । guruśiṣyasahādhyāyibhyo anyaḥ śāstreṇānuśiṣṭaḥ śiṣṭaśreyorthinaḥ śreyasi mokṣalakṣaṇe śrāddhāḥ । teṣāmapavarge śraddhādarśanādasti tadupāyābhyāsaḥ prāgabhavīya ityanumīyate । tena teṣāmapi prāgbhavīyasaṃskāravaśātpratibhopāvasanīyeti ।
abhyupeyādabhimukhamupetya jānīyāt gurvādibhiḥ sahetyarthaḥ । nītārtham gatārtham ।। pratipakṣahīnamapi vā prayojanārthamarthitve ।। tadanena gurvādibhirvādaṃ kṛtvā tatvanirṇaya uktaḥ ।
iti । tatredaṃ sūtramupatiṣṭhate । pratipakṣahīnamapi vā prayojanārthamarthitve ।। vyācaṣṭe tamabhyupeyāditi varttate ।
parato gurvādeḥ prajñāmupāditsamānastattvabubhutsāprakāśanenātmanaḥ śarīrādibhyo bhedaṃ bubhutsaityabhidadhānaḥ svapakṣamanavasthāpayan svadarśanaṃ gurvādikṛtādvicārātpūrvapakṣocchedena siddhāntavyavasthāpanalakṣaṇāt svadarśanaṃ pariśodhayet । anyonyapratyanīkāniṃ ca prāvādukānāṃ darśanānyayuktaparityāgena yuktaparigrahaṇena ca pariśodhayediti saṃbadhyate ।। tattvādhyavasāyasaṃrakṣaṇārthaṃ jalpavitaṇḍe bījaprarohasaṃrakṣaṇārthaṃ kaṇṭakaśākhāvaraṇavat ।। nanu yatra vādasyaiva daśeyamīdṛśī tattvanirṇaye dattajalāñjalī tarhi jalpavitaṇḍe ityata āha ।
svapakṣarāgeṇa caikai nyāyamativarttante । tatra । tattvādhyavasāyasaṃrakṣaṇārthaṃ jalpavitaṇḍe bījaprarohasaṃrakṣaṇārthaṃ kaṇṭakaśākhāvaraṇavat iti sūtram । tad vyācaṣṭe anutpannatattvajñānānāmiti ।।
tābhyāṃ vigṛhya kathanam ।। na kevalaṃ tadarthaṃ ghaṭamānānāṃ jalpavitaṇḍe api tu vidyānirvedādibhinaśca pareṇāvajñāyamānasya । tābhyāṃ vigṛhya kathanam iti sūtram । jalpavitaṇḍe avatārya vigṛhya jalpavitaṇḍābhyāṃ tattvakathanaṃ karoti vidyāparipālanāya ।
mā bhūdīśvarāṇāṃ mativibhrameṇa taccaritamanuvartinīnāṃ prajānāṃ dharmaviplava iti । idamapi prayojanaṃ jalpavitaṇḍayoḥ । na tu lābhakhyātyādi dṛṣṭam । na hi parahitapravṛttaḥ paramakāruṇiko munirdṛṣṭārthaṃ parapāṃsulopāyamupadiśatīti ।
śaṅkāvārttikam । vyāpakatvādantaḥ karaṇasyeti । asya vakṣyamāṇo abhisandhiḥ । nirākaroti ।
noktottaratvād sāṃkhyaṃ dūpayadbhirityarthaḥ । śaṅkitā svābhiprāyamudghāṭayati । svāṅgagatīkṣaṇeti । yāvaddhastāvacchinne ātmapradeśe prayatno na jāyate na tāvattatrakarma na ca tatrātmamanaḥ sannikarṣaṃ vinā prayatnaḥ ।
na ca manasa indriyasaṃyogaṃ vinekṣaṇam । na cāṇunā manasā indriyeṇa haste cāparyāyeṇa sambhavaḥ । tasmādvyāpakaṃ mana iti śaṅkārthaḥ । nirākaroti na śarīrātmamanaḥ saṃyogayaugapadyāt prayatnadarśanayoryupagadutpatteḥ ।
tatrātmanaḥśarīrasambandhātsvāṅgagatiriti । pāṇicālanecchāpekṣeṇātmamanaḥsaṃyogena pāṇiṃ cālayāmītyevamākāraḥ prayatno jāyate tatra prayatnavadātmamanaḥsaṃyogātpāṇau kriyā jāyate । yadyapyātmanaḥ sarvāṅge saṃyogo na viśiṣyate tathāpīcchāviśeṣādutpannaḥ prayatnaviśeṣaḥ pāṇāveva karma karoti । nānyatra prayatnavadātmasayogāccakṣuṣaḥ preraṇam ।
yadyapi cānayoḥ prayatnayorna yugapadutpādaḥ tathāpi tadatyantasaukṣmyātkālabhedo na lakṣyate । āha । na cātmanaḥ pradeśāḥ santīti । pariśiṣṭavārttikaṃ bhāṣyavyākhyayā vyākhyātam ।।
iti miśraśrīvācaspativiracitāyāṃ nyāyavārttikatātparyaṭīkāyāṃ caturthodhyāyaḥ samāptaḥ ।। adhyāye āhnike sūtrāṇi prakaraṇāni । āhnike sūtrāṇi prakaraṇāni । ādita ārabhyamilitvā sūtrāṇi prakaraṇāni ।
atha pañcamo adhyāyaḥ । sādharmyavaidharmyotkarṣāpakarṣavarṇyāvarṇyavikalpasādhyaprāptyaprāptiprasaṅgapratidṛṣṭāntānutpattisaṃśayaprakāraṇāhetvarthāpattyaviśeṣopapattyupalabdhyanupalabdhinityānityakāryasamāḥ ।। ārabhyataityata āha । sādharmyavaidharmyābhyāṃ pratyavasthānasya vikalpājjātibahutvamiti bhāṣyam ।
tasyārthamāha vārttikakāraḥ । jāteḥ saṃkṣepeṇoktāyā ityādi । yadyapi jātinigrahasthānabhedā jātinigrahasthānasāmānyalakṣaṇānantaraṃ prathame adhyāye yuktā lakṣayituṃ tathāpyeṣāṃ bahutvātprameyaparīkṣāyāṃ vilambhomābhūdapekṣitā cāsau śiṣyaiḥ । saṃśayādiparīkṣāṃ tu vinā prameyaparīkṣā na śakyate ।
tasmānmuniḥ śiṣyānurodhena parīkṣāṃ tāvadvarttayāṃ babhūva । tadanantaramavaśiṣṭaṃ jātinigrahasthānaviśeṣalakṣaṇaṃ varttayati । jalpavitaṇḍāparīkṣā cānantaraṃ pravṛttā tadaṅgaṃ ca jātinigrahasthāne ityavāntarasaṃṅgatirastīti sarvamadātam । viśeṣopayogi sāmānyalakṣaṇamāha ।
tatra jātirnāmeti । iti śeṣaḥ । āhnikārambhamākṣipati । jāteḥ prayogapratiṣedhāditi ।
parivarjanaṃ tu sāmānyajñānādipa bhavanna viśeṣajñānamapekṣata iti bhāvaḥ । samādhatte nārambhaprayojanasyoktatvāt । etadeva smārayati svayaṃ ca sukaraḥ prayoga iti । prāśnikaiḥ katamā jātirityukte svayaṃ ca sukaraḥ prayoga iti ।
jātiṃ prayuṅkte । tena hi loke tattvamavasthāpitaṃ bhavati । anyathā asanmārgapravṛtto lokaḥ syāt । na ca nakhacapeṭādibhirvidyāvidveṣiṇo nirākaraṇe tadutthāpitakuhetunirākaraṇadhīrasti laukikānām ।
tasmānna nakhacapeṭādaya upadeṣṭavyāḥ śāstrakṛtetyabhiprāyavānāha । sādhusādhananirākaraṇārthaṃ veti । atattvaviṣayatvena paramārthato asādhvapi sādhanamahnāya dūṣaṇasyāpratibhāsanātsādhvityuktam । lābhapūjākhyātikāmaścetyanvācaye cakāraḥ ।
prasiddhaṃ tāvattatvaparipālane prayojanaṃ tasminsatyetadapyanvācīyataityarthaḥ । matāntaraṃ nirākartumupanyasyati । asādhusādhaneti tattvaviṣayamapi sādhanamasādhviti viditavān vādakāle cāpratibhayāsādhuttvopapādanaṃ na sphurati । asādhyetaditi smarannevāsau jātiṃ prayuṅkte tadidamuktamanabhijñatayā sādhanadośasyeti ।
atha vā jānannapi jātiṃ prayuṅkto tasya sādhanasya doṣapradarśanārthaṃ prasaṅgavyājena madīyaṃ tāvaddūṣaṇābhāsam evaṃ tvadīyamapi sādhanābhāsaṃ yadi tvatsādhanaṃ samyak tadā madīyamapi samyak syāditiprasaṅgaḥ tadvyājena sādhanaṃ dūṣayatītyarthaḥ । tadetatparamataṃ dūṣayati । etattviti । jātyabhidhāne hi paryanuyojyopekṣaṇaṃ niranuyojyānuyogaśceti dvayaṃ nigrahasthānaṃ tasmādbuddhvetyuktam ।
atha na budhyate tatkimiti jātiṃ prayuñjīteti । yo hi samādarśanamātrātpūrvābhyastamapi vismarati tasya kaiva kathā ananusaṃhitapūrvajātyudbhāvanasyeti bhāvaḥ । etena buddhābuddhā veti vikalpāsambhavenānaikāntike sādhane prayukte pañcānāṃ sādharmyasamavaidharmyasamavikalpasamasādhyasamasaṃśayasamānāṃ jātīnāṃ prayogaḥ pratyuktaḥ । iti ।
pūrvasya yuktasya sādhanasya yuktamuttaram । aparasyāyuktasya sādhanasyāyuktamuttaramiti । nanu sādharmyasamādītyucyate । na ca vastutaḥ sādharmyasamādīnāṃ sāmyamasti sthāpanayā tathā satyajātitvaprasaṅgādityata āha ।
samīkaraṇārthaṃ prayoga iti । ābhimānikaṃsāmyaṃ na vāstavamityarthaḥ । sādharmyameva samaṃ yasmin prayoga iti śeṣaḥ । tadidamuktaṃ samārthaḥ sādharmyasamārthaḥ samīkaraṇārthaḥ prayogo draṣṭavya iti ।
evaṃ vaidharmyameva samamityatra vigrahe svarūpeṇa sāmyamuktvā viśeṣahatvabhāvena sāmyamāha viśeṣahetvabhāvo veti । ye tvāhuḥ sarveṣvevādapeśeṣu sarvāsāmeva jātīnāṃ prayoga iti tān pratyāha । sarvāpadeśavyāptiḥ sarvajātiprayogasya । apadeśo hetuvacanam ।
।। sādharmyavaidharmyābhyāmupasaṃhāre taddharmaviparyayopapatteḥ sādharmyavaidharmyasamau ।। pratiṣedhāviti sūtrapūraṇena pulliṅgaṃ samarthayate । anyathā jāteḥ prakṛtatvātsamānādhikaraṇyena sādharmyavaidharmyasame iti syāt ।
taddharmaviparyayopapatteḥ kṛte sādhyaviparyayopapattyarthamityarthaḥ । bhāṣye nidarśanaṃ kriyāvānātmā dravyasya kriyāhetuguṇayogāditi । iti । evamupasaṃhṛte paraḥ sādharmyeṇaiva pratyavatiṣṭhate niṣkriya ātmā vibhutvādākāśavaditi ।
atra ca sādhanamābhāsamuttaraṃ ca na jātiḥ vibhutvasyākriyatvepana svabhāvataḥ pratibandhāt । udāharaṇāntaramāha । yathā anityaḥ śabda utpattidharmakatvād । idaṃ tu samyaksādhanamuttaraṃ tvābhāsamiti ।
sādharmyokte sādharmyasamaḥ vaidharmyokte vaidharmyasamaḥ । evaṃ sādharmyokte vaidharmyasamaḥ vaidharmyokte sādharmyasama iti ।। gotvādgosiddhivattatsiddhiḥ ।। kathaṃ punariyaṃ jātiḥ, atha prakaraṇasamodbhāvanaṃ samyaguttarameva kasmānna bhavatītyata āha ।
anayośca sādharmyavaidharmyasamayoruttaram । gotvādgosiddhivattatsiddhiḥ ।। bhavedevaṃ yadyanvayavyatirekamātrāddhetorgamakatvaṃ syāt tato viśeṣagrahaṇābhāvātprakaraṇasamatvaṃ bhavet । na tvevaṃ bhavati svābhāvikasambandhabhājo gamakatvāt ।
na tvamūrttatvasya nityatvena svābhāvikaḥ sambandhaḥ buddhikarmādau vyabhicārāt । tasmādgṛhyamāṇaviśeṣatvānna prakaraṇasamaḥ । yathā gotvādgauḥ sidhyati svābhāvikapratibandhāt । natu sāsnādisaṃbandhāditi bhāṣyaṃ sāsnādītyatadguṇasaṃvijñano bahuvrīhiḥ ।
tena vyabhicāriṇaḥ śṛṅgādayo gṛhyante । vārttikam ekasyānanvayādekasyāvyāvṛtteḥ । ekasya sattvasya gavā ananvayād aśvādau vyabhicārādananvayaḥ । ।।
sādhyadṛṣṭāntayordharmavikalpādubhayasādhyatvācca utkarṣāpakarṣavarṇyāvarṇyavikalpasādhyasamāḥ ।। sādhyadṛṣṭāntayordharmavikalpādubhayasādhyatvāccotkarṣāpakarṣavarṇyāvarṇyavikalpasādhyasamāḥ ।। ubhayasādhyatvātsādhyasamaḥ । pañcānāṃ jātīnāṃ sādhyadṛṣṭāntayordharmavikalpādityanena pañcaiva lakṣaṇāni sūcitāni ।
tāni ca jātisamākhyābhirmitho viśiṣyante । tasmādeva ghaṭasādharmyādrūpādimatā api śabdena bhavitavyam । na cedrūpādimānmā bhūttathā anityo api । na cāsti viśeṣahetuḥ kṛtakatvādanityena bhavitavyaṃ na punā rūpādimateti ।
so ayaṃ sādhyadṛṣṭāntayorddharmavikalpādvaicitryādyatrotkarṣaṃ prasañjayati sa utkarṣasamaḥ । evaṃ tadeva sādhyadṛṣṭāntayordharmavaicitryamapakarṣeṇa viśiṣyamāṇamapakarṣasamasya lakṣaṇam । sādhyadṛṣṭāntayordharmavaicitryātsvarūpeṇā sādhyāsādhanatvaprasaṅgajanane varṇyāvarṇyasamau । sādhyadṛṣṭāntadharmavikalpahetukavarṇyatvanibandhanaṃ tu hetvādyavayavogitvaprasañjanaṃ sādhyasamaḥ ।
ata evobhayasādhyattvāditi sādhyatvaṃ hetumāhamādhya samasya sūtrakāraḥ । bhāṣyakāro api hetvādyavayavasāmarthyayogīti bruvāṇastatprasañjanaṃ sādhyasamaṃ manyate । tadetadvārttikakṛdāha । ghaṭā vā anitya ityatra ko heturiti ।
na ca yadi samākhyābhedena viśiṣyamāṇaṃ lakṣaṇapadaṃ bhinnārthaṃ tarhi samākhyāpadānyeva lakṣaṇāni santu kṛtaṃ lakṣaṇapadeneti vācyam । lakṣaṇapadasahitānāmeva teṣāṃ lakṣyabhedapratipādakatvāditi ।। kiñcitsādharmyādupasaṃhārasiddhervaidharmyādapratiṣedhaḥ ।। āsāṃ ṣaṇṇāṃ jātīnāṃ pratyākhyānam ।
kiñcitsādharmyādupasaṃhārasiddhervaidharmyādapratiṣedhaḥ ।। yasya dharmiṇaḥ sādhyadharmeṇa svābhāvikasaṃbandhaḥ sādhako dharma upapadyataupapanno bhavati sa dharmastasya sādhyadharmasya sādhanaṃ sādhyadharthmaṇyupasaṃhviyate । tathā ca śabdeneti । upanayapadenetyarthaḥ ।
iti tatrāha । yathotpattidhamrakatvamanvayavyatireki naivaṃ vibhāgajatvam । ayamarthaḥ vikalpasamamuttaraṃ vadatā hi yathā satyutpattimattve ghaṭo na vibhāgajaḥ iti vyavasthito vikalpaḥ evaṃ satyutpattimattve satyapi vibhāgajavacchabdo api nityo bhaviṣyati ghaṭastvanitya ityuktam । tatra tāvadutpattidharmakatvaṃ yathā satyanityatve ghaṭādau dṛṣṭam ākāśādiṣu cāsatyanityatve na dṛṣṭaṃ tenānityatvena svabhāvapratibaddhamavadhāritaṃ naivamutpattidharmakatvasya vibhāgajatvenāvibhāgajatvena vā svābhāvikasaṃbandho gṛhīto yenotpattimatkiṃ cidvibhāgajaṃ kiṃ cidavibhāgajaṃ na bhavet ।
tasmā dvikalpasamaṃ jātyuttaraṃ vadatā atinirbandhena vibhāgajatvena śabdasya nityatvaṃ vaktavyaṃ tatradamupatiṣṭhate yathotpattidharmakatvamanvayavyatirekyanityatvaṃ prati naivaṃ vibhāgajatvaṃ śabdanityatvaṃ pratyanvayavyatirekīti । taddhyasādhāraṇamityarthaḥ । asādhāraṇyamāha । na hi kiṃ cicchabdādanyadvibhāgājjāyamānaṃ nityamānatvaṃ vā dṛṣṭam ।
nanu vibhāgajo vibhāgo anityova dṛṣṭa ityata āha । thoktaviśeṣaṇamiti । ।। sādhyātideśācca dṛṣṭāntopapatteḥ ।।
ṣaṇṇāṃ jātīnāṃ pratyākhyānamuktvā varṇyāvarṇyasādhyasamānāmaparaṃ pratyākhyānamāha । iti । tadvyācaṣṭe dṛṣṭāntaḥ sādhya iti bruvateti । caturdaśavidhajātivādināmiha dūṣaṇamupanyasyati ।
yattvatroktaṃ jātīnāṃ paunaruktyamiti । ityarthaḥ । dūṣayati । na paunaruktyam ।
tattallakṣyapadasahitāni pañca lakṣaṇāni ubhayasādhyatvāccetyanena saha lakṣaṇāni ṣaḍiti na kevalaṃ lakṣya bhedātprayogabhedadarśanācca । śaṅkate । yadi lakṣyabhedājjātibhedastata ānantyamiti cet । nirākaroti ।
nānavadhāraṇāditi । na lakṣyāṇāmavadhāraṇamastyeṣāmānantyāt । lakṣaṇopagraheṇa caturviṃśatirjātaya ityarthaḥ । lakṣyāṇāṃ lakṣaṇābhede api bhede nidarśanamāha ।
tathā hi prakaraṇasamaiketi । ।। prāpya sādhyamaprāpya vā hetoḥ prāptyāviśiṣṭatvād aprāptyāsādhakatvācca prāptyaprāptisamau ।। prāptyaprāptisamāviti lakṣyapadam ।
śeṣaṃ lakṣaṇam । asatsādhyate na tu sat । prāptaṃ sat । asataḥ prāptyasaṃbhavāt ।
tasmānna sādhyam । api ca yena yasya prāptistena gaṅgā sāgaraṃ prāptā sāgareṇasaṅgatā sāgareṇābhinnā tadvadevābhinne । tasya bhedādhiṣṭhānatvādityapi draṣṭavyam । aprāptisamastu sphuṭa eveti ।
nanu prāptyaprāptisamayormilitayoḥ sādhanapratiṣedhasyaikatvāt kathaṃ prāptyaprāptisamau bhinnāvityata āha । anayorbhedopadeśo vivakṣāta iti । sādhanapratiṣedhasyaikatve api prāpya vā aprāpya veti vikalpabhedādbhedavivakṣetyarthaḥ । abhedavivakṣāyāṃ tvekamevottaram ।
yathā vṛkṣāṇāṃ bahutvaṃ vivakṣitvā bahuvacanaprayogo vṛkṣā iti tadbahutvasaṃkhyāyāva ekatvaṃ vivakṣitvaikavacanam ekaṃ vanamiti । udāharaṇena sādharmyaṃvaidharmyābhyāṃ pratyavasthānamiti jātisāmānyalakṣaṇaṃ manvāno deśayati । jātilakṣaṇābhāvāditi pariharati । na sūtrārthāparijñānāditi ।
sūtre nodāharaṇasādharmyaṃ vivakṣitamapi tu yena kena cidvidyamānenāsādhyena sādharmyam । iti ।। ghaṭādiniṣpattidarśanāt pīḍane cābhicārādapratiṣedhaḥ ।। ghaṭādiniṣpattidarśanāditi sūtraṃ, tadvyācaṣṭe mṛtpiṇḍaprāptānāṃ daṇḍādīnāṃ na gaṅgāsāgaravadaviśeṣaḥ ।
mṛdavayavāḥ pūrvavyūhaparityāgeneti । sādhyaṃ karma tacca mṛdavayavāste ca siddhā evetyavyabhicāraḥ । iti bhāvaḥ । ko aprāptyartha iti।aprāptasya sādhakatve atiprasaṅgaḥ iti bhāvaḥ ।
uttaraṃ parasparopaśleṣamantareṇa sādhakatvamiti । eva । yaduddeśenābhicāraḥ śyenādinā kriyate tasyaiva pratyavāyo bhavati nānyasyeti niyamaḥ । atrāpi hetutvaṃ kriyāṃ prati dṛṣṭam ।
yathā paṅkākhyāyāṃ bhuvi । sugamamanyat ।। dṛṣṭāntasya kāraṇānapadeśāt pratyavasthānācca pratidṛṣṭāntena prasaṅgapratidṛṣṭāntasamau ।। dṛṣṭāntasya kāraṇānapadeśātpratyavasthānācca pratidṛṣṭāntena prasaṅgapratidṛṣṭāntasamau ।।
dṛṣṭāntasya kāraṇaṃ pramāṇaṃ tasyānapadeśātprasaṅgapasamaḥ sādhyasamo hi dṛṣṭānte sādhyavaddhetvādyavayavaṃ prasañjayati । pañcāvayavaprayogasādhyatāṃ dṛṣṭāntasya gatasyānityatvasya prasañjayatītyarthaḥ । prasaṅgasamastu dṛṣṭāntagatasyānityatvasya pramāṇamātrasādhyatāmityapaunaruktyam । bhāṣyaṃ sādhanasyāpi ।
dṛṣṭāntagatasyānityatvaspaya sādhanaṃ pramāṇaṃ vācyamiti । vārttikaṃ ghaṭa eva tāvadanitya ityatra ko heturiti । atra kiṃ pramāṇamityarthaḥ । bhāṣyaṃ pratidṛṣṭānta udāhniyate ।
kiṃyāhetuguṇayuktamākāśamakriyaṃ dṛṣṭaṃ tasmādanena pratidṛṣṭāntena kasmāt । kriyāhetuguṇayogo niṣkriyatvameva na sādhayatyātmana iti śeṣaḥ । yadi punariyamanaikānitakadeśanā syāt kriyāhetuguṇayuktasyāpyakriyatvaṃ dṛṣṭaṃ yathākāśasyeti tad etatsaduttaraṃ syāt । na tvevametaditi jātiḥ ।
śaṅkate । vāyvākāśasaṃyogasyeti । nirākaroti । na tatsamānadharmopapatteḥ ।
tatsamānadharmaṇo dharmiṇaḥ kriyāvattvopapatteḥ । yadi tathābhūta evākāśe kasmānna karotītyata āha yastvasāviti । tasya dūṣaṇānyāha yadi ceti । pradīpopādānaprasaṅganivṛttivattadvinivṛttiḥ ।।
yadi prajñāpanārthamuttaraṃ nāprajñāto dṛṣṭāntaḥ । tatra laukikaparīkṣakāṇāṃ buddhisāmyāditi śeṣaḥ । pratidṛṣṭāntahetutve ca nāheturdṛṣṭāntaḥ ।। sa ca kathamahertuna syāditi kathaṃ hetuḥ syāditi ।
abhyupagamāditi । madīyasya ca dṛṣṭāntasyābhyupagamānna tvadīyo dṛṣṭānta ityarthaḥ । athaivaṃ prayuṅkte yathā madīyo na dṛṣṭāntastathā tvadīya iti tathāpi vyāghātānna dṛṣṭānto madīyasyādṛṣṭāntatve sādhye pratidṛṣṭāntena hi tena madīyasyā dṛṣṭāntatā sādhyā, sa cenna dṛṣṭāntaḥ madīpasyādṛṣṭāntatā sādhyeti vyāhatamityarthaḥ ।। ।। prāgutpatteḥ kāraṇābhāvādanutpattisamaḥ ।।
ghaṭavadityukta iti । tadaśrāvātkāraṇābhāvādanityatvasya kāryasyābhāve nityatvaṃ prāptam । nityatvānityatvābhyāṃ rāśyantarābhāvāditi ।। tathābhāvādutpannasya kāraṇopapatterna kāraṇapratiṣedhaḥ ।।
tasya pratyākhyānam । tathā bhāvāpadutpannasya kāraṇopapatterna kāraṇapratiṣedhaḥ ।। nityatvena hi śabdasya dharmeṇānutpattyā pratyavastheyam । iti ca sambhavati ।
utpannastṛtpattidharmā ca śabdaścāni tyaśceti nānutpattyā śakyaṃ pratyavasthātumityarthaḥ । kāraṇopapatteriti prayatnānantarīyakatvasya pratiṣedha ityarthaḥ । yaduktaṃ kāraṇābhāvādanityatvasya kāryasyābhāve nityatvaṃ prāptamiti tatrāha vārtikakāraḥ । iti ।
kārako hi heturnivartamānaḥ svakāryaṃ nivartayati na tujñāpakastadabhāve api bhūmau ciranikhātānāṃ nidhyādīnāmanivṛtteriti । tataśca viśeṣaṇa manarthakaṃ prāgutpatterati । prāgasato hi sattāsambandha utpattiḥ prāgapi cedasāvabhyupagataḥ prāgiti viśeṣaṇamanarthakam । utpatterabhāve sadaivānutpattidharmakatvādityarthaḥ ।
apare tu prāgutpatteḥ kāraṇābhāvādityukte arthāpattisamaiveyaṃ jātiriti matvā asyā uttaramāhuḥ yadaivaṃmucyeta prayatnānantarīyakatvādanityaḥ śabda iti tadarthādaprayatnānantarīyakatve nityatvamuktaṃ bhavatītyarthāpattitaḥ pratipakṣasiddherarthāpattisamaiveyaṃ jātirityabhimānaḥ । evaṃ kṛte ta evāsyāṃ jātāvuttaraṃ bruvate nāyaṃ niyama iti । tadetatpareṣāṃ mataṃ dūṣayati । etattviti ।
śaṅkate । jātilakṣaṇābhāvānneyaṃ jātiriti cet । sādharmyavaidharmyābhyāṃ pratyavasthānaṃ jātiḥ na cānutpattisamāyāḥ sādharmyaṃ vaidharmyaṃ vā asti kena cidityarthaḥ । nirākaroti ।
nānutpannairahetubhiḥ sārūpyāditi । yathā anutpannāstantavo na paṭasya kāraṇaṃ tathā śabdotpatteḥ prāganutpannaṃ prayatnānantarīyakatvaṃ nānityatvasya kāraṇamiti sādharmyeṇa pratyavasthānamityasti sāmānyalakṣaṇamityarthaḥ । etāvatā cārthāpattisamāyā anutpattisamāto bhedo darśitaḥ ihānutpannairahetubhiḥ sāmyena kāryapratiṣedhāt arthāpattisamāyāṃ vākyārthaviparītāropeṇa pratiṣedhāditi ।। sāmānyadṛṣṭāntayoraindriyakatve samāne nityānityasādharmyāt saṃśayasamaḥ ।।
dṛṣṭāntaḥ prayatnānantarīyakatvasya hetorghaṭa iti । yathā hi viśeṣadarśanaṃ niścayasya kāraṇamastīti niścayotpattireva sādharmyadarśanamātramasti saṃśayasya kāraṇamiti saṃśayenāpi bhavitavyamityarthaḥ । sūtrārthaprayojanamākṣepasamādhānābhyāṃ sphuṭīkaroti । saṃśayasamā sādharmyasamāyā iti ।।
sādharmyātsaṃśaye na saṃśayo vaidharmyād ubhayathā vā saṃśaye atyantasaṃśayaprasaṅgo nityatvānabhyupagamācca sāmānyasyāpratiṣedhaḥ ।। asya pratyākhyānasūtram । sādharmyātsaṃśaye na saṃśayo vaidharmyāduśrayathā vā saṃśaye atyantasaṃśayaprasaṅgo nityatvānabhyupagamācca sāmānyasyāpratiṣedhaḥ । na sāmānyadarśanamātraṃ saṃśayasya kāraṇamapi tu viśeṣādarśanasahitaṃ viśeṣadarśane tu tadrahitaṃ na kāraṇamiti sūtrārthaḥ ।
ubhayathā veti । sādharmyaviśeṣadarśanābhyāmityarthaḥ । nityatvānabhyupagamācca sāmānyasyeti । ।।
ubhayasādharmyātprakriyāsiddheḥ prakaraṇasamaḥ ।। upalakṣaṇaṃ caitad ubhayasādharmyāditi । ubhayavaidharmyādityapi draṣṭavyam । etadvyācaṣṭe bhāṣyakāraḥ ubhayena nityena cānityena ceti ।
dvitīyaśca nityasādharmyātpratipakṣaṃ pravartayati nityaḥ śabdaḥ śrāvaṇatvācchabdatvavaditi । atha dvitīyasādhanapravṛttau prathamasya sādhanasya kiṃ bhavatītyata āha । evaṃ ca sati prayatnāṃnantarīyakatvāditi heturanityasādharmyeṇocyamāno na prakaraṇamativartate । mā ativarttiṣṭa prakaraṇaṃ ko doṣa ityata āha ।
prakaraṇānativṛtternirṇayānativarttanam । nirṇayāniṣpattirityarthaḥ । evamānityasādhanavādinaṃ pratyuttaraṃ darśayitvā nityasādhanavādinaṃ pratyāha । iti ।
tadevaṃ sādharmyeṇa prakaraṇasamadvayamuktaṃ tathā vaidharmyeṇa prakaraṇasamadvayaṃ nityānityasādhanavādināveva pratyāha । samānaṃ caitaditi । ubhayavaidharmyāditi । nityākāśavaidharmyātkṛtakatvādanityaghaṭavaidharmyāccāsparśavattvāditi ।
tadevaṃ prakaraṇasamacatuṣṭayam । pūrvapakṣavārttikaṃ saṃśayasamasādharmyasamābhyāmiti pariharati । nobhayapakṣasādharmyāttadbhedopapattiriti । prakaraṇasame hi svapakṣaniścayena mayā vādipakṣasādhanaṃ dūṣaṇīyamiti buddhyā pravarttate ।
na tu pratipakṣaniścayeneti viśeṣaḥ । iha tu sāmyamātrāpādanaṃ na sādhanena, kiṃ tu dūṣaṇairityetāvatā samārthaḥ prayogaḥ sama iti boddhavyam ।। pratipakṣāt prakaraṇasiddheḥ pratiṣedhānupapatiḥ pratipakṣopapatteḥ ।। asya pratyākhyānam ।
pratipakṣātprakaraṇasiddheḥ pratiṣedhānupapattiḥ pratipakṣopapatteḥ ।। dvayoḥ sādhanayostadānīmagṛhyamāṇaviśeṣayoḥ ko ayamabhimānaḥ prativādino yanmayāsvapakṣasādhanenaiva vādinaḥ sādhanaṃ dūṣaṇīyamiti । samānabalayoścedayamātmīyātsādhanātsvapakṣasiddhipamicchati ato anicchannapi vādināpi sādhanātsiddhimabhyupagamayitavyaḥ । anyathā svasādhanātsādhyasiddhimupajīvya vyaktamiyaṃ rājaṅkulasthitiriti ।
evaṃ vyavasthite sūtrabhāṣye yojayitavye । pratipakṣātpratipakṣasādhanātprakaraṇasya prakriyamāṇasya sādhyasyeti yāvat । siddheḥ samānāt svasādhanāt pratiṣedhasya prativādisādhanasya svasādhyasiddhidvāreṇa parakīyasādhanapratiṣedhasyānupapattiḥ । kasmātpratiṣedhānupapattirityata uktaṃ pratipakṣopapatteḥ ।
phalataḥ parakīyasādhanasya samānātsvasādhanātprakriyāsiddhiṃ svasādhyasiddhiṃ bruvatā pratipakṣātprakriyāsiddhiruktā bhavati prativādinā । nanvevaṃ prakaraṇasamāvhayo hetvābhāso nodbhāvanīyaḥ prativādinā jātyuttaraprasaṅgādityata āha । tattvānavadhāraṇācca prakriyāsiddhiḥ । svasādhyanirṇayena parasādhyavighaṭanabuddhyā prativādinā sādhanaṃ prayujyamānaṃ prakaraṇasamajātyuttaraṃ bhavati ।
satpratipakṣatayā vādinaḥ sādhanamaniścāyakaṃ karomīti buddhyā pratipakṣasādhanaṃ prayuñjāno na jātivādī saduttaravāditvāt । satpratipakṣatāyā hetudoṣasyānaikāntikādivadupapāditatvāt । tattvānavadhāraṇādityanena prakaraṇasamodāharaṇaṃ darśitam । uktottara iti ।
tulyabalayorekatarasmātsvasādhyasiddhimabhyupagacchatordvayorapi phalato vyabhicāraḥ sidhyati । na ca viruddhāvyabhicārī sambhavati । avyabhicāro hyavinābhāvaḥ sa ca pañcarūpasampattiścatūrūpasampattirvā na viruddhāvyabhicāriṇi sāstītyarthaḥ ।। traikālyāsiddher hetorahetusamaḥ ।।
sūtrābhāṣyavārtikāni pramāṇasāmānyaparīkṣāvyākhyānena vyākhyātāni ।। na hetutaḥ sādhyasiddhestraikālyāsiddhiḥ ।। pratiṣedhānupapatteśca pratiṣeddhavyāpratiṣedhaḥ ।। arthāpattitaḥ pratipakṣasiddherarthāpattisamaḥ ।।
udāharaṇapuraḥsaraṃ sūtraṃ yojayati । anityaḥ śabda iti । anityasādharmyādanityaṃ śabdaṃ bruvāṇo bhavānanakṣaraṃ nityasādharmyānnityatvaṃ śabdasya brūtaityarthaḥ । na sādharmyasamādau vādyabhiprāyavarṇanamityato bhedaḥ ।।
anuktasyārthāpatteḥ pakṣahānerupapattiranuktatvādanaikāntikatvāccārthāpatteḥ ।। asya pratyādeśasūtram । anuktasyārthāpatteḥ pakṣahānerupapattiranuktatvādanaikāntikattvāccārthāpatteḥ ।। tadvyācaṣṭe anupapādya sāmarthyamiti ।
tadeva khalvanuktaṃ vacanāllabhyate yatkalpanamanteraṇa vacanārtho na ghaṭate yathā pīno devadatto divā na bhuṅktaityukte rātrau bhuṅkta iti । yathā vā yāgena svargaṃ bhāvayedityukte antarāpūrvaṃ kṛtveti vākyārthopapādane tasya sāmarthyāt । na tvavyabhicāriṇaḥ sādharmyātsādhye sādhyamāne arthāduktaṃ bhavati vyabhicāriṇā api sādharmyeṇa sādhayitavyamiti । tasya vākyārthopapādane asāmarthyāt ।
tadantareṇa vākyārthopapatteḥ । yadi punaranupalabdhasāmarthyamanuktamapi gamyeta tatastvayā nityatvāpādane śabdasyocyamāne anucyamānamanityatvaṃ pratyetavyam । tathā ca bhavadabhimatasya nityatvasya vyāvṛttiḥ । anityapakṣasyānuktasya siddhāvarthādāpannaṃ nityapakṣasya hāniriti ।
viparyayeṇāpi pratyavasthānasambhavāt । anaikāntikatvamāha ubhayapakṣasamā ceyamiti । vyabhicārāccānaikāntikatvamāha । na ceyaṃ vipayaryamātrāditi ।
na hi bhojananiṣedhādevābhojanaviparītaṃ sarvatra kalpate । dhanatvaṃ hi grāvṇaḥ patanānukūlagurutvātiśayasūcanārthaṃ na tvitareṣāṃ patanaṃ vārayati । vārtikaṃ subodham ।। ekadharmopapatteraviśeṣe sarvāviśeṣaprasaṅgāt sadbhāvopapatter aviśeṣasamaḥ ।।
ghaṭenāviśeṣo anityatvākhyaḥ śabdasya sattvātsādharmyātsarveṣāṃ sarvāviśeṣaprasaṅgaḥ । iti pratiṣedho aviśeṣasamaḥ । ityasya vivaraṇamubhayoranityatva iti । deśyaṃ vārtikaṃ sādharmyasamāto na bhidyate iti ।
parihāravārttikaṃ naikasamasteti ।। kvaciddharmānupapatteḥ kvaciccopapatteḥ pratiṣedhābhāvaḥ ।। asya pratyādeśasūtram । kva cittaddharmānupapatteḥ kva ciccopapatteḥ pratiṣedhābhāvaḥ ।।
iti yojanā । etaduktaṃ bhavati avinābhāvasampannaṃ sādharmyaṃ gamakaṃ na tu sādharmyamātramiti । sadbhāvo papattinimittamiti sadbhāvavyāpakamityarthaḥ । atrāntare vaināśikaḥ sattāvyāpakamanityatvaṃ manvāno deśayati ।
atha matamanityatvameva dharmāntaramiti । nirākaroti । evaṃ khalu vai kalpyamāna iti । pūrvapakṣottarapakṣapavanirvāhastṛtīye prapañcitaḥ ।
yathākāśādigātmaparamāṇavaḥ, ke citpramāṇaviniścitānityabhāvā yathā ghaṭādayaḥ tasmātsattvamanaikāntikatvādasādhakamityāha sataśca nityānityabhāvāditi । na tu niṣedhatītyāhasarvabhāvānāṃ sadbhāvopapatteriti । vārtikaṃ kva citsādharmyamupalabhyata iti । vyāpyatayeti śeṣaḥ ।
iti tatrāha vyarthaṃvā sarvabhāvagrahaṇam । iti ।। ubhayakāraṇopapatterupapattisamaḥ ।। yadyanityatvakāraṇaṃ prayatnānantarīyakatvamupapadyate tadasti śabdasyetyanityaḥ śabda iti ।
prakaraṇasamāyāṃ jātau pakṣapratipakṣasādhanayoḥ samānabalatve api prativādi svāsādhanāsvapakṣasiddhpavayā vādisādhanadūṣaṇe pravarttate, upapattisamāyāṃ tu svasādhanenaiveti viśeṣaḥ ।। upapattikāraṇābhyanujñānādapratiṣedhaḥ ।। asya pratyādeśasūtram । upapattikāraṇābhyanujñānādapratiṣedhaḥ ।।
vādyabhimatasya sādhanasyopapattau yatkāraṇaṃ tasvaya prativādinā abhyanujñānāditi bhāvaḥ । prakaraṇasamapratyākhyānavadasyāpi pratayākhyānaṃ draṣṭavyam । sugame bhāṣyavārttike ।। nirdiṣṭakāraṇābhāvepyupalambhādupalabdhisamaḥ ।।
anityatvakāraṇasyeti । jñāpakasyetyarthaḥ । nanu yadvṛttayogaprāthamyayoḥ sādhanadharmo viṣayo na tu sādhyadharmaḥ sa hi tadvṛttayogasya viṣayaḥ evaṃ prayujyate yo yaḥ prayatnānantarīyakaḥ sa sarvo anityaḥ anena hi prayatnānantarīyakatvamanityādanyato vyāvarttitam । evaṃ hi sa bhaved yadi nityo api prayatnānantarīyako dṛśyeta na tvevamasti, tasmādupalabdhisamāyā utthānameva nāsti bījābhāvādityata āha vārtikakāraḥ sarvasādhyādhyāropeṇāvyāpakatvaṃ sādhanasyetyupalabdhisamārthaḥ ।
yadyapi varṇātmakaḥ śabdo ani tyatvena sādhyatayā vivakṣitaḥ prakaraṇādanityaḥ śabdaḥ prayatnānantarīyakatvād ghaṭavaditi tathā api śabdamātramanena pakṣīkṛtamityāropya bhāgāsiddhatvāropaṇaṃ sādhanasyetyupalabdhisamārthaḥ । samāropamevodāharaṇāntareṇa darśayati । sarvamanityamiti । śabdonitya iti pratijñāyāmapi sarvamanityamitnapavayāropyeti yojanā ।
bhāṣyakārodāharaṇāpatitopaścodāharaṇāntarapradarśanabījam । yastvanityaḥ śabda iti pratijñāyāṃ sarvānityatvāropo nirbīja iti na tuṣyati taṃ pratyāha । śrūyamāṇeti । iti vivakṣitaḥ ।
evaṃ ca nāyogavyavacchedena śabdānityatvaṃ heturavyāpakatvāt । nāpyanyayogavyavacchedena hetvantarasya vidyamānatvāditi jātivādino abhisaṃdhiriti ।। kāraṇāntarādapi taddharmopapatterapratiṣedhaḥ ।। asya pratayākhyānasūtram ।
kāraṇāntarādapi taddharmoyapatterapratiṣedhaḥ tadvyācaṣṭe । prayatnānantarīyakatvāditi bruvateti । kāraṇataḥ prayatnācchabdasyotpattiniyamo vidhīyate varṇānāmanityatvaṃva sādhayitum । na tu kāryasya kāraṇaniyamaḥ, prayatnādeva sarvaḥ śabdo jāyate na tu vāyusaṃyogādvṛkṣabhaṅgāditi niyama ucyate yenāvyāpakatvaṃ hetoḥ syāditi ।
iti । etadeva vārttikakāro vyācaṣṭe anityaḥ śabda iti bruvatā prayatnānantarīyakatveneti śeṣaḥ । sādhyāntarāṇāṃ śākhābhaṅgajaśabdānāṃ kāraṇamanityatvajñāpakaṃ na pratiṣidhyate । yadyapakṣīkṛtānāmapi kāraṇāntarādanityatvaṃ bhavati kāmaṃ bhavatvityarthaḥ ।
nāpi śabdasya sādhyasyānityatve kāraṇāntaraṃ pratayayabhedabheditvādi pratiṣidhyate । ekadeśimatamāha । tidetadpava dūṣayati etattu nāvivādāditi । ayamabhisaṃdhiḥ ।
prayatnānantarīyakatvaṃ hi koṣṭhyasya vāyoḥ kriyāyāḥ sā hi prayatnavadātmasaṃyogājjāyate । vāyoḥ punaruraḥsthānādiṣu saṃyogavibhāgādayo na prayatnānantarīyakāḥ prāgeva tu śabdaḥ yadā cādyaśabdasyeyaṃ gatistadā kaiva katha prayatnānantarīyakatve antyasya śravaṇavivarasamavāyinaḥ śrūyamāṇsya śabdasya । tasmādyaḥ prayatnānantarīyakatvaṃ śabdaspaya vinā pramāṇena pratipadyate na taṃ prati kiṃ citsādhyate pramāṇena । pramāṇānadhīnasya pratibhāsamātreṇa prameyasiddheḥ sarvatra sulabhatavāditi ।
tadanenāparitoṣabījamuktam । abhyupetya śabdasya prayatnānantarīyakatvamāha । yadā tu prayatnānantarīyakatvamiti । deśayati ।
jātīti । pariharati neti ।। tadanupalabdheranupalambhādabhāvasiddhau tadviparītopapatter anupalabdhisamaḥ ।। anupalabdhisamapratiṣedhasya lakṣaṇaṃ darśayituṃ tatpratiṣedhyaṃ tāvadāha bhāṣyakāraḥ ।
na prāguccāraṇādvidyamānasyānupalabdhiriti । tasmādudakādivadāvaraṇādirasyānupalambhakāraṇaṃ bhavatītyata āha । gṛhyeta caitadasyāgrahaṇakāraṇamiti । pratiṣedhyamutkvā ।
pratiṣedhasya jāterlakṣaṇamāha । tadanupalabdheranupalambhādabhāvasiddhau tadviparītopapatteranupalabdhisamaḥ ।। vyācaṣṭe teṣāmāvaraṇādīnāmanupalabdhirnopapadyate । upalabhyamānatve upalabdhirūpatayā anupalabdhitvānupapatteḥ ।
tathā cānupalabdheranupalambhādanupalabdhirnāstītyāvaraṇādyupalabdhisiddhiriti । ।। anupalambhātmakatvādanupalabdherahetuḥ ।। asya pratyādeśasūtram anupalambhātmakatvādanupalabdherahetuḥ ।।
āvaraṇādyanupalabdhirāvaraṇādīnāmabhāvaṃ gamayati । na tvātmano abhāvamāvaraṇādyupalabdhirūpaṃ na hyasāvanupalabdhirapyātmano yenātmābhāvaṃ gamayet । upalabdhirapyupalabhyaviṣayā nātmaviṣayā kiṃ punaranupalabdhiḥ । na heturātmābhāvasya tathā sati saiva na syāditi na syādupalabhyābhāvo apītyāvaraṇaṃ tadupalabdhinaśca syāditi ।
tadidamāha bhāṣyakāraḥ । anupalambhādityayamaheturiti । kasmāt । anupalambhātmakatvādanupalabdheḥ ।
etadvyācaṣṭe upalambhābhāvamātratvāditi । mātragrahaṇena jātivādyabhimatātmābhāvarūpatāṃ vyavacchinatti । āha । yadasti tadupalabdherviṣaya upalabdhyā tadastīti vijñāyate ।
na punaranupalabdheranupalambhātmatayā tatpratijñeyamiti bhāvaḥ । anupalabdheḥ prajñeyamāha । yajñāsti so anupalabdheriti । nanu jñāyatāṃ kimetāvatā apītyata āha ।
iti । tvayā hi jātivādinā āvaraṇādyanupalabdheranupalambhenāvaraṇopalambhamāvaraṇaṃ ca prasañjayatā anupalambhasya svaviṣayalopena pratayavastheyam । jātivādinastu niṣedhyeta tathā ca sarvalokavyavahāraḥ samucchidyeteti bhāvaḥ । apratiṣiddhā cāvaraṇādyavanupalabdhirāvaṇādīnāmabhāvaṃ prati hetutvāya kalpate ।
ityata āha । āvaraṇādīni tviti । ityarthaḥ । abhāvastu teṣāṃ kutastya ityata āha anupalambhātpratiṣedhakātpramāṇādanupalabdheryo viṣayaḥ upalabhyābhāvaḥ sa gamyate ।
na santyāvaraṇādīni śabdasyāgrahakāraṇānīti । tatkimidānīṃ sākṣādevopalambhaniṣedhakaṃ pramāṇamupalabhyābhāvaṃ gamayati netyāha । anupalambhāt upalabdhiniṣedhakātpramāṇādanupalabdhirāvaraṇasya sidhyati । kasmādityata āha ।
iti draṣṭavyam ।। jñānavikalpānāṃ ca bhāvābhāvasaṃvedanādadhyātmam ।। api tu sarvajanapratyātmavedanīyetyāha sūtrakāraḥ । jñānavikalpānāṃ ca bhāvābhāvasaṃvenādadhyātmam ।।
vyācaṣṭe aheturiti vartate । śarīra iti । prāguccāraṇāc śabdasyānupalabdherasattve sādhyamāne anaikāntikatvaṃ syād yadi tu paścādviśiṣyeta āvaraṇādyasaṃbhave satīti tato hetvantaraṃ nāma nigrahasthānaṃ syādityāśaṅkya vārtikakāra āha । āvaraṇādyasaṃbhave sattvābhyupagame ca satyanupalabdheriti prayogaḥ ।
sattvābhyupagame cetyasyopādānaprayojanamāha । āvaraṇādyasaṃbhave sattvābhyupagame viparyayasyāvyabhicārānnārthāpattisamaḥ । ayamarthaḥ । yadyāvaraṇāsaṃbhave satyanupalabdherityucyamāne kaścidarthāpatisamayā jātyā pratyavatiṣṭhate āvaraṇādyasaṃbhave satyanupalabdherityucyamāne arthādāpatitamāvaraṇādisaṃbhave satyupalabdheriti ।
yadā tu sattvādyabhyupagama iti । viṣayaviparyayassūcyate tadāvaraṇādyasabhave satyanupalabdherasattvamityasya viparyaya evaṃ prayoktavyaḥ । ityarthaḥ ।। sādharmyāttulyadharmopapatteḥ sarvānityatvaprasaṅgādanityasamaḥ ।।
asti ghaṭenānityena sarvabhāvānāṃ sattvaṃ sādharmyamiti ।। sādharmyādasiddheḥ pratiṣedhāsiddhiḥ pratiṣedhyasādharmyāt ।। asya pratyākhyānasūtram । dṛṣṭānte ca sādhyasādhanabhāvena prajñātasya dharmasya hetutvāttasya cobhayathā bhāvānnāviśeṣaḥ ।।
tadidaṃ jātivādinā sāmyamāpādya paramārthapratiṣedhamāha । dṛṣṭānte ca sādhyasādhanabhāvena prajñātasya dharmasya hetutvāttasya cobhayathābhāvānnāviśeṣaḥ ।। sādharmyāmātraṃ cāśrityasādhyā vinābhāvarahitamiti । iti ।
pariharati bhidyata iti । yaccāviśeṣasamauttaramiti । sarvānityatvaṃ hi prasañjayatā na śabdānityatvaṃ niṣiddhaṃ bhavatīti tatroktamityarthaḥ । atra śaṅkate nāsādhanāditi ।
pariharati । na viśeṣahetūpapatteriti । ।। nityamanityabhāvādanitye nityatvopapatternityasamaḥ ।।
na hyasti saṃbhavaḥ sāmānyasamavāyātiriktadharmā nityā dharmī cānitya iti ।। pratiṣedhye nityamanityabhāvādanitye anityatvopapatteḥ pratiṣedhābhāvaḥ ।। asya pratyādeśasūtram । ityarthaḥ ।
utpannasya nirodhādabhāvaḥ śabdasyānityatvam । tatra ca paripraśnānupapattiḥ । yadi hi nirodhakādabhāvo anityatvaṃ tathāpi praśnānupapattiḥ । athāpyasmanmate samavāyastathā api tadanupapattiḥ anityatvaṃ hi śabdasyāparāntāva cchinnasattāsamavāyaḥ ।
na cāsau śabdādheyastasya svatantratvādevetyarthaḥ । vārtikam । pṛthagadharmatvenānityatvasyānabhyupagamāditi । anātyantikasattāsamavāyo hyanityatā na cāsau samavāyātpṛgragdharmo na ca samavāyo api dharmo anāśritatvātpāratantryeṇa tu nirūpaṇātkathaṃ ciddharmītyucyata iti ।
api cānātyantikasattāyogo anityatetyukte na yuktaḥ praśna iti । uta paṭa iti tādṛśametadityarthaḥ । api cānityatā nitnapayā anityā veti vikalpo nāvatarati virodhādityata āha । ātyantikānātyantikabhāvayogaścaikasyeti ।
śaṅkate pratiṣedhyeti । evamabhyupagacchato ayaṃ doṣa ityetatparametad na tu svapakṣopavarṇanaparametaditi śaṅkārthaḥ । nirākaroti na vikalpānupapatteriti । virodhasya coktottaratvāditi ।
paripraśnānupapatterityuttaraṃ virodhasyoktamityarthaḥ ।। prayatnakāryānekatvāt kāryasamaḥ ।। udāharaṇavapūrvakamasyārthaṃ vyācaṣṭe prayatnānantarīyakatvādanityaḥ śabda iti । kāryatvānityatve ca parasparāsaṃkīrṇe prathama evādhyāyedarśite ।
udāhṛtya jātimavatārayati । ucyata iti । prayatnānantarīyakatvaṃ prayatnānantarotpādo vā syāt prayatnānantaropalambho vā । na tāvatpūrvaḥ kalpo asiddhatvāt ।
tatra kāryasamaṃ pratiṣedhamāha prayatnānantaramupalabhyamānānāṃ prayatnānantaramātmalābhaśca dṛṣṭo yathā ghaṭādīnāṃ vyavadhānāpohāccābhivyaktirvyavahitānāṃ mūlakakīlakādīnāṃ, tatkiṃ prayatnānantaramātmalābhaḥ śabdasyāho svidabhivyaktiriti viśeṣo nāsti । tadevaṃ kāryāviśeṣeṇa pratyavasthānaṃ kāryasamaḥ । yena tu kāryasamā jātiranyathaivoktā tadyathā anityaḥ śabdaḥ kṛtakatvād ghaṭavadityukte anyad mṛtpiṇḍādikāryatvaṃ ghaṭasya anyacca vivakṣāprayatnavāyupreraṇābhighātakāryatvaṃ śabdasya tasmācchabdakṛtakatvasya ghaṭādikṛtakatvādbhedānna sādhanaṃ kṛtakattvamanityatvasyeti । seyaṃ kāryānyatvena pratyavasthānātkāryasameti ।
tadāha kāryatvānyatvaleśena yatsādhyāsiddhidarśanaṃ tatkāryasamamiti bhadantenoktam । kīrtirapyāha । asādhyenānugamātkāryasāmānyenāpi sādhane । sambandhibhedādbhedoktirdeṣaḥ kāryasamo mata' iti ।।
anyacca prāsādāṭṭālagopurādīnā miti tadapi jātyuttaramenetyuktaṃ bhavati । na ca pratyakṣadṛśyamānaṃ buddhimadanvayavyatirekānuvidhānaṃ saudhādīnāmiva tanubhuvanādīnāṃ tāstītyetāvatā bhedena kāryabhede śabdamātrābheda iti sāprantam । abhūtvā bhāvalakṣaṇasya kṛtakatvasya saṃsthānavattvasya vā vastuna evābhedāt tasmādetadapyayuktam । avastubhede pravṛttepi śabdasāmyādabhedinaḥ ।
na yuktā anumitiḥ pāṇḍudravyādiva hutāśane' । ।। kāryānyatve prayatnāhetutvam anupalabdhikāraṇopapatteḥ ।। asya pratyādeśasūtram ।
kāryānyatve prayatnāhetutvamanupalabdhikāraṇopapatteḥ ।। kāryasyotpattirna lakṣaṇasyānyatve abhivyaktilakṣaṇātkāryātprayatnasyābhivyaktiṃ pratyahetutvaṃ na bhavatītyata āha । anupalabdhikāraṇasyāvaraṇāderupapatterabhivyaktihetutvaṃ syād evaṃ tu nāstīti vyatirekaparaṃ draṣṭavyam । sati kāryānyatva iti bhāṣyaṃ sūtravadyojanīyam ।
tatra prayatnānantaramabhivyaktiryatrānupalabdhikāraṇaṃ vyavadhānamupapadyata iti । kasmādanupalabdhikāraṇopapatteḥ prayatnābhivyaṅgyatvamityata āha । vyavadhānāyogācceti । co hetvarthe ।
prayatnānantarabhāvina iti । ityarthaḥ । anupalabdhikāraṇopapatterityasya vyatirekapradhānatāmāha । na tu śabdasyānupalabdhīti ।
deśyavārtikaṃ saṃśayasamāta iti । pariharati ubhayasādharmyāditi । viśeṣānupalabdhau satyāmubhayasādharmyātsaṃśayasamaḥ । idaṃ tu viśeṣopalabdhimavivakṣitveti viśeṣaḥ ।
tadidamuktamayaṃ tu na tatheti । iti । nirākaroti na hettvadhyāropaṇāditi । prayatnānantarīyakatvādityayaṃ prayatnānantaramupalabdherityadhyāropya pratiṣidhyate ।
sādharmyasame tu nāropaṇamityarthaḥ । tadevaṃ jātyuttaravādinaṃ prati sādhanavādinā sarvatraiva samyak samādhānaṃ svasādhanasya vaktavyam । evaṃ sati tattvanirṇaye kathāparyavasānaṃ bhavati ।। pratiṣedhe ḥpi samāno doṣaḥ ।।
yadi punarvādyapi jātivādinaṃ prati sādhanābhāsena pratayavatiṣṭhate tataḥ ṣaṭpakṣyāṃ satyāṃ na tattvanirṇayāvasānā kathā bhavediti śiṣyahitaḥ sūtrakāraḥ samādhānābhāsavādinaṃ prati ṣaṭpakṣīmavatārayati । pratiṣedhe api samāno doṣaḥ ।। tadetatsūnatrāvatāraparaṃ bhāṣyaṃ hetoścedanaikāntikatvamupapādyate prativādine anaikāntikatvādasādhakaḥ syāditi । yadi cānaikāntikatvādasādhakaṃ vādino vacanaṃ pratiṣedhe api samāno doṣaḥ ।
yo ayaṃ prayatnakāryānekatvāditi pratiṣedho jātivādinanaḥ so apyanaikāntikaḥ । ato asādhaka ityarthaḥ । vyākhyāntaramāha । atha vā śabdasyeti ।
evamanityapakṣe utpādo nābhivyaktirityayaṃ viśeṣo na sidhyatyayaṃ pratiṣedhe api samāno doṣa ityarthaḥ ।। sarvatraivam ।। na kevalamasyāṃ jātāvayaṃ samādhānābhāso vādino api tu sarvatraiva jātāviti śiṣyān śikṣayati sūtrakāraḥ । sarvatraivam ।। asminsamādhāne prayukte vādinā punarjātivādī pratyavatiṣṭhate ।
pratiṣedhavipratiṣedhe pratiṣedhadoṣavaddoṣaḥ ।। iti jātivādinaḥ pratyavasthānamityarthaḥ ।। pratiṣedhaṃ sadoṣamabhyupetya pratiṣedhavipratiṣedhe samāno doṣaprasaṅgo matānujñā ।। atha pañcamaṃ pakṣaṃ sādhanavādinaścaturthapakṣavādinaṃ prati matānujñāpāpādanamāha ।
pratiṣedhaṃ sadoṣamabhyupetya pratiṣedhavipratiṣedhe samāno doṣaprasaṅgo matānujñā ।। svapakṣalakṣaṇāpekṣopapattyupasaṃhāre hetunirdeśe parapakṣadoṣābhyupagamāt samāno doṣaḥ ।। iti jātivādī ṣaṣṭhapakṣasthita āha । svapakṣalakṣaṇāpekṣopapattyupasaṃhārahetunirdeśe parapakṣadoṣābhyupagamātsamāno doṣaḥ ।।
anuddhūtya pratiṣedhe api jātilakṣaṇe samāno anaikāntikatvadoṣa ityupapadyamānaṃ svapakṣe api doṣaṃ parapakṣe jātivādipakṣe sādhanavādyupasaṃharati । iti । jātivādino vacanaṃ ṣaṣṭhe pakṣe sthitasya tadevaṃ vistīrya saṃkalayyāha । tatra khalu sthāpanāhetuvādina iti ।
seyaṃ ṣaṭpakṣī samānadoṣāpādanenānirṇāyakatvātpaunaruktyācca na tattvanirṇayāya paryāptā, tasmātsamādhānābhāsena jātivādinaṃ prati na pratyavastheyaṃ, kiṃ tu samyak sādhanena, tathā ca ṣaṭrapakṣī upahatānāvatarati । tattvanirṇayaparyavasānā ca kathā bhavati । yadi tvasya kadā citsamyaksādhanavādino api pratibhākṣayātsamādhānaṃ na sphurati tato atyantaparājayādvaraṃ saṃśayo apīti nyāyena samādhānābhāsenāpi pratyavastheyamevetyāśayavānāha । teṣāṃ sādhvasādhutāyāmiti ।
bhāṣyavyākhyayā vārtikamapi vyākhyātam । etāstu jātayo na tattvavivekamupakurvanti prayujyamānatayā nirākaraṇīyatayā tvāsāmapyupakāra iti ।। pañcamasyādhyāyasyādyamāhnikam ।। pratijñāhāniḥ pratijñāntaraṃ pratijñāvirodhaḥ pratijñāsaṃnyāso hetvantaramarthāntaraṃ nirarthakam avijñātārtham apārthakam aprāptakālaṃ nyūnamadhikaṃ punaruktam ananubhāṣaṇam ajñānam apratibhā vikṣepo matānujñā paryanuyojyopekṣaṇaṃ niranuyojyānuyogopasiddhānto hetvābhāsāśca nigrahasthānāni ।।
vipratipattyapratipattyorvikalpādvaicitryānnigrahasthānabahutvamiti saṅkṣepeṇoktaṃ tadidānīṃ vibhajanīyam । tatra ya evamāhuḥ sarvo ayaṃ sādhanadūṣaṇaprakāro buddhyārūḍho na vāstava iti । tān pratyāha parājayavastūnīti । parājayo vasatyeṣviti parājayasthānānītyarthaḥ ।
kālpanikatve kalpanāyāḥ sarvatra sulabhatvātsādhanadūṣaṇavyavasthā na syāditi bhāvaḥ । nigrahasthānāni paryāyāntareṇa spaṣṭayati । aparādheti । ya āhurasādhanāṅgaṃ vacanamadoṣodbhāvanaṃ dvayornigrahasthānatvamanyattu na yuktamiti tān pratyāha ।
sāmānyato dve nigrahasthāne । sāmānyavivakṣāyāṃ pratijñāhānyādayo dvārviśatirapi na bhidyante tattvasādhanāṅgaṃ vacanamadoṣodbhāvanamiti bhavadbhiḥ saṃgṛhītamṛṣiṇā ca vipratipattyapratipattibhyāmiti na kaścidviśeṣaḥ । atra vicārayati kartṛkarmakaraṇānāmiti । tatraike varṇayanti pakṣasyeti ।
yathā pakṣoddeśena sādhanaṃ pravartamānaṃ pakṣasya evaṃ taduddeśena dūṣaṇāni pravartamānāni pakṣasyaiveti । evaṃ cāhurdūṣaṇānīti । nyūnatādayo hi sarve pakṣoddeśena pravartamānāḥ pakṣasyaivetyarthaḥ । dūṣayati etattu na samyagiti ।
pakṣoddeśena pravṛtteḥ pakṣaviṣayatāṃ nāpajānīmaḥ sākṣāttu tadviṣayatāṃ nirākurmaḥ । tasya vastusatastādavasthyāt । evaṃ sādhanamapi yatrāsamarthaṃ tatra prayujyamānaṃ na svato duṣyati yatra tu samarthaṃ tatsādhayatyeva tasmātkartureva doṣa ityāha । tasmādasamarthayoriti ।
na kevalaṃ svātantryātkarturnigraho api tu tadādhāratvādvipratipattyapratipattyorityāha । vipratipattyapratipapattyośceti । āha । vipratipattyapratipattī ceti ।
na svarūpeṇa vākyaṃ duṣṭaṃ tasya tādavasthyādityuktaṃ kiṃ tu puruṣasya vipratipattyapratipattibhyāṃ tathā pratibhāti tena vākyagatanyūnatādidarśanātpuruṣe vipratiprattyapratipatī pratīyete tena dvāreṇa puruṣo nigṛhyate na tu vākyametāvatā ca pratijñādoṣa ityucyate । nacāyamapi niyamo yadvākyadvāreṇa puruṣī nigṛhyate ajñānādiṣu tadabhāvādi tyāha । kāni cinnigrahasthānīti । śaṅkate dvavidhyānupapattiriti ।
sāmānyaṃ vivakṣyate viśeṣo vā sāmānyavivakṣāyāṃ nigrahasthānamityevāstu tasya sarvatrāviśeṣākuto dvaividhyaṃ viśeṣavivakṣāyāṃ pratijñāhānyādīni bahūnītyayuktaṃ dvaividhyābhidhānamubhayathā apītyarthaḥ । nirākaroti na sāmānyabhedavistarasya vivakṣātaḥ pravṛtteriti । sāmānyavivakṣāyāmapi nigrahasthānamiti noktam uddeśādaviśeṣaprasaṅgāt । tasmāt lakṣaṇaṃ praṇayatā anyathā tadasambhavādavāntarasāmānyadvaividhyavivakṣayā sāmānyaṃ lakṣitam ।
bhedānāṃ tu vistaravivakṣayā pratijñāhānyā dayo api prapañcitā ityarthaḥ । āntargaṇikānāṃ tu bhedānāmānantyamityāha । udāharaṇamātratvācceti । dvāviṃśatisaṃkhyāvacchinno bheda udāharaṇamātram ।
āntargaṇikabhedavivakṣayāṃ tvānantyamityarthaḥ । bhāṣyamanubhāṣyākṣivapati prāyeṇa pratijñeti । samādhatte kriyāvacanadoṣadvāreṇeti । vacanadoṣadvāreṇetyetāvanmātre vaktavye kriyādoṣāmidhānaṃ dṛṣṭāntārtham ।
nanvāśrayārtho apyayuktaḥ puruṣāśrayatvādityata āha । iti । aparamapi bhāṣyamanubhāṣyākṣipati tattvavādinamatattvavādinaṃ ceti । samādhatte ।
na parāpadiṣṭeti । sādhane jātyuttare datte tasya jātitvamanudbhāvayaṃstattvavādyapi nigṛhyataityarthaḥ ।। pratidṛṣṭāntadharmābhyanujñā svadṛṣṭānte pratijñāhāniḥ ।। lakṣaṇaṃ tu ।
pratidṛṣṭāntadharmābhyanujñā svadṛṣṭānte pratijñāhāniḥ ।। tadetatsūtraṃ bhāṣyamatena tāvad vyācaṣṭe pratidṛṣṭāntasya yodharmastaṃ yadā svadṛṣṭānte abhyanujānātīti । tadetadbhāṣyavyākhyānamupanyasya vārttikakāro dūṣayati । etattu na budhyāmahe kadhamatra pratijñā hīyata iti ।
ghaṭavaditi sādhane prayukte prativādinā cānaikāntikatve sāmānyenodbhāvite tṛtīyasthānapatito vādyāha । iti । tathā satyaindriyakatvamanaikāntikaṃ na bhavati nityamātrāgāmitvād ghaṭādīnāmapi nityatābhyupagamādityāśayena yadyapapi tathā api sākṣādanaikāntikadoṣodvāramakṣarārūḍhamanukvā svadṛṣṭānte nityatāṃ pratipadyate, nityatāpratipatteścāsiddhatā dṛṣṭānte doṣo bhavati sādhyavikalatetyarthaḥ । so ayaṃ dṛṣṭāntadoṣeṇa hetudoṣeṇa vā viruddhatvena ghaṭādīnāmapi nityatvābhyupagamenaindrinayakatvasya hetoḥ sādhyānityatvaviruddhena nityatvena vyāptatvād nigraho vādino na pratijñāhāniḥ ।
na khalvanenāstu śabdo nitya itipratijñā parityaktā kiṃ tvastu ghaṭo api nitya ityuktam । yadi dṛṣṭāntaparityāgena pratijñātārthasyāsiddheḥ pratijñāhānirityucyate tataḥ sarva eva doṣaḥ pratijñāhāniḥ sarvasmādeva doṣātpratijñāhānerupapatteḥ । tasmātkathaṃ cid dṛṣṭāntaparityāgena pratijñāhānirupacaritavnayā ca cāsau pradhānaṃ pratijñāhāniṃ vinā bhavitumarhatītyāha । dṛṣṭāntaṃ cajahaditi ।
tadevaṃ bhāṣyakarīyaṃ vyākhyānaṃ dūṣayitvā svamatena vyācikhyāsuḥ pṛcchati । kathaṃ tarhīti । dṛṣṭaścāsāvante nigamane vyavasthita iti dṛṣṭāntaḥ । dṛṣṭāntapratidṛṣṭāntau pakṣapratipakṣāvucyete ।
etaduktaṃ bhavati । pratidṛṣṭāntasya pratipakṣasya sāmānyasya yo dharmo nityatvaṃ taṃ svapakṣe śabde abhyanujānāti । udāharaṇamāha । yathānityaḥ śabda aindriyakatvāditi ।
dvitīyapakṣavāditi sāmānyena pratayavasthitaidamāha tṛtīyapakṣe sthito vādī yadi sāmānyamaindripayakaṃ nityaṃ śabdo apyevaṃ bhavatviti । pratijñāhāniḥ । atra cānaikāntikatvena pratyavasthitaityupalakṣaṇaṃ yena kena citgnakāreṇa svapratijñātārthānirvāhaṃ paśyan pratijñārthañjahatpratijñāhānimāpnotīti paramārthaḥ । sāmānyasya nityasyaindriyakatvadarśanamātrācchabde nityattvamabhyupagacchetkintūbhayatradarśanātsaṃśayittaḥ syāt tatra sarvaṃ nitya miti sāṃkhyīyarāddhāntāvaṣṭambhenāpi svapakṣanirvāhaṃ paśyato anaikāntikatvoddhārāya prekṣāvato api pravṛttisambhavāt ।
na cātyantikaṃ prekṣāvattvamiha grāhyam । tādṛśasyanigrahādhikaraṇatvānupapatteḥ । tasmādyathā jaḍaṃ prati vicāro nāstyevaṃ prāmāṇikamapi prati nigrahāvatātāro nāstīti madhyamo jano nigrāhyaḥ । tasya ca sambhavantyevaṃ pramādā iti ।
śaṅkate । prasaṅgavidhānāditi cet । nirākaroti tacca na ata eva tatprāpteḥ । hetudoṣamuddidhīrṣuḥ prasañjayannabhyupagacchatyeva na hi sāṅkhyīyaṃ rāddhāntamanabhyupagacchannanaikāntikatvamuddhartumarhatīti bhāvaḥ ।
tadanena paramataṃ nirākṛtaprāyamapi sākṣānnirākarttumupanyasyati । hetudoṣeṇānaikāntikatvalakṣaṇena caritārthatvānna pratijñāhāni rnigrahasthānamityanye । yadāha kīrtiḥ । atasmādaindriyaka tvasya nityānityapakṣavṛttervyabhicārādasādhanāṅgasyopādānānnigraho na pratipakṣadharmasyābhyanujñānāditi ।
nirākaroti । nānaikāntikadoṣaparihāreṇa vipratipattestadupapatteḥ । yadā hi sāṃkhyapakṣāvalambanena śabdanityatvamabhyupa iti tadā pratijñāhāniḥ na viruddho heturnāpyanaikāntiko vipakṣābhāvāt kevalaṃ pratijñātārthahānamevāsya parājayasthānaṃ, vipratipatteḥ svasādhyaviruddhapratipatteriti sarvamavadātam ।। pratijñātārthapratiṣedhe dharmavikalpāttadarthanirdeśaḥ pratijñāntaram ।।
etadvyācaṣṭe pratijñāto mīmāṃsakaṃ prati vaiśeṣikeṇānityaḥ śabdaḥ iti tasya sādhanamainrdiyakatvāddhaṭavaditi evamuktasya pratiṣedho mīmāṃsakena kriyate pratidṛṣṭāntena hetuvyabhicāraḥ tamāha sāmānyamaindriyakaṃ nityamiti । tasminpratiṣedhe mīmāṃsakena kṛte dharmavavikalpāttathā nirddenaśa iti yāvannocayate tāvadardhokta eva dharmavikalpādityanūdya vyācaṣṭe । dṛṣṭāntapratidṛṣṭāntayor dhaṭasāmānyayoḥ sādharmyamaindriyakatvaṃ tadyoge taddharmabhedāt sāmānya maindriyakaṃ sarvagatamaindriyakastvasarvagato ghaṭa iti dharmavikalpāttadarthaṃ prati jñātārthasiddhyarthaṃ śabdasyāsarvagatatvaṃ mīmāṃsakānāṃ pratipādayituṃ nirddeśaḥ tasya hi śabdasyāsarvagatatvamasiddham । praśnapūrvakaṃ nirddeśasvarūpamāha katham ।
iti । asarvagataḥ śabda iti dvitīyā pratijñā heturahitā । asya praśnapūrvakaṃ nigrahasthānatvamāha tatkathamiti । anarthakaṃ niṣprayojanamiṣṭārthasiddherabhāvāditi ।
vārttikaṃ tatrānityaḥ śabda iti pratijñāpa prathamā । iti pratijñāntaraṃ pūrvapratijñāsiddhyarthaṃ karotītyanuṣajyate । pṛcchati kathamiti । uttaram ।
sādhanasāmarthyāprajñānāt । aindriyakatvād ghaṭavadityetāvavaduktvā nirākāṅkṣo vādī na tvasarvagatatve satīti sādhanaṃ viśeṣitavān na cāviśiṣṭaṃ sādhanamatrārthe asamarthaṃ viśiṣṭaṃ tu samarthaṃ tasya sāmarthyamaparijñāyāviśiṣṭe tadāropyāviśiṣṭasādhanaṃ prayuktavān । tatra nirākāṅkṣo vādī savyabhicārahetuprayogādeva parājīyate na tu pratijñāntaraprayogāt । yadi tu vādinyaparyavasitavāda eva madhye prativādinā hetoranaikāntikatve udbhāvite tamevahetumasarvagatatve satīti viśeṣṭuṃ mīmāṃsake prati śabdasyāsarvagatatvaṃ pratijātīte ।
asarvagataḥ śabda iti pratijñāya ca na hetuṃ bravīti tadānaikāntikatvoddhārāya pratijñāntarakaraṇānnānaikāntikatvena parājīyate api tu pratijñāntarādeva, na hi pratijñā pratijñāntaraṃ sādhayitumarhatīti । so ayaṃ pratijñāṃmātrasyāsādhakatvāpratipattyā asādhakasyaiva vā sādhakatvapratipattyā parājīyate । tadetadāha na ca pratijñā pratijñāntaraṃ sādhayati । tena pratijñā yatrārthe samārthā tadaparijñānātpañcāvayavasādhye ca sāmarthyāropaṇādaparijñānāditi śliṣṭanirddeśaḥ prasajyapratiṣedhaparyudāsau vivakṣitau tenājñānādviparītajñānācca pratijñāntaraṃ nigrahasthānamiti ।
yatpunarucyate paraiḥ atyantāsambaddhametad yatpratijñā pratijñāsādhanāyeti yo hi prāk pratijñāmuktvā hetūdāharaṇādikaṃ vaktuṃ jānāti sa kathaṃ cidanukramaṃ sādhanasya jānātyeva jānan kathamavi kalāntaḥkaraṇaḥ pratijñāmeva pratijñānasādhanāyopādadīteti । nāyaṃ pratijñayā pratijñā sādhanīyeti buddhyā pravṛttaḥ kiṃ tvasarvagatatvaṃ śabdasya mīmāṃsakaṃ prati sādhayitvā tenaindriyakatvaṃ viśiṣyānaikāntikatvamuddharaṇīyamiti manorathena pravṛttaḥ pratijñāṃ kṛtavān asarvagataḥ śabda iti । athāsya prativādyavaṣṭambhātpariṣaddarśanādvā stambhitatve sādhanāpratibhanayā tūṣṇīṃ bhavataḥ prekṣāvato api pratijñāntaraṃ bhavati nigrahasthānam । eva tadabhyupagamyāpratibhayā tūṣṇīṃbhāvāditi vadadbhiḥ so ayamīdṛśo asatpralāpo bhavadbhiḥ śāstre nibandhanīyona tvasmābhiriti vyaktamiyaṃ rājakulasthitiriti sarvaṃ caturasam ।।
pratijñāhetvorvirodhaḥ pratijñāvirodhaḥ ।। atra pratijñāhetvoriti pratiyogidvayamātropalakṣaṇaparam । tena dṛṣṭāntādayo api pratiyogina unneyāḥ । etaduktaṃ bhavati yeṣāṃ vākyagatānāṃ padārthānāṃ mitho vyāghātaḥ pratīyate pramāṇāntaraṃ ca virodhakaṃ sa virodho nāma nigrahasthānam lakṣyasthitaspaya pratijñāgrahaṇasyāpyupalakṣaṇārthatvāt ।
yatra pratijñā hetunā virudhyata iti । dvayorvirodhe yasya pramāṇāntarānugrahastena tadbādhyata iti tena tadvirudhyataityucyate । yatra pratijñayā heturvirudhyate tadudāharati । yathā guṇavyatiriktaṃ dravyaṃ bhedenāgrahaṇāditi ।
atra hi bhedenāgrahaṇādityanena grahaṇapratiṣedhena grāhyābhāva upalakṣyate । tenaivaṃ hetvartho bhavati guṇavyatiriktaṃ dravyamavyatirekāditi । eva parasparavyāghāto astitāstipadayoreva । na caivaṃvidhaḥ śabde nityatvakṛtakatvayoryena kṛtakatvavadviruddho ayaṃ hetvābhāsaḥ syāt ।
eva virodhaḥ pratīyate na tvayaṃ tathā astināstivatsvabhāvavirodhāt । yadyapyayamasiddho api hetustathā apyasyāsiddhirbādhakaṃ pramāṇāntaramanusṛtya pratipattavyā pratijñāvirodhastūccāraṇamātrādeva prathamata eva gamyata iti । tenaiva dūṣitenāsiddhiḥ paścāttanī na dūṣaṇatvāya kalpate bhasmīkṛte dahanavat । pratijñāhetuvirodhamātreṇa ca nigrahasiddheḥ suhṛdbhāvamātreṇa pratijñāyā balavattāsmaraṇam ।
pratijñāyāścātra balavattvaṃ pramāṇāntarānugrahāt । tathā hi darśanasparśanābhyāmekārthapratisaṃdhānādrūpādivyatiriktaṃ dravyaṃ sidhyatīti tadanugṛhītā pratijñaiva hetvarthaṃ bādhata iti । etenaiveti । lakṣaṇena ।
śramaṇā garbhiṃṇīti śramaṇā brahmacāriṇī nāntarvatnī bhavitumarhati jitendrayasyopasthasaṃyamo hi brahmacaryaṃ, nacāsādhanāṅgasya pratijñāyā vacanādeva nigṛhīta iti kṛtaṃ virodhodbhāvanena niṣpāditakriye karmaṇi aviśeṣābhidhāyino dūṣaṇasya dūṣaṇanyāyātipātāditi sāṃpratam । pratijñāyāḥ sādhanāṅgatvasya prathama evādhyāye darśitatvāt । hetuvirodho api yatra hetunā pramāṇāntareṇānugṛhītena pratijñā bādhyate । yathā sarvaṃ pṛthagiti pratijñā na kiṃ cidekamityarthaḥ ।
hetuḥ samūhe bhāvaśabdaprayogāditi ekasamuccaye ghaṭādiprayogādityarthaḥ । nāstyekamekasamuccayaśceti vacanaṃ mitho virudhyate vinaiva vyāptyanusmaraṇamiti । astīti vaktavyam asati hetau sādhyasiddherayogāt । na ca kalpitasya hetoḥ sādhanāṅgateti tatra tatra niveditam ।
atra caikasamuccayasya pramāṇānugrahānnaikaṃ kiṃ ciditi pratijñā hetunā bādhyate । etena lakṣaṇena pratijñāyā dṛṣṭāntavirodho api vaktavyaḥ । yathā nityaḥ śabdaḥ prameyatvād yatprameyaṃ tannityaṃ yathākāśamiti sādharmyadṛṣṭāntaḥ । yadyapyatra vastuto heturanaikāntikastathā api dṛṣṭāntasya pratijñāvirodhenaiva nigṛhyate virodhasya vākye prathamamavagateḥ ।
anityaṃ ghaṭādyunnīyānaikāntikatvapratipattestajjadhanyatvāditi । ityanuṣajyate yathā nityaḥ śabda aindriyakatvādanaindriyadvyaṇukavaditi । atrāpyaindriyakatvānaindriyakatvayāḥ śabdato virodhaḥ pratīyate sādhanavaikalyaṃ tu vastusvabhāvālocanayeti viśeṣaḥ । evamupanayena virodho anaindriyakaśca śabda iti ।
atrāpi vastusvabhāvālocanayā anaindriyakatvāsiddhiḥ pratīyate śabdatastu virodha iti । pramāṇavirodhaśca pratijñāhetvorvaktavyaḥ । yadyapi bādhitaviṣayaṃ hetvābhāsāntargataṃ tathāpīhāpyastīti virodhahetvābhāsayoratra nigrahasthānayoḥ samāveśo astu na kva cidviṣaye samāveśādānarthakyam । viṣayāntare samāveśābhāvādarthavattvāt ।
darśitaṃ cānantarameva bhinnaviṣayatvamiti । tadevaṃ sādhanavādino virodhaṃ nigrahasthānamabhidhāyottaravādino api nigrahasthānamanenaiva saṃgṛhītamityāha parapakṣasiddhena gotavādineti । yadā hi bauddhena prābhākaraṃ prati sādhyate anityaḥ śabdaḥ śrāvaṇatvāditi । yadyanityatvaṃ na bhavecchrāvaṇatvaṃ na syāditi prābhākaro anaikāntikatvamudbhāvayati śrāvaṇaṃ śabdatvaṃ nityaṃ ceti tadāsyānaikāntikatvodbhāvanaṃ svakīyaśabdatvanirākaraṇaviruddhamiti ।
parapakṣasiddhaṃ gotvādyapīdṛśa eva viṣaye viruddhe draṣṭavyam । siddhāntaviruddhaṃ ca sādhanaṃ viruddhamityāha । svapakṣānapekṣaṃ ca । nanu yadyanaikāntikodbhāvanamapi viruddhaṃ kastarhyanaikāntikatvāpādanasya viṣaya ityat āha ।
ubhayapakṣasampratipannastviti । deśayati । dṛṣṭāntābhāsā iti । avayavāntaraṃ hi pratijñāhetpavādibhya udāharaṇe tena hetvābhāsoktyā tasya saṅgrahaḥ।pāramparyeṇa tūdāharaṇābhāsasya hetudūṣakatvena sarvameva hetudūṣakamiti bhāvaḥ ।
pariharati hetvābhāsapūrvakatvāditi । hetvābhāsā ityatra hetuśabdaḥ svārthamaparityajya dṛṣṭāntamupalakṣayati । dṛṣṭāntābhāsenāpi hetureva dūṣyate yataḥ । na caitāvatā pratijñādidoṣopalakṣaṇaprasaṅgaḥ ।
kiṃ tu yadupalakṣyate tatrāvaśyaṃ nimittaṃ vaktavyam । ityuktam । tasmātsarvaṃ ramaṇīyam ।। pakṣapratiṣedhe pratijñātārthāpanayanaṃ pratijñāsaṃnyāsaḥ ।।
aindriyakatvasya hetoranaikāntiṅkatvodbhāvanena śabdānityatvapakṣe pratikṣipte vādī prativādinaṃ brūyādanaikāntikatvamuddidhīrṣuḥ kaḥ punarāhānityaḥ śabda iti । yadyahamanityaḥ śabda iti pratijñātamapahvotuṃ śaknoti tadā na sāmānyena nityena me heturanaikāntiko bhavatīti buddhyā ahnupate so ayamevaṃvādī na śakyo anaikāntikatvena jetum । apahvavasyāpahnavatvāvedane anaikāntikatvoddhārāttasmādanaikāntikasyānaikāntikatvasthāpanāyāpahnavasyāpahnavatvamudbhāvanīyam । tatra kimapajnavatvamudbhāvyānaikāntikatvaṃ vyavasthāpya nigṛhyatāmutāpahnavādeveti saṃśaye apahnavatvodbhāvanenaiva pūrvāparaparāhate nirgṛhyate nānaikāntikatvena tatpūrvakatvādanaikāntikatvasthāpanasya ।
tasmādyaduktaṃ kīrtinā kimidānīṃ hetvābhāsāduttarapratijñāsaṃnyāsāpekṣayā tasya prativādino hetvābhāsa evādyaṃ nigrahasthānamiti tadapyapāst । pratijñāsaṃnyāsasyaiva pūrvabhāvitvāt । yadapi tenoktaṃ pakṣapratiṣedhe tūṣṇīṃbhavatastūṣṇīṃbhāvo nāma nigrahasthānaṃ pralapataśca pralapitaṃ nāmetyādyapi vācyaṃ syāditi । tadapyasāṃpratam ।
na hi tūṣṇīmbhāvena pralapitādibhirvā śakyamanaikāntikatvamuddhartuṃ yathā pratijñārthāpahnavena, na caite hetvābhasodbhāvanasya purastāttanāḥ tasmādetadapyanirūpitābhidhānādyatkiñciditi ।। aviśeṣokte hetau pratiṣiddhe viśeṣamicchato hetvantaram ।। vyākhyātuṃ nidarśanamāha nidarśanamekaprakṛtīdaṃ vyaktaṃ bhūtabhautikendriyamekaprakṛtīnāṃ vikārāṇāṃ parimāṇāt । tadyathā ekamṛtpūrvā ghaṭaśarāvodañjanādayaḥ parimitā dṛṣṭāḥ yāvān prakṛtervyūhaḥ saṃsthānaṃ tāvānvikāra iti ।
na caitadudāharaṇaṃ sādhanavikalamityāha dṛṣṭaṃ ceti । upanayamāha asti cedamiti । nigamanamāha tadekaprakṛtīnāmiti । asya parimitatvasya hetorvyabhicāreṇa pratyavasthānaṃ prativādinaḥ ।
nānāprakṛtīnāṃ ghaṭarucakādīnāmekaprakṛtīnāṃ ca ghaṭaśarāvādīnāṃ dṛṣṭaṃ parimāṇamiti । evaṃ pratyasthite prativādini vādī paścātparimitatvaṃ hetuṃ viśinaṣṭi ekaprakṛtisamanvaye sati śarāvādivikārāṇāṃ parimāṇadarśanāditi । prakṛtiḥ svabhāvaḥ, ekasvabhāvasamanvaye satītyarthaḥ । ekaprakṛtisamanyavaṃ sphuṭayati ।
sukhaduḥkhamohasamanvitaṃ hīdaṃ sarvaṃ vyaktaṃ parimitaṃ gṛhyate । tathā hi । metradāreṣu narmadāyāṃ maitrasya sukhabuddhirbhavati tatsapatnīnāṃ ca duḥkhabuddhiḥ caitrasya tāmavindato raṇaraṇakavato moho vibhādaḥ । narmadayā bhāvāntarāṇi vyākhyātāni ।
tadevaṃ yatraikasvabhāvasamanvaye sati parimāṇaṃ tatraikaprakṛtitvameva tadyathaikamṛtpiṇḍasvabhāveṣu ghaṭaśarāvodañcanādiṣu । ghaṭarucakādayastu naikasvabhāvāḥ mārdasauvarṇādīnāṃ svabhāvānāṃ bhedāt । nidarśyātra sūtraṃ yojayati tadidamaviśeṣokte hetau pratiṣiddha iti । asya nigrahasthānatvamāha ।
sati ca hetvantarabhāva iti । api ca yadi hetvantaravacane viśvamekaprakṛti sādhyate tadā nidarśanaṃ nāsti sarvasya pakṣe nikṣepāt । atha nidarśanasiddhyarthaṃ kiṃ citpakṣādvyatiricyatetatastenaivānaikāntikatvam । anvitānāṃ parimitānāṃ bhinnaprakṛtikatvādityāha ।
iti । hetuḥ sādhanam arthaḥ sādhyaḥ tau hetvarthau nidarśayati vyāpyavyāpakabhāveneti । nidarśanaḥ hetvarthayornidarśano hetvarthanidarśano dṛṣṭāntaḥ sa yadyupādīyate tato nedaṃ vyaktamekaprakṛti bhavati dṛṣṭāntasya prakṛtyantaropādānāt । vārttikaṃ sādhanāntaropādāne pūrvasyeti ।
dattottarāvasara eva vādini yadi prativādī hetvarthaṃ vyabhicārayati vādīca tṛtīyapadake sthito hetuṃ viśeṣayati tadā sādhanāntaropādānānnigṛhyatāmutānaikāntikasādhanopādānāt । na tāvadanaikāntikasādhanādasya nigraho hetuviśeṣaṇenanapava samāhitatvāditi । tasmāddhetvantaravacanādeva nigṛhyate pūrvasya vastuto asamarthasyāsāmarthyakhyāpanāt । ।।
prakṛtādarthādapratisaṃbaddhārtham arthāntaram ।। vyācaṣṭe yathoktalakṣaṇe pakṣapratipakṣaparigrahe sati vāde jalpe vitaṇḍāyāmityarthaḥ । hetutaḥ sādhyasiddhau prakṛtāyāṃ vādī sādhanaṃ brūyād nityaḥ śabdo asparśatvāditi । atrāntare sūkhādibhirvyabhicāreṇa hetorasāmarthyaṃ paśyana tatpracchādanārthaṃ prasaktānuprasaktyā taṃ tamarthamupanyasyannarthāntareṇa nigṛhyate ।
abhidheyasya kriyāntarayogāt kriyāviśeṣasya yogādviśiṣyamāṇarūpo bhidyamānarūpaḥ śabdo nāmeti yathā vṛkṣastiṣṭhati vṛkṣaṃ chinatti vṛkṣeṇa candramasaṃ paśyati vṛkṣāyodakamāsiñcatītyādi । tadevamabhidheyasya kriyāviśeṣayogādviśiṣyamāṇarūpaḥ śabdo nāmeti । ākhyātasvarūpamāha । iti ।
viṣayeṇa viṣayiṇamupalakṣayati । pacati pacyataityevamādayaḥ śabdāḥ kriyāṃ kartāraṃ karma cābhivadanti tadetallakṣaṇamasiddhamativyāpakaṃ ca, na hi kartā karma vā ākhyātenābhidhīyate । kriyākṣepeṇaiva tayoḥ pratilambhāt । ananyalabhyasya ca śabdārthatvāt ।
kartṛkarmaṇośca kārakāntaremyo bhāvanāyāmabhyarhitatamatvena tatsaṅkhyābhidhānaniyamādasiddhaṃ kārakābhidhānam । ityādernāmno api kriyākārakasamudāyābhidhāyitvāt । tadasmin lakṣaṇe aparituṣyan lakṣaṇāntaradvayenākhyātapadānyupasaṃgṛhṇāti । kārakasaṃkhyāviśiṣṭakriyākālayogābhidhāyyākhyātam ।
pacati pacyataityādau kartuḥ karmaṇo vā saṃkhyayā kālena vartamānādinā viśiṣṭā kriyā pratīyate । na tu vivakṣito lakṣaṇe pacata yajetetyevamādau tadyogāpratīteḥ । anena lakṣaṇena sthīyate supyataityādīnāmākhyātānāmasaṅghahaḥ kārakatatsaṃkhyayorapratīteḥ tatsaṃgrahāya dvitīyaṃ lakṣaṇamāha । dhātvarthamātraṃ ca kālābhidhānaviśiṣṭamabhidhīyataityabhidhānam ।
prayogeṣviti । nāmno vākhyātasya vā tadarthādabhidyamānarūpā nipātāḥ । yathā samuccayavikalpādināmapadaiḥ samuccayādayaḥ samuccetavyānnāmārthādākhyātārthādvā bhedenocyante tatra ṣaṣṭhīprayogāt । teṣāṃ samuccayo vikalpo veti naivaṃ cādayaḥ svārthānnāmārthādākhyātārthādvā bhedenābhidadhati ।
rūpyante pratipādyante rūpāṇi arthānnāmārthādākhyātārthādvā bhidyamānaṃ rūpaṃ pratipādyamānaṃ yeṣāṃ nipātānāṃ te tathoktaḥ । upasūjyamānāḥ samīpe prāk prayujyamānāḥ kriyāvadyotakā upasargāḥ avadyotanaṃ copalakṣaṇam । adhikārthā viparītārthāścopasargā gṛhyante । yathā abhyāgacchati pratiṣṭhataityādiṣu tadasya nigrahasthānatvaṃ vārtikakāra upapādayati ।
abhyupagateti । yathā ca sādhanavādinor athāntaraṃ nigrahasthānamevamuttaravādino api draṣṭavyam ।। varṇakramanirdeśavad nirarthakam ।। varṇakramanirddeśavaditi vatiḥ ।
atra yadā drāviḍaḥ svabhāṣayā tadbhāṣānabhijñamāryaṃ prati śabdanityatvaṃ pratipādayati tadā tannirarthakaṃ nigrahasthānaṃ sa khalvāryabhāṣāṃ jānannasāmarthyapracchādanāya tadbhāṣānabhijñatayā vā svabhāṣayā sādhanaṃ prayuktavān so ayaṃ pūrvasminkalpe vipratipattyā nigṛhyate uttarasmiṃstvapratipattyā । vastutaḥ sādhanasāmarthye api mūkavadāryapratipādakaśabdāpratītestatpratipādanārambhavaiyarthyāt । atraiva dṛṣṭāntamātratayā vatinā atra varṇakramo darśito na punaretadudāharaṇaṃ nigrahasthānasya yena kapolavāditrādāvapi prasaṅgaḥ । yathā hi drāviḍasyārthabhedavivakṣotthāpitaṃ vacanaṃ naivaṃ varṇakramanirddeśaḥ kapolavāditraṃ vā apratipādakatvasāmānyādvarṇakramanirddeśavaditi dṛṣṭāntaḥ ।
ata evāha bhāṣyakāraḥ । evaṃprakāramiti । na punaridamevetyarthaḥ । vārtikamudāharaṇaṃ bhāṣya iti ।
evaṃprakārodāharaṇamityarthaḥ । sādhanānupādānāditi । ।। pariṣatprativādibhyāṃ trirabhihitamapyavijñātam avijñātārtham ।।
yadvākyaṃ pariṣadā prativādinā ca na vijñāyate samānasaṃketena vādinā trirabhihitaṃ yāvadbhirvāraiḥ pariṣatprativādinorarthapratyayo bhavati sa ca prāyeṇa tribhiriti trirabhihitamityuktam । nanu samānasaṅketena vādinā trirabhihitamavijñātārthaṃ ceti na saṃbhavati । sambhave vā pariṣatprativādinai jaḍau na ca jaḍānavabodhe pratipādakasya kaścidaparādhaḥ । na hi badhiro gītaṃ na śṛṇotīti gāyanasya kaścidaparādha ityata āha ।
śliṣṭaśabdamasati prakaraṇādau niyāmake yathā śveto dhāvatīti । apratītaprayogaṃ jarbharīturpharītū iti । atidrutoccāritamityevamādinā kāraṇena tadavijñātārtham।asya nigrahasthānatvamāha । asāmarthyeti ।
।। paurvāparyāyogādapratisaṃbaddhārtham apārthakam ।। yatrānekasya padasyāśliṣṭasya pratītayogasyādrutoccāritasya vākyasya cānekasya paurvāparyeṇāyogaḥ sambandho nāstīti tasmādasambaddhārthatā gṛhyate tadapārthakaṃ nigrahasthānaṃ niṣprayojanaṃ, kasmāt? । samudāyārthasya vākyārthasya vā apāyādvākyamahāvākyārthapratyāyanaprayojano hi padānāṃ vākyānāṃ vā prayogo asati tasminnapārthakamityarthaḥ ।
vākyasya paurvāparyāsambandhaudāharaṇamāha । yathā daśa dāḍimāni ṣaḍapūṣā iti । padānāṃ paurvāparyāsambandhe udāharaṇamāha । iti ।
raurukaṃ rarusambandhi । pāryya pāyayitavyam । apratiśīno vṛddhaḥ । vārtikakāraḥ śaṅkate ।
nirarthakāpārthakayoriti । parapratyāyanaprayojanaṃ hi vacanoccāraṇaṃ tatra nirarthakenevāpārthakenāpi na paraḥ pratipādyata iti ubhayorabhedaḥ । na ca varṇakramamātramekatrānyatra ca padānītyetāvatā bhedenopādanaṃ yuktam । ekatra vākyopādānamanyatra padopādānamityapārthakayorapyavāntarabhedena bhedopādānaprasaṅgāditi śaṅkārthaḥ ।
nirākaroti । bhidyata iti । pṛcchati । katham ।
uttaram । tatrānarthake varṇamātram abhidheyaśūnyam iha tvapārthake padāni padyate gamyate abhidheyamebhiriti padāni vākyāni cābhidheyavanti asambaddhāni nirabhidheyaniṣprayojanayornirarthakāpārthakayormahānviśeṣaḥ । na tvīdṛśo vākyapadayorniṣprayojanayorviśeṣo yenāvāntarabhedamādriyāmahe । parapratyāyanaprayojanābhāvāmātravivakṣayā tvaviśeṣe sarvanigrahasthānāviśeṣaḥ sarvatra parapratyāyanābhāvāt ।
।। ।। avayavaviparyāsavacanamaprāptakālam ।। vyācaṣṭe pratijñādīnāmavayavānāṃ yathālakṣaṇamarthavaśāt kramaḥ lakṣaṇānatikrameṇa kramaḥ uktametadasmābhiḥ prathamādhyāye । yadapekṣitābhidhāyino vacanātpare pratipadyante nānyasya ।
tatra yadyayaṃ prathamaṃ sādhanameva prayuñjīta kathamapokṣitaṃ brūyād, anapekṣitābhidhāyī ca kathaṃ pratipādako nāma । tadevaṃ sarvāṇyeva hetuvacanādīni api kramavanti nākramāṇi pratipādayitumarhantīti viparītakramebhyo apyārthakramānusaraṇādevārthapratipatteḥ । so ayaṃ pratijñādīnāmartha etādṛśo ya eṣāṃ kramamantareṇa na śakyo jñātumiti । avayavaviparyāse tavākāṅkṣābhāvāt tatpūrvakatvācca padārthasambandhasyāsambandhaṃ nigrahasthānamityarthaḥ ।
vārtikaṃ naivamapiva siddherityeke । yathāhuratrāpi na kaścit kramaniyama iṣṭārthapasiddherubhayatrāviśeṣāt । yadyucyeta arthaśabdavadayamasmākaṃ samayo yadanena kramaviśeṣeṇārthaḥ pratyetavyo nānyeneti atastatheva pratīyate na kramāntareṇetyata āha । samayānabhyupagamācca ।
padeṣveva samayapūrvakaḥ pratyayo na vākyeṣu abhinavakaviracitatatsamayānapekṣādeva vākyādarthapratīteḥ । syādetad vākyeṣvapi kramaniyamo dṛṣṭaḥ yathā pācayāṃ babhūveti na punarvabhūvapācayāmiti ata āha prayogācceti । tatra laukikaḥ prayogo niyata iha tvavayavavyatyayasyāpi dṛṣṭaḥ prayoga ityarthaḥ । tadetaddūṣayati ।
yattāvannaivamapi siddheriti । tatrottaraṃ prayogo petaśabdavadetat । etadeva vivṛṇoti । yathā gaurityasyaiva padasyārtheṃ gāvīti prayujyamānaṃ padaṃ kakudādimantamarthaṃ pratyāyayati ।
yadyapi śabdānāmarthapratyāyanaṃ na svābhāvikaṃ tathā api parameśvarasaṅketapūrvakamadya yāvadanuvarttate ata eva sādhavor athabhede śabdabhedā yeṣāṃ pārameśvarasaṅketaḥ tadasaṅketāttu pravarttamānā apyarthe asādhavaḥ śabdā apabhraṃśā bhavanti । tadapekṣāśca sādhubhirbhāṣitavyamityādayo vidhayo dharmeṣu nindārthavādāśca mantro hīnaḥ svarato varṇata ityādayaḥ vedānāṃ ca prāmāṇyaṃ pratipāditaṃ dvitīye adhyāye । iti, kiṃ tu dharmānuṣṭhānaṃ tadanurūpabhāṣaṇe prāpte sādhubhirevati niyamyate । tatraikaśabdasya sādhutvakalpanāyāmitarasmāt tanmūlatayā arthapratipattyupapattau na sarvatra sādhutvakalpanāyuktā ।
jaiminiranyāyaścānekaśabdatvamiti । tatrāpi katamasyāsādhutvamekasyaitoṣviti jijñāsāyāṃ tatra tattvamabhiyogaviśeṣātsyāditi yo abhiyuktatamairindrapāṇiniprabhṛtibhiḥ sādhutvenāvigānataḥ smaryate sa sādhuritaro asādhuriti niścīyate । tena yadyapi laukikā gāvyādiśabdebhya eva gavādyarthamadhigacchantīti dṛṣṭārthamātravyavahāriṇaḥ pratipattistathā api parīkṣakāṇāṃ vicārayatāmevaṃ vicārakramo yadvṛddhatamena gośabde prayoktavye pramādādgāvīśabdaḥ prayuktaḥ tataśca vṛddhatareṇa gośabdamunnīya gotvaṃ pratītam । yathāhuḥ ।
aambāmbeti yadā bālaḥ śikṣamāṇaḥ prabhāṣate । avyakte tadvidāṃ tena vyakte bhavati nirṇayaḥ ।। evaṃ sādhau prayoktavye yo apabhraṃśaḥ prayujyate । tena sādhuvyavahitaḥ kaścidartho abhidhīyate।'
pārśvasthāścāto anena mūlaśabdamunnīyārthaḥ pratīta ityagṛhītvaiva gāvīśabdādevāyamamumarthaṃ pratītavāniti tameva gotvasya vācakamavagamyānyeṣāṃ vṛddho babhūva । tataḥ prabhṛtyananusṛtamūlaśabdānāmayaṃ vācakatvabhramo apabhraṃśe vartate na vṛddhatarasyobhayavedino mūlaśabdānusāriṇasī padarthapratipattiridānīntanānāṃ tvapabhraṃśādeva ata evānavākhyānamapi prayojanavat । asatyasmin vācakāpabhraṃśavibhāge jñānānabhāvātsādhubhirbhāṣitavyamiti niyamavidherna mlecchitavai nāpabhāṣitavai iti niṣedhasya ca viṣayasaṃśayena duradhigamatvena dharmānuṣṭhānasyāśakyatvaprasaṅgāt । yathā nakuladaṃṣṭāgraspṛṣṭā yā kā cidoṣadhirasau sarpaviṣaṃ hanti evamīśvareṇa kṛtasaṅketaḥ śabdaḥ sādhurdharmaupayujyate nānya iti ।
yavavarāhādiśabdānāmāryamlecchayorarthavivāde vaidikādvākyaśeṣādāryasaṃmator atho grahītavyo na mlecchasaṃmataḥ tatra vaidikavākyaśeṣavirodhāt । tatra teṣāmabhiyopagāditi āryavyavahārāparipanthitvācceti । tadevaṃ vyavasthite nyāyamīmāṃsāpariśīlanavikalānāṃ bāhyatarāḥ pralāpā upekṣaṇīyāḥ tasmātsuṣṭhūktaṃ prayogāpetaśabdavaditi । na ca śabdānvākhyānaṃ vyarthamiti ceti ।
pratijñādīnāṃ kramaniyamakāraṇaṃ praśnapūrvakaṃ darśayati । tadetatkathaṃ pūrvaṃ tāvaditi । dvitīyaṃ deśyamanubhāṣya pariharati । yatpunaretatsamayānabhyupagamāditi ।
so ayamarthasyānurvīṃ pratitibalapravṛttāmanvācakṣāṇo nābhyākhyeya iti nopālabhyaḥ । śāstre vākyānyarthasaṃgrahārthamupādīyanta iti । ।। hīnamanyatamenāpyavayavena nyūnam ।।
pratijñādīnāṃ pañcāvayavānāṃ militānāṃ sādhanatvamupapāditam । na hi sāmagrīniṣpādyaṃ kāryaṃ sāmagryekadeśādbhavatītyarthaḥ । pareṣāṃ matamupanyasti eke tviti । eke tu pratijñānyūnaṃ nāmanigrasthānaṃ nāstīti bravate।dūṣayati etattu na yuktamiti ।
kiṃ pratijñānyūnaṃ nigrahasthānāntaraṃ na bhavati atha nigrahasthānameva na bhavati । etadevāha kimasau nigṛhyate na veti । prathamakalpe doṣamāha yadīti । iti ।
pratijñāyāḥ sādhanāṅgatvamuktamityarthaḥ । yacca bravīṣi diṅnāgasiddhāntaparigraha eveti । etatu dūṣaprati । etadapīti ।
siddhasādhyārthayoḥ siddhāntapratijñayormahān bheda ityarthaḥ ।। hetūdāharaṇādhikamadhikam ।। tadetanniyamābhyupagama iti bhāṣyam । tatra kathametatsādhyaṃ sidhyatīti jijñāsā tatraikenaiva sādhanena sādhyasiddheḥ sādhanāntarābhidhānamanarthakamiti ।
niṣpāditakriye karmaṇi aviśeṣābhidhāyinaḥ sādhanasya sādhananyāyātipātāt । nādhikaṃ nigrahasthānamiti ya āhustanmatamupanyasyati । tacca na dārḍhyāditi । dūṣayati na dārḍhyārtheti ।
yadi niścayo dārḍhyaṃ tadekasmādeva pramāṇādbhavati aniścāyakasyāpramāṇatvāt । atha sphuṭhatvaṃ tadapi cenniścayaḥ sa dattottaraḥ । atha sāmānyaviśeṣatadvatāṃ grahaṇaṃ na tadanumānasahasrairapi teṣāṃ sāmānyavaddravyamātraviṣayatvāt । śaṅkate atha bravīṣi dve api jñāpake iti ।
nāsmākamanadhigatārthagantṛtvaṃ pramāṇatvaṃ yenaikenādhigate pramāṇāntaramapramāṇaṃ syāt । api tu gantṛmātraṃ pramāṇaṃ tacca dvitīyasyāpyaviśiṣṭamiti śaṅkārthaḥ । nirākaroti satyaṃ dve api jñāpate iti । puruṣo atrāparādhyate yo jñātamarthamajijñāsitaṃ jñāpayati na tu pramāṇaṃ taddhi sāmarthyena mene pravartata eva ।
yadi jijñāsāyāṃ sityāṃ pravartate pratipādayati jñeyaṃ nāsya kaścidaparādha iti । na hi dhānyeṣvalūneṣu dātramavraścanaṃ bhavati tasmādanapekṣitakāraṇādanavasthāprasaṅgācca puruṣasya nigraha iti sthitam ।। śabdārthayoḥ punarvacanaṃ puruktamanyatrānuvādāt ।। arthādāpannasya syaśabdena punarvacanaṃ punaruktam ।।
tadanena sūtradvayena punaruktamekameva nigrahasthānaṃ kathaṃ cidavāntarabhedavivakṣayātrividhamuktaṃ prāpañcārtham । tadeva punaruktaṃ kva cicchabdābhyāsāt kva citparyāyāntarāt kva cidarthāditi । ākṣipati nābādhanāditi । samādhatte satyamiti ।
jalpavitaṇḍayorvakturnaipuṇyaṃ cintyate । anapekṣitābhidhānātsādhanasya viṣayaḥ sādhyo artho na siddhaḥ tasyāparijñanānnigṛhyate । vaiyarthyaṃ cānarthakyaṃ viruddhaprayojanatvaṃ vābhimatam । tathā hi punaruktaprayoge tatprayojanānusaraṇasamākulacittaḥ prathamābhidhānādāpātataḥ pratītamapyarthamapratītamiva manyamāno na niścetumarhatīti tataśca pratipādanāya pravṛtto na pratipādayiteti viruddhaprayojanavattvavaiyarthyaṃ syādityupapannaṃ nigrahasthānamiti ।।
vijñātasya pariṣadā trirabhihitaṣyāpyapratyuccāraṇamananubhāṣaṇam ।। vyācaṣṭe vijñātasya vākyārthasyeti । nigrahasthānatve asyopapattimāha । apratyuccārayan kimāśrayaṃ pratiṣedhaṃ brūyāditi ।
vārttikaṃ nedaṃ nigrahasthānamiti ke cit । uttaraguṇadoṣanirūpaṇena prativādino mūḍhatvāmūḍhatvāvasthāpanāt । etadvibhajate uttareṇa guṇadoṣavatetīti । tasmātkiṃ punaruccāritenoccāraṇenāsti prayojanamiti śeṣaḥ ।
asti hi kaściditi kva citpāṭhaḥ । tatrāsti hīti nipātadvayaṃ vākyāvatāre draṣṭavyam । tāvatānanubhāṣaṇamātreṇa nigrahamarhati । nanu yadyananubhāṣaṇaṃ na nigrahasthānaṃ tadā anubhāṣitumupakramya sarvamananubhāṣamāṇo na nigṛhyetetyata āha ।
yastvārabhya na nirvāhayet saduttaraṃ tu brūyāt tasya syāt khalīkāramātrasamāmarthyakṛtaṃ na tu tattvavāditvavihatirityarthaḥ । tamevaṃ bhadantākṣepaṃ samādhatte nottaraviṣayāparijñānāditi । dūṣyaviṣayaṃ hi dūṣaṇam asati dūṣyābhidhāne na śakyaṃ vaktum । na khalu pratijñāhetūdāharaṇopanayanigamanadoṣāstatsvarūpamanabhidhāya śakyā doṣatvenāvasthāpayitumityanuccārayanna doṣamabhidhātumarhatīti ।
tadidamuktaṃ tadidaṃ vyāhatamucyate noccārayati uttaraṃ ca bravītīti । anyatamāvayavadūṣaṇenaiva sādhanasya dūṣitatvena doṣāntarābhidhānavaiyarthyāt । āha apratijñānācceti । etadvibhajate na cedaṃ pratijñāyate ।
pūrvamekagranthena sarvamuccārayitavyaṃ paścāduttaraṃ yaddūṣyaṃ tadanuvādenābhidheyaṃ yena dūṣyānuvādo dviranuvādaśca doṣau syātām api tu yathākathaṃ ciduttaraṃvaktavyam । uttaravādaparasyottaramāśrayābhāve na yuktamiti tadāśrayamātramanuvaditavyaṃ tadantareṇāśakyābhidhānatvāduttarasyeti । tasmādyuktaṃ tanmātrasyāpratyuccāraṇamananubhāṣaṇaṃ na sarvasyāpratyuccāraṇamananubhāṣaṇamityarthaḥ । nanvapratibhāyā nigrahasthānatvavidhānenānanubhāṣaṇasyāpi viditaṃ tasya tadviśeṣatvāt ।
na khalu nānubhāṣataityetāvataiva nigṛhyate api tvananubhāṣamāṇo dūṣyaṃ na budhyate abudhyamānaśca tatrottaraṃ na pratipadyate tato apratibhayā nigṛhyate । tadevamananubhāṣaṇamapratibhāviśeṣa iti apratibhāyā vihitaṃ nigrahasthānatvaṃ tadviśeṣe api vihitaṃ bhavati । yathā gavi sāsnādimattvaṃ vihitaṃ śābaleye api vihitaṃ bhavati na punastatra sāsnādimatvavidhānāya pṛthag yatnāntaramārabhante । atra brūmaḥ, na tāvaduttarāpratipattisāmānyaviśeṣo ananubhāṣaṇaṃ puṃsāṃ sāmaryyavaicitryāt ।
kaściddūnaṣyaṃ dūṣaṇaṃ ca vidannapi nānubhāṣituṃ pārayati bahuvacanakuṇṭhatvāt । tasmādasatyāmapratibhāyāmananubhāṣaṇasambhavānnāpratibhāyā viśeṣo ananubhāṣaṇamiti । kaściddūṣaṇaviṣayaṃ vedānubhāṣate ca uttarapratipattivikalastu syātso ayamapratibhayā nigṛhyate nānanubhāṣaṇena tatra sāmarthyāt । kaścitpunardūṣyameva na jānāti so ajñānena nigṛhyate na cājñāne ananubhāṣaṇamavaśyaṃbhāvi dhāraṇāvator ayānirūpaṇe vādyudīritākṣarasvarūpamātrapāṭhasambhavenānubhāṣaṇopapatteḥ ।
apratibhā tvavaśyaṃ bhevad na hyasti sambhavo dūṣyaṃ na vedāsya dūṣaṇaṃ tu vedeti । tathāpi svarūpatastāvadbhedaḥ na hi yadeva dūṣaṇaviṣayamajñānamapratibhā tadeva dūṣyaviṣayamajñānaṃ tasmātsatyapyananubhāṣaṇāpratibhājñānānānāmuttarānabhidhānaphalatve tulye avāntarabhedavivakṣayā bhedenopanyāsaḥ । trirabhihitasyeti । trirabhidhānamevamapyapratipadyamānasyātijaḍatayā na vāde adhikāra ityabhisaṃdhimata iti ।।
avijñātaṃ cājñānam ।। tadvyācaṣṭe vijñātārthasya pariṣadeti । nigrahasthānasāmanyalakṣaṇamatra yojayati vārtikakāraḥ । apratipattito nigrahasthānamiti ।।
uttarasyāpratipattirapratibhā ।। tadvyācaṣṭe । parapakṣeti । vārtikaṃ ślokapāṭhādibhiravajñāṃ darśayanniti ।
iti । iyaṃ cāpratibhā samyaksādhanopanyāse draṣṭavyā sādhanābhāsopanyāse tu paryanuyojyopekṣaṇam ।। kāryaprasaṅgāt kathāvicchedo vikṣepaḥ ।। sādhanasya dūṣaṇasya copanyāsamabhyupagamya tadavasthaḥ pratīyamāna eva prativādino dārḍhyaṃ sabhyānāṃ vā kaṭhoratvamavagamyākasmātkāryaṃ vyāsajyābhyupagatāṃ kathāṃ vyavacchinatti tatra vikṣepo nāma nigrahasthānam ।
tadanenāpratibhayā tūṣṇīṃbhāvo api saṃgṛhīto veditavyaḥ । kāryavyāsaṅgasyābhyupagatakathāvicchedamātropalakṣaṇatvāt । iha tu kathāvicchedāt । na cāsya hetvābhāseṣvantarbhāvaḥ ।
na hi vikṣepasyānyatamaliṅgadharmānuvidhānaṃ nāpi prakṛtasādhyasiddhaye prayogo yena hetvābhāsaḥ syāt । na ca vādino vikṣepo hetvābhāsaḥ । anantaraṃ kathāmamyupatyaiva hetumanabhidhāyāpasāraṇāt । yadi cāyaṃ samyañcaṃ hetumabhidhāya tatsamarthanāsamartho apasaret kimetāvatā na nigṛhyeta hetvābhāsena vā nigṛhyeta kiṃ tu vyāsaṅgādeva ।
anarthakāpārthakāmyāṃ tu bhede asya sphuṭa eva । na hyatrāsamānasaṃketaḥ pratipādako yenānarthakaḥ syāt । nāpīha padāni vākyāni vā paurvāparyeṇāsambandhāni yenāpārthakaḥ syāt । na cāvajñānaṃ yenāpratibhā bhavet ।
।। svapakṣadoṣābhyupagamāt parapakṣe doṣaprasaṅgo matānujñā ।। vyācaṣṭe yaḥ pareṇa deśita doṣaṃ svapakṣe abhyupagamya । āha ।
anuddhṛtyeti । anabhyupagame asābuddharediti bhāvaḥ । vārtikaṃ kiṃ tu parasvenānatisṛṣṭenādattenetyarthaḥ । iti ।
yadi puruṣatvāccoro ahaṃ tato bhavānapi coraḥ syāt । na ca bhavata evamiṣṭaṃ tasmāttvayaivānaikāntikatvānnāyaṃ heturiti prasaṅgaviparyayaḥ tasmānnātmanaścoratvamanenābhyupagatamiti matānujñā nāsau nigrahasthānamityarthaḥ । nirākaroti etattu na, kasmāt ata eva । kutaḥ ? yata evāsau uttare kartavye prasaṅgaṃ karoti ata eva nigṛhyate ।
yadi hi vādī prativādinaṃ brūyātsatyamahaṃ cora eveti tadā kimanaikāntikatvaṃ śaknuyātkartum । tasmātpuruṣatvaṃ na coratvahetuḥ api tu parasvenādattena sambandha ityuttare kartavye yaduttarābhāsamāha tena jñāpayati nūnamayaṃ sabhyaguttaraṃ na jānāti samyaguttarājñānānnigṛhyate, taccottarāparijñānaṃ matānujñādvāpareṇodbhāvyamānaṃ matānujñetyucyate ।। nigrahasthānaprāptasyānigrahaḥ paryanuyojyopekṣaṇam ।। vyācaṣṭe paryanuyojyo nāmeti ।
nigrahasyopapattiḥ pramāṇataḥ siddhistayetyarthaḥ । nāpi prativādinā na hyanunmatta ātmānamātmanā nigṛhṇāti । api tu paryanuyojyaṃ jānānaḥ kasmādupekṣatetasmātsabhāpanitā vādiprativādibhyāmanuyuktayā vā pariṣadā tannigrahasthānamudbhāvanīyam । atra ca tattvanirṇayāvasāne vāde dvayorapi nigrahātpariṣadeva vijayate jalpavitaṇḍayośca tattvānapekṣaṃ puruṣasāmarthyaparīkṣaṇapravṛttayoḥ prativādī nigṛhyate ।
sādhanābhāsavādinā api vādinā sphuratā prativādī stambhito yataḥ samyaksādhanopanyāso vihitaḥ । uttarāpratipattirapratibhā sādhanābhāsopanyāse ca uttarāpratipattiḥ paryanuyojyopekṣaṇamiti viśeṣaḥ । vārtikaṃ nānyavacanādityeke । yatra prativādī tūṣṇīṃbhavati tatra tūṣṇīmbhāvenaiva vādina uttarānarhatāṃ darśaya nnasya sādhanābhāsavāditāṃ sūcayati yatrāsya doṣodbhāvanaṃ samyagdoṣamanuktvā karoti tatrāpyasau duṣṭamuttaraṃ dadattatsādhanadoṣameva sūcayati ।
upadiśanti hi vṛddhāḥ duṣṭe hi sādhane dṛṣṭottaraṃ deyamiti । tasmādavacane anyavacane vā na paryanuyojyopekṣaṇaṃ nigrahasthānamubhayathā apyanupekṣaṇādityarthaḥ । dūṣayati tacca neti । sādhanasya hi samyañcaṃ doṣaṃ jānan tameva brūyāt ।
so ayaṃ prāptāvasaro abruvan vibruvan vā nūnaṃ na samyañjaṃ doṣa jānāti । niścitapramāṇabhāvasya puruṣasyeṅgitādibhirabhiprāyaḥpa sūcyate na tvaniścitapramāṇabhāvasya । yathā'huḥ । śrutismṛtyatirekeṇa yuktajalpākabhāṣitam ।
।। iti suṣṭhūktaṃ jānāno apyayaṃ kimarthamanyad bravītīti।। ।। anigrahasthāne nigrahasthānābhiyogo niranuyojyānuyogaḥ ।। na cāyamapratibhāto na bhidyate । pratipattiriti mahān viśeṣaḥ ।
anenaiva sarvā jātayo nigrahasthānatvena saṃgṛhītā bhavanti । iti mahānviśeṣaḥ । ata eva bhavatāmapi gāthā । aasādhanāṅgaṃ vacanamadoṣodbhāvanaṃ tayoḥ ।
nigrahasthānamanyattu na yuktamiti neṣyate iti । apratibhāyā eva prasajyapratiṣedhātmikāyā asyā niranuyojyānuyogasya bhede darśayati bhāṣyakāraḥ । nigrahasthānalakṣaṇasya mithyādhyavasāyā tsamāropādityarthaḥ । ।।
siddhāntamabhyupetyāniyamātmakathāprasaṅgo apasiddhāntaḥ ।। abhyupetpayetyasya vyākhyānaṃ kasya cidarthasya tathābhāvaṃ pratijñāyeti । pratijñātārthavipayaryāditi । abhyupetārthaviparyayātsiddhāntaviparyayādityarthaḥ ।
tadetadaniyamādityasya vyākhyānam । tatra sāṃkhyīyaṃ siddhāntamāha । yathā na saditi । tasya paryāyāntareṇa kathanaṃ na sata itañ nāsidātmānamityasya paryāyāntareṇa vivaraṇaṃ nāsadutpadyata iti ।
so ayaṃ siddhāntaḥ sāṃkhyānāṃ tamabhyupetya tadviparyayātkathāprasaṅgamāha svapakṣaṃ vyavasthāpayati । pakṣāvasthānaṃ darśayati । ekā prakṛtirvyaktasyopalabhyamānasyārthajātasya yukteti pratijñā । vikārāṇāmiti vyaktasyaivānuvādaḥ ।
anvayadarśanāditi hetuḥ । mṛdanvitānāmiti sādharmyodāharaṇaṃ tathā yaṃ avyaktabhedaḥ sukhaduḥkhamohasamanvito gṛhyate ityupanayaḥ । nigamanamāha tasmātsamanvayadarśanādviśvavyaktasya kairityapekṣāyāmuttaraṃ sukhādibhiriti । ekaprakṛtiḥ sarvo vikāra iti seyaṃ kathā ।
siddhāntamabhyupettyaivamuktavān sāṃkhyo naiyāyikena paryanuyujyate । dūṣaṇāya pṛcchyate । atha prakṛtirvikāpara iti kathaṃ lakṣitavyamiti । sa evaṃ naiyāyikena pṛṣṭaḥ sāṃkhya uttaramāha yasyāvasthitasya mṛdāderdharmāntaranivṛttau śarāvavināśe yaddharmāntaraṃ maṇimādi pravartate asadeva jāyate sā prakṛtirmṛdādi ।
yaddharmāntaraṃ nivartate pravartate vā sa vikāra iti । etāsminnudāharaṇe apasiddhāntaṃ yojayati । soyaṃ pratijñātārthasya siddhāntārthasya vādī viparyayādaniyamātkathāṃ prasañjayati pratijñātaḥ siddhāntaḥ khalvanena nāsadāvirbhavatīti utpadyate na sattiro bhavatīti na vinaśyatīti । tathā api kasmādanena siddhānto bādhyate atha siddhāntenaiva kasmānna bādhyataityata āha ।
sadasatośceti । tasmādanena siddhānto balavatā bādhyate । tadetanmṛddharmāṇāmapi na syāditi । na kevalaṃ prekṣāvatāṃ kartṝṇāmapi tu saddharmāṇāmapyutpādavināśau pravṛttyunaparamau dṛśyamānau na syātāmityarthaḥ ।
evaṃ pratyavasthitaḥ sāṃkhyonaiyāyikena pṛṣṭo yadyasata ātmalābhaṃ sataścātmahānamabhyupa iti tato asyāpasiddhānto bhavati । atha nābhyupaiti pakṣo asya na siddhyati । vikāro hyanena pakṣīkṛta ekaprakṛtitvena tatra vikārāṇāmanirūpaṇāt tadabhāve na pratijñārtho na ca hetvarthaḥ āśrayāsiddhatvāt । eva nigrahasthānaṃ bhavet ।
pratijñāvirodho vetyāśaṅkya vārtikakāra āha । pratijñātārthavyatirekeṇeti । na hyatraikaprakṛtayo vikārāḥ ekaprakṛtikatvādityayaṃ hetuḥ sādhyaviruddhena vyāpta udbhāvito yena viruddho bhavet । nāpyekaprakṛtikatvaṃ vikārāṇāṃ śabdato viruddhaṃ samanvayena hetunā yena pratijñāvirodho bhavet ।
iti । api ca tatra balavatā siddhāntenānaikāntikadeśanā bādhyate iha tu siddhānta eva bādhyate । durbala ityudāharaṇapaunaruktyamapi nāsti । tasmādyatra pratijñārthena virodhaḥ tatra viruddho hetvābhāsaḥ pratijñāvirodho vā iha tu pratijñārthavyatirekeṇābhyupagamāntareṇa virodha iti puruṣasya pūrvāparaviruddhārthābhidhāyino asāmarthyānnigrahasthānaṃ jalpavitaṇḍayoriti siddham ।।
hetvābhāsāśca yathokta ।। vyācaṣṭe hetvābhāmāśceti । yadyanuktamapi kiṃ cidavaśiṣyate nigrahasthānaṃ taccakāreṇa samucceyam । yathoktā iti sūtrāvayavanirākaraṇīyāmāśaṅkāmāha ।
yathoktā iti । sakalaśāstrārthamupasaṃharati । ta ime pramāṇādaya uddiṣṭā lakṣitāḥ parīkṣitāśceti । itiḥ śāstrapaparisamāptau ।
vārtikakāraḥ saṃgṛhṇāti jātīnāṃ saprapañcānāmiti । nigrahasthānalakṣaṇamiti । samāsena jātīnāmapi prativādinigrahasthāne asti niveśa iti sūcayati । śāstrasya copasaṃhāra iti ।
ta ime pramāṇādaya uddiṣṭā ityanena kṛta ityarthaḥ ।। yadalambhi kimapi puṇyaṃ dustarakunibandhapaṅkamagnānām । ।। saṃsārajaladhisetau vṛṣaketau sakaladuḥkhaśamahetau । ।। tattvajñānaprasavasurabhirgūḍhabahvarthajātā seyaṃ mokṣāmṛtamayaphalā sūktimañjupravālā ।
।। krūrāḥ kṛto añjalirayaṃ balireṣa dattaḥ kāyo mayā praharatātra yathābhilāṣam । abhyarthaye vitathavāṅmayapāṃśuvarṣair- mā māvilīkuruta kīrtinadīḥ pareṣām ।। iti miśraśrīvācaspativiracitāyāṃ nyāyavārtikatātparyaṭīkāyāṃ pañcamodhyāyaḥ samāptaḥ ।। samāptaścāyaṃ granthaḥ ।। śubhambhūyāt ।।