iha hi tāvad bhāmahodbhaṭaprabhṛtayaścirantanālaṅkārakārāḥ pratīyamānamarthe vācyopaskārakatayālaṅkārapakṣanikṣitpaṃ manyante । tathāhi-paryāyoktāprastutapraśaṃsāsamāsoktyākṣepavyājastutyupameyopamānanvayādau vastumātraṃ gamyamānaṃ vācyopaskārakatvena asvasiddhaye parākṣepaḥparārthe svasamarpaṇam' iti yathāyogaṃ dvividhayā bhaṅgyā pratipāditaṃ taiḥ । rudraṭenāpi bhāvālaṅkāro dvidhoktaḥ । rūpakadīpakāpahnutitulyayogitādāvupamādyalaṅkāro vācyopaskārakatvenoktaḥ ।
utprekṣā tu svayameva pratīyamānā kathitā । rasavatpreyaḥprabhṛtau tu rasabhāvādirvācyaśobhāhetutvenoktaḥ । taditthaṃ trividhamapi pratīyamānamalaṅkāratayā khyāpitameva । [] vāmanena tu sādṛśyanibandhanāyā lakṣaṇāya vakroktyalaṅkāratvaṃ bruvatā kaściddhvanibhedo alaṅkāratayaivoktaḥ ।
kevalaṃ guṇaviśiṣṭapadaracanātmikā rītiḥ kāvyātmakatvenoktā । udbhaṭādibhistu guṇālaṅkārāṇāṃ prāyaśaḥ sāmyameva sūcitam । viṣayamātreṇa bhedapratipādanāt । saṃghaṭanādharmatvena ceṣṭeḥ ।
tadevamalaṅkārā eva kāvye pradhānamiti prācyānāṃ matam । [] vakroktijīvitakāraḥ punarvaidagdhyabhaṅgībhaṇitisvabhāvāṃ bahuvidhāṃ vakroktimevaprādhānyātkāvyajīvitamuktavān । vyāpārasya prādhānyaṃ ca [kāvyasya] pratipede । abhidhānaprakāraviśeṣā eva cālaṅkārāḥ ।
satyapi tribhede pratīyamāne vyāpārarūpā bhaṇitireva kavisaṃrambhagocaraḥ । upacāravakratādibhiḥ samasto dhvaniprapañcaḥ svīkṛtaḥ । kevalamuktivaicitryajīvitaṃ kāvyaṃ, na vyaṅgyārthajīvitamiti tadīyaṃ darśanaṃ vyavasthitam । [] bhaṭṭanāyakena tu vyaṅgyavyāpārasya prauḍhoktyābhyupagatasya kāvyaṃśatvaṃ bruvatā nyagbhāvitaśabdārthasvarūpasya vyāpārasyaiva prādhānyamuktam ।
tatrāpyabhidhābhāvakatvalakṣaṇavyāpāradvayottīrṇo rasacarvaṇātmā bhogāparaparyāyovyāpāraḥ prādhānyena viśrāntisthānatayāṅgīkṛtaḥ । [] dhvanikāraḥ punarabhidhātātparyalakṣaṇākhyavyāpāratrayottīrṇasya dhvananadyotanādiśabdābhidheyasya vyañjanavyāpārasyāvaśyābhyupagamyatvād vyāpārasya ca vākyārthatvābhāvād vākyārthasyaiva ca vyāṅgyarūpasya guṇālaṅkāropaskartavyatvena prādhānyād viśrāntidhāmatvādātmatvaṃ sidhdāntitavān । vyāpārasya viṣayamukhena svaruṇpratilambhāt tatprādhānyena prādhānyāt svarūpeṇa vicāryatvābhāvād viṣayasyaiva samagrabharasahiṣṇutvam । tasmād viṣaya eva vyaṅgyanāmā jīvitatvena vaktavyaḥ,yasya guṇālaṅkārakṛtacārutvaparigrahasābhrājyam ।
rasādayastu jīvitabhūtā nālaṅkāratvenavācyāḥ । alaṅkārāṇāmupaskārakatvād,rasādīnāṃ ca prādhānyenopaskāryatvāt । tasmād vyaṅgya eva vākyārthībhūtaḥ kāvyajīvitamityeṣa eva pakṣo vākyārthavidāṃ sahṛdayānāmāvarjakaḥ । vyañjanavyāpārasya sarvairanapahnutatvāt tadāśrayeṇa ca pakṣāntarasyāpratiṣṭānāt । []
yattu vyaktivivekakāro vācyasya pratīyamānaṃ prati liṅgatayā vyañjanasyānumānāntarbhāvamākhyat tad vācyasya pratīyamānena saha tādāpmyatadutpattyabhāvādavicāritābhidhānam । tadetatkuśāgradhiṣaṇaiḥ kṣodanīyamatigahanamiti neha pratanyate । [] astiṃ tāvad vyaṅgyaniṣṭo vyañjanavyāpāraḥ । tatra vyaṅgyasya prādhānyāprādhānyābhyāṃ dhvaniguṇībhūtavyaṅgyākhyau dvau kāvyabhedau ।
vyaṅgyasyāsphuṭatve alaṅkārattvena citrākhyaḥ kāvyabhedastṛtīyaḥ । tatrottamo dhvaniḥ । tasya lakṣaṇābhidhāmūlatvenāvivakṣitavācyavivakṣitānyaparavācyavivakṣitānyaparavācyākhyau dvau bhedau । ādyo apyarthāntarasaṃkramasaṃsalakṣyakramitavācyātyāntatiraskṛtavācyatvena dvividhaḥ ।
dvitīyo apyasaṃlakṣyakramasaṃlakṣyakramavyaṅgyatayā dvividhaḥ । lakṣaṇāmūlaḥ śabdaśaktimūlo vastudhvaniḥ,asaṃlakṣyakramavyaṅgyaḥ arthaśaktimūlo rasādidhvaniḥ । saṃlakṣyakramavyaṅgyaḥ śabdārthobhayaśaktimūlo vastudhvaniralaṅkāradhvaniśceti । tatra rasādidhvaniralaṅkāramañjaryāṃ darśitaḥ, kāvyasya śṛṅgārapradhānatvāt ।
śiṣṭastu yathāvasaraṃ tatraiva vibhaktaḥ । guṇībhūtavyaṅgyo vācyāṅgatvādibhedairyathāsaṃbhavaṃ samāsoktyādau darśitaḥ । [] citraṃ tu śabdārthāṃlakārasvabhāvatayā bahutaraprabhedam । ihārthapaunaruktyaṃ śabdapaunaruktyaṃ śabdārthapaunaruktyaṃ ceti trayaḥ paunaruktyaprakārāḥ ।
ādau paunaruktyaprakāraravacanaṃ vakṣyamāṇālaṅkārāṇāṃ kakṣāvibhāgaghaṭanārtham । arthāpekṣayā śabdasya pratītāvantaraṅgatve api prathamamarthatadharmanirdeśaścirantanaprasiddhyā punaruktakavadābhāsasya pūrvaṃ lakṣaṇārthaḥ । ihaśabdaḥ pratthāne । itiśabdaḥ prakāre, triśabdādeva saṃkhyāparisamātpisiddheḥ ।
tatrārthapaunaruktyaṃ praruḍhaṃ doṣaḥ । praruḍhāpraruḍhatvena dvaividhyam । prathamaṃ heyavacanamupādeye viśrāntyartham । tatreti trayanirdhāraṇe ।
yathāvabhāsanaviśrāntiḥ prarohaḥ । āmrukhāvabhāsanaṃ punaḥ punaruktavadābhāsam । āmukhagrahaṇaṃ paryavasāne anyathātvapratipattyartham । lakṣyanirdeśe nāpuṃsakaḥ saṃskāro laukikālaṅkāravaidharyeṇa kāvyālaṅkāraṇāmalaṅkāryaṃpāratantryadhvananārthaḥ ।
arthapaunaruktyādevārthīśritatvādarthālaṅkāratvaṃ jñeyam । prabhedāstu vistarabhayānnocyante । "ahīnabhujagādhīśavapurvalayakaṅkuṇam । śailādinandicaritaṃ kṣatakandarpadarpakam ।
vṛṣapuṅgavalakṣmāṇaṃ śikhipāvakalocanam । sasarvamaṅgalaṃ naumi pārvatīsakhamīśvaram" । 'dīruṇaḥ kāṣṭhato jāto bhasmabhūtikaraḥ paraḥ । raktaśoṇārciruccaṇḍaḥ pātu vaḥ pāvakaḥ śikhī' ।
bhujaṅgakuṇḍalī vyaktaśāśiśubhrāṃśuśītaguḥ । jagantyapi sadāpāyādavyāccetoharaḥ śivaḥ" । śabdapaunaruktyaṃ vyañjanamātrapaunaruktyaṃ svaravyañjanasamudāyapaunaruktyaṃ ca । alaṃkāraprastāve kevalaṃ svarapaunaruktyamacārutvānna gaṇyate iti dvaividhyameva ।
saṃkhyāniyame pūrvaṃ chekānuprāsaḥ । dvayorvyañjanasamudāyayoḥ parasparamanaikadhā sādṛśyaṃ saṃkhyāniyamaḥ । 'kiṃ nāma dardura duradhyavasāya sāyaṃ kāyaṃ nipīḍya ninadaṃ kuruṣe ruṣeva । etāni kelirasitāni sitacchadānāmākarṇya kārṇamadhurāṇi na lajjito asi' ।
atra sāyaṃśabdenāsyālaṅkārasya yakāramātrasādṛśyāpekṣayā vṛttyanuprāsena sahaikābhidhānalakṣaṇaḥ saṃkaraḥ । chekā vidagdhāḥ । anyathā tu vṛttyatanuprāsaḥ । kevalavyañjanamātrasādṛśyamekadhā samudāyasādṛśyaṃ tryādīnāṃ ca parasparasādṛśyamānyathābhāvaḥ ।
vṛttistu rasaviṣayo vyāpāraḥ । tadvatī punarvarṇaracanehavṛttiḥ । sa ca paruṣakomalamadhyamavarṇārabdhatvāttridhā । tadupalakṣito ayamanuprāsaḥ ।
'āṭopena paṭīyayasā yadapi sā vāṇī kaverāmukhe khelantī prathame tathāpi kurute no sanmanorañjanam । na syādyāvadamandasundaraguṇālaṅkārajhaṅkāritaḥ saprasyandilasāyanarasāsārānusārī rasaḥ' । 'sahyāḥ pannagaphūtkṛtānalaśikhā nārācapālyo api vā rākendoḥ kiraṇā viṣadravamuco varṣāsu vā vāyavaḥ । na tvetāḥ saralāḥ sitāsitarucaḥ sācīkṛtāḥ sālasāḥ sākūtāḥ samadāḥ kuraṅgakadṛśāṃ mānānuvidhdā dṛśaḥ' ।
svaravyañjamasamudāyapaunaruktyaṃ yamakam । atra kvacidbhinnārthatvaṃ kvicidabhinnārthatvaṃ kacidekasyānarthakatvamaparasya sārthakatvamiti saṃkṣepataḥ prakāratrayam । 'yo yaḥ paśyati tannetre rucire vanajāyate । tasya tasyānyanetreṣu rucireva na jāyate' ।
idaṃ sārthakatve । evamanyajjheyam । "śabdārthapaunaruktyāṃ praruḍhaṃ doṣaḥ" । praruḍhagrahaṇaṃ vakṣyamāṇaprabhedavailakṣaṇyārtham ।
yadāhuḥ-'śabdārthayoḥ punarvacanaṃ punaruktamanyatrānuvādāt' । iti । 'tātparyabhedavattu lāṭānuprāsaḥ' । tātparyamanyaparatvam ।
tadeva bhidyate, na śabdārtha-svarūpam । 'tālā jaanti guṇā jālā de sahiaehiṃ gheppanti । raikiraṇāṇugāhiāiṃ hāenti kamalāiṃ kamalāiṃ' । ['tadā jāyante guṇāḥ yadā te sahṛdayairgṛyairgṛhyante ।
ravikiraṇānugṛhītāni bhavanti kamalāni kamalāni'] । 'brūmaḥ kiyannaya kathañcana kālamalpam atrābjapatranayane nayane nimīlya । hemāmbujaṃ taruṇi tattarasāpahṛtya devadviṣo ayamahamāgata ityavehi' । ityādau vibhakttayāderapaunaruktye api bahutaraśabdārthapaunaruktyāllāṭānuprāsatvameva ।
'kāśāḥ kāśā ivābhānti sarāṃsīva sarāṃsi ca । cetāṃsyācikṣipuryūnāṃ nimragā nimragā iva' । ityādāvananvayena sahāsyaikābhidhānalakṣaṇo na saṃkaraḥ । anyonyāpekṣayā śabdārthagatatvenārthamātragatatvena ca vyavasthikerbhinnaviṣayatvāt ।
'ananvaye ca śabdaikyamaucityādānuṣaṅgikam । asmiṃstu lāṭānuprāse sākṣādeva prayojakam' । tadevaṃ paunaruktye pañcālaṅkārāḥ । nigadavyākhyātametat ।
varṇānāṃ khaṅgādyakṛtihetutve citram । paunaruktakyaprastāve sthānaviśeṣaśliṣṭavarṇapaunaruktyātmakaṃ citravacanam । yadyapi lipyakṣarāṇāṃ khaṅgādisaṃniveśaviśiṣṭatvaṃ tathāpi śrotrākāśasamavetavarṇātmakaśabdābhedena teṣāṃ loke pratītervācakaśabdālaṅkāro ayam । ādiprahaṇād yathāvyutpattisaṃbhavaṃ padmabandhādiparigrahaḥ ।
'bhāsate pratibhāsāra rasābhātā hatāvibhā । bhāvitātmāśubhāvāde devābhā bata sabhā' । eṣo aṣṭadalapadmabanadhaḥ । atra digdaleṣu nirgamapraveśābhyāṃ śliṣṭākṣaratvam ।
vivigdaleṣu tvanyathā । karṇikākṣaraṃ tu śliṣṭameva । upamānopameyayoḥ sādharmye bhedābhedatulyatve upamā । arthālaṅkāraprakaraṇamidam ।
upamānopameyayorityapratītopamānopameyaniṣedhārtham । sādhrmye trayaḥ prakārāḥ । bhedaprādhānyaṃ vyatirekādivat । abhedaprādhānyaṃ rūpakādivat ।
dvayostulyatvaṃ yathāsyām । yadāhuḥ-'yatra kiñcitsāmānyaṃ kaściñca viśeṣaḥ sa viṣayaḥ sadṛśatāyāḥ' iti । upamaivanekaprakāravaicitryeṇānekālaṅkārabūjabhūteti prathamaṃ nirdiṣṭā । asyāśca pūrṇālutpātvabhedāñcirantanairbahuvidhanvamuktam ।
tatrāpi sādhāraṇadharmsya kvacidanurāgāmitayaikarūpyeṇa nirdeśaḥ, kvacidvastuprativastubhāvena pṛthaṅnirdeśaḥ । pṛthaṅnirdeśe ca saṃbandhibhedamātraṃ prativastūpamāvat, bimbapratibimbabhāvo vā dṛṣṭāntavat । 'praṅāmahatyā śikhayeva dīpastrimārgeva trividasya mārgaḥ । saṃskāravatyeva girā manīṣī tayā sa pūtaśca vibhūṣitaśca' ।
'yāntyā muhurvalitakandharamānanaṃ tadāvṛttavṛntaśatapatranibhaṃ vahantyā । digdho amṛtena ca viṣeṇa ca pakṣmalākṣyā gāḍhaṃ nikhāta iva me hṛdaye kaṭākṣaḥ' । atra valutatvāvṛttatve saṃbandhibhedādbhinne । dharmyabhiprāyeṇa tu bimbapratibimbatvameva ।
'pāṇḍyo ayamaṃsārpitalambahāraḥ kḷtpāṅgarāgo haricindanena । ābhāti bālātaparaktasānuḥ sanirjharodgara ivādrirājaḥ' । atra hārāṅkarāgayornirjharabālātapau pratibimbatvena nirdiṣṭau । ekasyaivopamānopameyatve ananvayaḥ ।
vācyābhiprāyeṇa pūrvaṃrūpānugamaḥ । ekasya tu viruddhadharmasaṃsargo dvitīyasavrahyacārinivṛttyarthaḥ । ata evānanvaya iti yogo apyatra saṃbhravati । 'yuddhe arjuno arjuna iva prathitapratāpo bhīmo api bhīma iva vairiṣu bhīmakarmā ।
nyagrodhavartinamayādhipatiṃ kuruṇāmutprāsanārthamiva jagmaturādareṇa' । dvayoḥ paryāyeṇa tasminnupameyopamā । tacchabdenopamānopameyatvapratyavamarśaḥ । paryāyo yaugapadyābhāvaḥ ।
ata evātra vākyabhedaḥ । iyaṃ ca dharmasya sādhāraṇye vastuprativastunirdeśe ca dvidhā । 'khamiva jalaṃ jalamiva khaṃ haṃsaścandra iva haṃsa iva candraḥ । kumudākārāstārāstārākārāṇi kumudāni' ।
'sacchāyābhbhojavadanāḥ sacchāyavadanāmbujā । vāpyo aṅganā ivābhānti yatra vāpya ivāṅganāḥ' । sadṛśānubhavād vastvantarasmṛtiḥ smaraṇam । vastvantaraṃ sadṛśameva ।
avinābhāvābhāvānnānumānam । 'atiśayitasurāsuraprābhāvaṃ śiśumavalokya tathaiva tulyarūpam । kuśikasutamakhadviṣāṃ pramāthe dhṛtadhanuṣaṃ raghunandanaṃ smarāmi' । sādṛśyaṃ vinā tu smṛtirnāyamalaṅkāraḥ ।
'atrānugodaṃ mṛgayānivṛttastaraṅgavātena vinītakhedaḥ । rahastvadutsaṅganiṣaṇṇāmūrdhā smarāmi vānīragṛheṣu sutpaḥ' । atra ca kartṛviśeṣaṇānāṃ smartavyadaśābhāvitve smatṛdaśābhāvitvamasamīcīnam । preyolaṅkārasya tu sādṛśyavyatiriktanimittotthāpitā smṛtirviṣayaḥ ।
'aho kope api kāntaṃ mukham' iti । 'atrānugādam' ityādi । 'yairdṛṣṭo asi tadā lalāṭapatitaprāsaprahāro yudhi sphītāsṛkstrutipāṭalīkṛtapurobhāgaḥ parān pātayan । teṣāṃ duḥsahakāmadehadahanaprodbhatanetrānala- jvālālībharabhāsvare smaripāvastaṃ gataṃ kautukam' ।
ityādau sadṛśavastvantarānubhave aśakyavastvantarakaraṇātmā viśeṣālaṅkāraḥ, kāraṇasya kriyāsāmānyātmano darśine api saṃbhavāt । matāntare kāvyaliṅgametat । tadete sādṛśyāśrayeṇa bhedābhedatulyatvenālaṅkārā nirṇītāḥ" । abhedaprādhānye ārope āropaviṣayānapahnave rūpakam ।
abhedasya prādhānyādbhedasya vastutaḥ sadbhāvaḥ । anyatrānyāvāpa āropaḥ । tasya viṣayaviṣayyavaṣṭabdhatvādviṣayasyāpahnave apahnutiḥ । anyathā tu viṣayiṇā viṣayasya rūpavataḥ karaṇādrūpakam ।
sādharmye tvanugatameva । 'upamaiva turobhūtabhedā rūpakamiṣyate' iti āropādabhede adhyavasāyaḥ prakṛṣyate iti paścāttanmūlālaṅkāravibhāgaḥ । idaṃ tu niravayavaṃ sāvayavaṃ paramparitamiti trividham । ādyaṃ kevalaṃ māvārūpakañcate dvidhā ।
dvitīyaṃ samastavastuviṣayamekadeśavivarti ceti dvidhaiva । tṛtīyaṃ śliṣṭaśabdanibandhanatvena dvividhaṃ satpratyekaṃ kevalamālārūpakatvāccaturvidham । tadevamaṣṭau rūpakabhedāḥ । anye tū pratyekaṃ vākyoktasamāsoktādibhedāḥ saṃbhavanti te anyato draṣṭavyāḥ ।
'dāse kṛtāgāsi bhavatyucitaḥ prabhūṇāṃ pādaprahāra iti sundari nāsmi dūye । udyatkaṭhorapulakāṅkurakaṇṭakāgrair- yatkhidyate tava padaṃ nanu sā vyathā me' । 'pīyūṣaprasṛtirnavā makhabhujāṃ dātraṃ tamolūnaye svargaṅgāvimanaskakokavadanastrastā mṛṇālīlate । dvirbhāvaḥ smarakārmukasya kimapi prāṇeśvarīsāgasā- māśātanturudañcati pratipadi prāleyabhānostanuḥ' ।
'vistāraśālini nabhastalapattrapātre kundojjvalaprabha-bha saṃcayabhūribhaktam । gaṅgātaraṅgaghanamāhiṣadugdhadigdhaṃ jagdhaṃ mayā narapate kalikālakarṇa' । 'ābhāti te kṣitibhṛtaḥ kṣaṇadāprabheyaṃ nistriṃśamāṃsalatamālavanāntalekhā । indutviṣo yudhi haṭhena tavārikīrtī- rānīya yatra ramate taruṇaḥ pratāpaḥ' ।
kṣitibhṛta ityatra śliṣṭaṃ padam । 'kiṃ padmamya ruciṃ na hanti nayanānandaṃ vidhatte na vā vṛddhiṃ vā jhaṣaketanasya kurute nālokamātreṇa kim । vaktrendau tava satyayaṃ yadaparaḥ śītāṃśurabhyudgato darpaḥ syādamṛtena cidiha tadapyastyeva bimbādhare' । atra vaktrendurūpaṇahetukamadharāmṛtasya pīyūṣeṇa śliṣṭaśabdaṃ rūpaṇam ।
'vidvanmānasahaṃsa vairikamasāsaṃkocadītpadyute durgāmārgaṇanīlalohita samitsvīkāravaiśvānara । satyaprītividhānadakṣa vijayaprāgbhāvabhīma prabho sāmrājyaṃ varavīra vatsaraśataṃ vairiñcamuccaiḥ kriyāḥ' । atra tvameva haṃsa ityāropaṇapūrvako mānasameva mānasamityādyāropa iti śliṣṭaśabdaṃ mālāparamparitam । 'yāmi manovākkāyaiḥ śaraṇaṃ karuṇātmakaṃ jagannākhatham ।
janmajarāmaraṇārṇavataraṇataraṇḍaṃ harāṅghriyugam' । 'paryaṅko rājalakṣmyā haritamaṇimayaḥ pauruṣābdhestaraṅgo bhragnapratyarthivaṃśolvaṇavijayakaristyāmadānāmbupaṭṭaḥ । saṅgrāmatrāsatāmyanmuralapatiyaśohaṃsanīlāmbuvāhaḥ khaṅgaḥ kṣmāsauvidallaḥ samiti vijayate mālavākhaṇḍalasya' । atra kṣmāsauvidalla iti paramparitamapyekadeśavivarti ।
evamādayo anye api bhedā leśataḥ sūcitā eva । idaṃ vaidharmyeṇāpi dṛśyate । 'saujanyāmbumarusthalī sucaritālekhyadyubhittirguṇa- jyotsnākṛṣṇacaturdaśī saralatayogaśvapucchacchaṭā । yaireṣāpi durāśayā kaliyuge rājāvalī sevitā teṣāṃ śūlini bhaktimātrasulabhe sevā kiyatkauśalam' ।
atra cāropyamāṇasya dharmitvādāviṣṭaliṅgasaṃkhyātve api kvacitsvato asaṃbhavatsaṃkhyāyogasyāpi viṣayasaṃkhyātvam pratyekamāropāt । yathā - akvacijjaṭāvalkalāvalambinaḥ kapolā dāvāgrayaḥ' ityādau । na hi kapilamunerbahutvam । 'bhramimaratimalasahṛdayatāṃ pralayaṃ mūrcche tamaḥ śarīrasādam ।
maraṇaṃ ca jaladabhujagajaṃ prasahya kurute viṣaṃ viyoginīnām' । ityatra niyatasaṃkhyākakāryaviśeṣotthāpito garalārthaprabhāvito viṣaśabde śleṣa eva । jaladabhujagajamiti rūpakasādhakamiti pūrve siddhatvābhāvānna tannicanvanaṃ viṣaśabde śliṣṭaśabdaṃ paramparitamiti śleṣa evātretyāhuḥ । āropyamāṇasya prakṛtopayogitve pariṇāmaḥ ।
āropyamāṇaṃ rūpake prakṛtopayogitvābhāvātprakṛtoparañjakatvenaiva kevalenānvayaṃ bhajate pariṇāme tu prakṛtātmatayā āropyamāṇasyopayoga iti prakṛtamāropyamāṇarūpatvena pariṇamiti । āgamānugamavigamakhyātyabhāvātsāṃkhyīyapariṇāmavaisakṣaṇyam । tasya sāmānādhikaraṇyavaiyadhikaraṇyaprayogād dvaividhyam । 'tīrvā bhūteśamaulistrajamamaradhunīmātmanāsau tṛtīya- stasmai saumitrimaitrīmayamupahṛtavānātaraṃ nāvikāya ।
vyāmagrāhyastanībhiḥ śabarayuvatibhiḥ kautukodañcadakṣaṃ kṛcchrādanvīyamānastvaritamaya giriṃ citrakūṭaṃ pratasthe' । atra saumittrimaittrī prakṛtā āropyamāṇasamānādhikaraṇātararūpatvena pariṇatā । ātarasya maittrīrūpatayā prakṛte upayogāt । tadatra yathā samāsoktāvāronyamāṇaṃ prakṛtopayogi taccāropaviṣayātmatayā tatra sthitam, ata eva tatra tadvyavahārasamāropaḥ evamihāpi jñeyam, kevalaṃ tatra viṣayasyaiva prayogaḥ, viṣayiṇo gamyamānatvāt ।
iha tu dvayorapyabhidhānam, tādātmyāt tu tayoḥ pariṇāmitvam । 'atha paktrimatāmupeyivadbhiḥ sarasairvakrapathāśritairvacobhiḥ । kṣitibharturupāyānaṃ cakāra prathamaṃ tatparatasturaṅgamādyaiḥ' । rājasaṃghaṭane tūpāyanamucitam ।
taccātra vacorūpamiti vacasāṃ vyadhikaraṇopāyanarūpatvena pariṇāmaḥ । viṣayasya saṃdihyamānatve saṃdehaḥ । 'abhedaprādhānye āropa ityeva । viṣayaḥ prakṛto artaḥ, yadbhittitvenāprakṛtaḥ saṃdihyate ।
aprakṛte saṃdehe viṣayo api saṃdihyata eva । tena prakṛtāprakṛtagatatvena kavipratibhotthāpite saṃdehe saṃdehālaṅkāraḥ' । sa ca trividhaḥ । śuddho niścayagarbho niścayāntaśca ।
śuddho yatra saṃśaya eva paryavasānam । 'kiṃ tāruṇyataroriyaṃ rasabharodbhinnā navā vallarī līlāprocchalitasya kiṃ laharikā lāvaṇyavārāṃnidheḥ । udgāḍhotkalikāvatāṃ svasamayopanyāsavistrambhiṇaḥ kiṃ sākṣādupadeśayaṣṭirathavā devasya śṛṅgāriṇaḥ' । niścayagarbho yaḥ saṃśayopakramo niścayamadhyaḥ saṃśayāntaśca ।
'ayaṃ mārtaṇḍaḥ kiṃ sa khalu turagaiḥ satpabhiritaḥ kṛśānuḥ kiṃ sākṣātprasarati diśo naiṣa niyatam । kṛtāntaḥ kiṃ sākṣānmahiṣavahano asāviti cirāt samalokyājau tvāṃ vidadhati vikalpānpratibhaṭāḥ' । niścayānto yatra saṃśaya upakramo niścaye paryavasānam । 'induḥ kiṃ kva kalaṅkaḥ sarasijametatkimambu kutra gatam ।
lalitasavilāsavacanairmukhamiti hariṇākṣi niścitaṃ parataḥ' । kacitāropyamāṇānāṃ bhinnāśrayatvena dṛśyate । 'rañjitā nu vividhāstaruśailā nāmitaṃ tu gaganaṃ mthagitaṃ nu । pūritā nu viṣameṣu dharitrī saṃhṛtā nu kakubhastimireṇa' ।
atrāropaviṣaye timire rāgādi tarvādibhinnāśrayatvenāropitam । kecittvadhyavasāyāśrayatvena saṃdehaprakāramāhuḥ । anye tu nuśabdasya saṃbhāvanādyotatvādutprekṣāprakāramimamācakṣate । sādṛśyād vastvantarapratītirbhrāntimān ।
asamyagjñānatvasādharmyātsaṃdehānantaramasya lakṣaṇam । bhrāntiścittadharmaḥ । sa vidyate yasminbhaṇitiprakāre sa bhrāntimān । sādṛśyaprayuktā ca bhrāntirasya viṣayaḥ ।
'oṣṭhe bimbaphalāśayālamalakeṣūtpākajambūdhiyā karṇolaṅkṛtibhāji dāḍimaphalabhrāntyā ca śoṇe bhaṇau । niṣpattyā sakṛdutpalacchadadṛśāmāttaklamānāṃ marau rājangṛrjararājapañjaraśukaiḥ sadyastṛṣā mūrcchitam' । gāḍhamarmaprahārādinā tu bhrāntirnāsyālaṅkārasya viṣayaḥ । 'dāmodarāghātacūrṇitāśeṣavakṣasā ।
dṛṣṭaṃ cāṇūramallena śatacandraṃ nabhastalam' । sādṛśyahetukāpi bhrāntirvicchittyarthe kavipratibhotthāpitaiva gṛhyate,yathodāhṛtam, na svarasotthāpitā śuktikārajatavat । evaṃ sthāṇurvā syātpuruṣo vā syāditi saṃśaye api boddhavyam । ekasyāpi nimittavaśādanekadhā grahaṇamullekhaḥ ।
yatraikaṃ vastvanekadhā gṛhyate sa rūpabāhulyollekhanādullekhaḥ । na cedaṃ nirnimittamullekhamātram, api tu nānāvidhadharmayogitvākhyanimittavaśādetatkriyate । tatra rucyarthitvavyutpattayo yathāyogaṃ prayojikāḥ । 'yathāruci yathārthitvaṃ yathāvyutpatti bhidyate ।
ābhāso apyartha ekasminnanusaṃdhānasādhite' । iti । 'yastapovanamiti munibhiḥ kāmāyatanamiti veśyābhiḥ saṃgītaśāleti lāsakaiḥ' ityādi harṣacarite śrīkaṇṭhākhyajanapadavarṇane । atra hyeka eva śrīkaṇṭhākhyojanapadastattadguṇayogāttapovanādyanekarūpatayā nirūpitaḥ ।
ruccarthitvavyutpattayaśca prāyaśaḥ samastavyastā yojayituṃ śakyante । nanvetanmadhye avajravañjaramiti śaraṇāgatairasuravivaramiti vātikaiḥ' ityādau rūpakālaṅkārayoga iti kathamayamullekhālaṅkāraviṣayaḥ । satyam । asti tāvat atapovanam' ityādau rūpakavivikto asya viṣayaḥ ।
yatra vastutastadrūpatāyāḥ saṃbhavaḥ । yatra tu rūpakaṃ vyavasthitaṃ tatra cediyamapi bhaṅgiḥ saṃbhāvinī tatsaṃkaro astu । na tvetāvatāsyābhāvaḥ śakyate vaktum । tataśca na doṣaḥ kaścit ।
evaṃ hi tatra viṣaye bhrāntimadalaṅkāro astu atadrūpasya tadrūpatāpratītinibandhanatvāt । naitat । anaikadhāgrahaṇākhyasyāpūrvasyātiśayasyābhāvāt, taddhetukatvāccāsyālaṅkārasya । saṃkarapratītistvaṅgīkṛtaiva yadyevam, abhede bheda ityevaṃrūpātiśayoktiratrāstu ।
naiṣā doṣaḥ । grahītṛbhedākhyena viṣayavibhāgenānekadhātvoṭṭaṅkanāttasya ca vicchittyantararūpatvāt sarvathā nāsyāntarbhāvaḥ śakyakriya iti niścayaḥ । yathā vā- aṇārāaṇot ti pariṇaavaāhiṃ sirivallahot ti taruṇīhiṃ । bālāhiṃ uṇa kodūhaleṇa eme a saccavio' ।
('nārāyaṇa iti pariṇatavayobhiḥ śrīvallabha iti taruṇībhiḥ । bālābhiḥ panaḥ kautūhalena evameva satyāpitaḥ' । 'garurvacasi pṛthururasi arjuno yaśasi' ityādāvavaseyam । iyāṃstu viśeṣaḥ-pūrvatra grahītṛbhedenānekadhātvollekhaḥ, iha tu viṣayabhedena ।
nanvanekadhātvollekhane gurvādirūpatayā śleṣa iti kathamalaṅkārāntaramatra sthāpyate । satyam । anekadhātvanimittaṃ tu vicchittyantaramatra dṛśyate iti tatpratibhotpattihetuḥ śleṣo atra syāt । na tu sarvathā tadabhāvaḥ ।
ataścālaṅkārāntaraṃ yadevaṃvidhe viṣaye śleṣābhāve api vicchittisadbhāvaḥ । tasmādevamādāvullekha eva śreyān । evamalaṅkārāntaravicchittyāśrayeṇāpyayamalaṅkāro nidarśanīyaḥ । viṣayasyāpahnave apahnutiḥ ।
vastvantarapratītirityeva prakrāntāpahnavavaidharmyeṇedamucyate । āropaprastāvādāropaviṣayāpahnutāvāropyamāṇapratītāvapahnutyākhyo alaṃṅkāraḥ । tasya ca trayī bandhacchāyā, apahnavapūrvaka āropaḥ, āropapūrvako apahnavaḥ । chalādiśabdairasatyatvapratipādakairvāpahnavanirdeśaḥ ।
pūrvoktabhedadvaye vākyabhedaḥ । tṛtīyabhede tvekavākyatvam । 'yadetaccandrāntarjaladalavalīlāṃ prakurute tadācaṣṭe lokaḥ śaśaka iti no māṃ prati tathā । ahaṃ tvinduṃ manye tvadarivirahākrāntataruṇī kaṭākṣolkāpātavraṇakiṇakalaṅkāṅkitatanum' ।
atraindavasya śaśasyāpahnave upakṣitpe śaśakaprativastukiṇavata indorāropo nānvayaghaṭanāṃ puṣyatīti na niravadyam । tattu yathā apūrṇendoḥ paripoṣakāntavapuṣaḥ sphāraprabhābhāsvaraṃ nedaṃ maṇḍalamabhyayudeni gaganābhoge jigīṣorjagat । bhārasyocchritamātapatramadhunā pāṇḍupradeṣaśriyā mānonnaddhajanābhimānadalanodyogaikahevākinaḥ' । 'vilasadamaranārīnetranīlābjaṣaṇḍā- nyadhivasati sadā yaḥ saṃyamādhaḥkṛtāni ।
na tu rucirakalāpe vartate yo mayūre vitaratu sa kumāro brahmacaryaśriyaṃ vaḥ' । 'ud bhrāntojjhitagehagūrjaravadhūkampākuloccaiḥ kuca- preṅkholāmalahāravallivilanmuktāphalacchajhanā । sārdhaṃ tvadripubhistvadīyaśasāṃ śūnye marau dhāvatāṃ bhraṣṭaṃ rājamṛgāṅkaṃ! kundamukulasthūlaiḥ śramāmbhaḥkaṇaiḥ' । atra śūnya ityasya sthāne manyeśabdaprayoge sāpahnavotprekṣā ittayapi sthāpayiṣyate, a ahaṃ tvinduṃ manye a iti tu vākyabhede manyeśabdaprayogenotprekṣeti ca vakṣyate ।
etasminnapi bhedo apahnavāropayoḥ paurvāparyaprayogaviparyaye bhedadvayaṃ sadapi na pūrvavaccitratāvahamiti na bhedatvena gaṇitam । tatrāpahnuvapūrvake ārope nirantaramudāhṛtam । 'jyotsnābhasmacchuraṇadhavalā bibhratī tārakāsthī nyantardhānavyasanarasikā kātrikāpālikīyam । dvīpāddvīpaṃ bhramati dadhatī candramudākāpāne nyastaṃ siddhāñjanaparimalaṃ lāñcanasya cchalena' ।
'amuṣmiṃllāvaṇyāmṛtasarasi nūnaṃ mṛgadṛśaḥ smaraḥ śarvapluṣṭaḥ pṛthujaghanabhāge nipatitaḥ । yadaṅgāṅgārāṇāṃ praśamapiśunā nābhikuhare khikhā dhūmasyeyaṃ pariṇamati romāvalivapuḥ' । iti । adhyavasāye vyāpāraprādhānye utprekṣā ।
viṣayanigaraṇenābhedapratipattirviṣayiṇo adhyavasāyaḥ । sa ca dvividhaḥ - sādhyaḥ siddhaśca । sādhyo yatra viṣayiṇo asatyatayā pratītiḥ । asatyatvaṃ ca viṣayigatasya dharmasya viṣaya upanibandhe viṣayisaṃbhāvitvena viṣayāsaṃbhāvitvena ca pratīteḥ ।
dharmo,guṇakriyārūpaḥ tasya saṃbhavāsaṃbhavapratītau saṃbhavāśrayasya tatrāparamārthatayā asatyatvaṃ pratīyate, itarasya tu paramārthatayā satyatvam । yasyāsatyatvaṃ, tasya satyatvapratītāvadhyavasāyaḥ sādhyaḥ । ataśca vyāpāraprādhānyam । siddho yatra viṣayiṇo vastuto asatyasyāpi satyatāpratītiḥ ।
satvatvaṃ ca pūrvakasyāsatyatvanimittasyabhāvāt । ataścādhyavasitaprādhānyam । tatra sādhyatvapratītau vyāpāraprādhānye adhyavasāyaḥ saṃbhāvanamabhimānastarka ūhṛ utprekṣetyādiśabdairucyate । tadevamaprakṛtagataguṇakriyābhisaṃbandhādaprakṛtatvena prakṛtasya saṃbhāvanamutprekṣā ।
sā ca vācyā ivādibhiḥ pradarśyate । pratīyamānāyāṃ punarivādyaprayogaḥ । sā ca jātikriyāguṇadravyatāṇāmaprakṛtānāmadhyavaseyatvena caturthā । prakṛtasyaitadbhedayoge api na vaicitryamiti na te gaṇitāḥ ।
pratyekaṃ ca bhāvābhāvābhimānarūpatayā dvaividhye aṣṭavivatvam । bhedāṣṭakasya ca pratyekaṃ nimittasya guṇākriyārūpatve ṣoḍaśa bhedāḥ । teṣāṃ ca pratyekaṃ nimittasyopādānānupādanābhyāṃ dvātriṃśatprabhedāḥ, teṣu ca pratyekaṃ hetusvarūpaphalotprekṣaṇarūpatvena ṣaṇṇavatirbhedāḥ । eṣā gatirvācyotprekṣāyā ।
tatrāpi dravyasya prāyaḥ svarūpotprekṣaṇameveti hetuphalotprekṣābhedāstataḥ pātanīyāḥ । pratīyamānāyāstu yadyapyuddeśata etāvantobhedāḥ, tathāpi nimittasyānupādānaṃ tasyāṃ na saṃbhavatīti tairbhedair yūno ayaṃ prakāraḥ । ivādyanupādāne nimittasyata cākīrtane utprekṣaṇasya niṣpamāṇatvāt । prāyaśca svarūpotprakṣāyā yathāsaṃbhavaṃ bhedanirdeśa ।
eṣā cārthāśrayati dharmaviṣaye śliṣṭaśabdahetukā kvacitpadārthānvayavelāyāṃ sādṛśyābhivānādupakrāntāpyupamāvākyārthatātparyasāmarythābhimantṛvyāpāropārohakrameṇotprekṣāyāṃ paryavasyati । kvacicchalādiśabdaprayoge sāpahnavātprekṣā bhavati । ataścoktavakṣyamāṇaprakāravaicitryeṇānantyamasyāḥ । sāprataṃ tviyaṃ diḍvrātreṇodāhniyate ।
'sa vaḥ pāyādindurnavabisalatākoṭikuṭilaḥ- smārāreryo mūrdhni jvalanakapiśo bhāti nihitaḥ । stravanmandākinyāḥ pratidivasasiktena payasā kapālenonmuktaḥ sphaṭikadhavalenāṅkura iva' । atrāṅkuraśabdasya jātiśabdatvājjātirutprekṣyate । 'limpatīva tamoṅgāni varṣatīvāñjanaṃ nabhaḥ' ।
atra lepanavarṣaṇakriye tamonabhogatatvenotprekṣyete । uttarārdhe tu aasatpuruṣaseveva dṛṣṭirniṣphalatāṃ gatā' । ityatropamaiva notprekṣā । 'saiṣā sthalī yatra vicinvatā tvāṃ bhraṣṭaṃ mayā nūpuramekamurvyām ।
adṛśyata tvaccaraṇāravindaviśleṣaduḥkhādiva baddhamaunam' । atra dukhaṃ guṇaḥ । 'pātālametannayanotsavena vilokya śūnyaṃ mṛgalāñchanena । ihāṅganābhiḥ svamukhacchalena kṛtāmbare candramayīva sṛṣṭiḥ' ।
atra candrasyaikatvād dravyatvam । etāni bhāvābhimāne udāharaṇāni । 'kapolaphalakāvasyāḥ kaṣṭaṃ bhūtvā tathāvidhau । apaśyantāvivānyonyamīdṛkṣāṃ kṣamatāṃ gatau' ।
atrāpaśyantāviti kriyāyā abhāvābhimānaḥ । evaṃ jātyādāvapyūdyam । 'navabisalatākoṭikuṭilaḥ' ityatrodāhṛte kuṭilatvasya । kriyāyā yathā- r'idṛkṣāṃ kṣāmatāṃ gatau' ityatra kṣāmatāgamanasya ।
nimittopādānasyaite udāharaṇe । anupādāne alimpatīva tamo aṅgāni' ityādyudāharaṇam । hetūtprekṣā yathā - aviśleṣaduḥkhādiva baddhamaunam' ityādau । svārūpotprekṣā yathā - akuberajuṣṭāṃ diśamuṣṇaraśmau gantuṃ pravṛtte samayaṃ vilaṅghya ।
dig dakṣiṇā gandhavahaṃ mukhena vyalīkaniḥ śvāsamivotsasarja' । phalotprekṣā yathā - acolasya yadbhītipalāyitasya bhālatvacaṃ kaṇṭakino vanāntāḥ । adyāpi kiṃ vānubhaviṣyatīti vyapāṭayandraṣṭumivākṣarāṇi' । evaṃ vācyotprekṣāyā udāharaṇadig dattā ।
'mahilāsahaḥsabharie tuha hiae suhaa sā asāantī । aṇudiṇamaṇaṇṇaambhā aṅgaṃ taṇuaṃpi taṇuei' । ('mahilāsahasrabharite tava hṛdaye subhaga sā amāntī । anudinamananyakarmā aṅgaṃ tanakamapi tanayati' ।
amāantītyavartamāneveti tanūkaraṇahetutvenotprekṣitam । evaṃ bhedāntareṣvapi jñeyam । śliṣṭaśabdaheturyathā - aananyasāmānyatayā prasiddhasttayāgīti gīto jagatītale yaḥ । abhūdahaṃpūrvikayā gatānāmatīva bhūmiḥ smaramārgaṇānām' ।
atra dharmaviṣaye mārgaṇaśabdaḥ śliṣṭaḥ । upamopakramotprekṣā yathā - akastūrītilakanti bhālaphalake devyā mukhāmbhoruhe rolambanti tamālabālamukulottaṃsanti maulāvapi । yāḥ karṇe vikacotpalanti kucayoraṅke ca kālāguru- sthāsanti prathayantu tāstava śivaṃ śrīkaṇṭhakaṇṭhatviśaṣaḥ' । atra yadyapi asarvaprātipadikebhyaḥ kkip' ityupamānātkkibvidhāvāmukhe upamāpratītistathāpyupamānasya prakṛte saṃbhavaucityātsaṃbhāvanotthane utprekṣāyāṃ paryavasānam ।
yathā vā virahavaṇaṃne akeyūrāyitamaṅgadaiḥ' ityādau । eṣāpi samastopamāpratīpādakaviṣaye api harṣacaritavārtite sāhityamīmāṃsāyāṃ ca teṣu teṣu pradeśeṣudāhṛtā, iha tu granthavistarabhayānna prapañcitā । 'gatāsu tīraṃ timighaṭṭanena sasaṃbhramaṃ pauravilāsinīṣu । yatrollasatphenataticchalena muktāṭṭahāseva vibhāti siprā' ।
atrevaśabdamāhātmyātsaṃbhāvanaṃ chalaśabdaprayogāccāpahnavo gamyate । evaṃ chadmādiśabdaprayoge api jñeyam । 'apara iva pākaśāsanaḥ' ityādāvaparaśabdāprayoge upamaiveyam । tatprayoge tu prakṛtasya rājñaḥ pākaśāsanatvapratītāvadhyavasāyasaṃbhāvādivaśabdena ca tasya sādhyatvapratīterutprekṣaiveyam ।
ivaśabādāprayoge siddhatvādadhyavasāyasyātiśayoktiḥ । ivāparaśabdayoraprayoge tu rūpakam । tadevaṃ prakāravaicitryeṇāvasthitāyā utprekṣāyā hetūtprekṣāyāṃ yasya prakṛtasaṃbandhino dharmasya heturutprekṣate sa dharmo adhyavasāyavaśādabhinna utprekṣāyāṃ nimittatvenāśrīyate । sa ca vācya eva niyamena bhavati ।
anyathā kaṃ prati hetuḥ syāt । yathā-'apaśyantāvivānyonyam' ityādau । atra kapolayoḥ prakṛtayoḥ saṃbandhitvenopāttasya kṣāmatāgamanasya heturadarśanamutprekṣitam । hetuphalaṃ ca kṣāmatāgamanaṃ tatra nimittam ।
evam aadṛśyata tvaccaraṇāravindaviśleṣaduḥkhādiva baddhamaunam'ityatra nūpuragatasya maunitvasya heturduḥkhitvam । tadutprekṣaṇe maunitvameva nimittaṃ jñeyam । evaṃ sarvatra । svarūpotprekṣāyāṃ yatra dharmī dharmyantaragatatvenotpekṣyate tatrāpi nimittabhūto dharmaḥ kkacinnirdiśyate ।
yathā-'sa vaḥ pāyādunduḥ' ityādau । atra kuṭulatvādi nirdiṣṭameva । 'veleva rāgasāgarasya' ityādau saṃkṣobhakāritvādi gamyamānam । yatra ca dharma eva dharmigatatvenotprekṣyate tatrāpi nimittasyopādānānupādānābhyam ।
'prāpyābhiṣekametasminpratiṣṭhāsati dviṣām । cakampe lopyamānajñā bhayavihvavaliteva bhūḥ' । atra bhūgatatvena bhayavihvalitatvākhyadharmotprekṣāyāṃ kampādinimittamupāttama । anupādāne yathā-'lipmatīva tamo aṅgāni' ityādau ।
atra tamotatatvena lepanakriyākartṛtvopekṣāyāṃ vyāpanādi nimittaṃ gamyamānam । vyāpanādau tūtprekṣāviṣaye nimittamanyadanveṣyaṃ syāt । na ca viṣayasya gamyamānatvaṃ yuktam । tasyotprekṣitādhāratvena prastutasyābhidhātumucitatvāt ।
tasmād yathoktameva sādhu । phalotprekṣāyāṃ yadeva tasya kāraṇaṃ tadeva nimittam । tasyānupādāne kasya tatphalatvenoktaṃ syāt । tasmāttatra tasya nimittasyopādānameva na prakārāntaram ।
'rathasthitānāṃ parivartanāya purātanānāmiva vāhanānām' । utpattibhūmau turagāttamānāṃ diśi pratasthe raviruttarasyām' । atrāśvaparivartanasya phalasyottaradiggamanaṃ kāraṇameva nimittamupāttam । tadasāvutprekṣāyāḥ kakṣyāvibhāgaḥ pracuratayā sthito api lakṣye duravadhāratvādiha na prapañcitaḥ ।
tasyāścevādiśabdavanmanyeśabdo api pratipādakaḥ । kiṃ tūtprekṣāsāmagrathabhāve manyeśabdaprayogo vitarkameva pratipādayati । yathodāhṛtaṃ prāk aahaṃ tvinduṃ manye tvadariviraha' ityādi । adhyavasitaprādhānye tvatiśayoktiḥ ।
adhyavasāne trayaṃ saṃbhavati- svarūpaṃ viṣayo viṣayī ca । viṣayasya hi viṣayiṇāntarnigīrṇatve adhyavasāyasya svarūpotthānam । tatra sādhyatve svarūpaprādhānyam । siddhatve tvadhyavamitaprādhānyam ।
viṣayaprādhānyamadhyavasāye naiva saṃbhavati । adhyavasitaprādhānye cātiśayoktiḥ । anyāśca pañcaprakārāḥ । bhede abhedaḥ ।
abhede bhedaḥ । saṃbandhe asaṃbandhaḥ । asaṃbandhe saṃbandhaḥ । kāryakāraṇapaurvāparyavidhvaṃsaśca ।
'kamalamanabhbhasi kamale ca kuvalaye tāni kanakalatikāyām । sā ca sukumārasubhagetyutpātaparamparā keyam' । atra mukhādīnāṃ kamalādyairbhede abhedaḥ । 'aṇṇaṃ laḍahattaṇaaṃ aṇṇāvia kāvi vattaṇacchāā ।
sāmā sāmaṇṇāpaāvaiṇo rehañcia ṇa hvoi' । ('anyat saundaryemanyāpi ca kāpi varttanacchāyā । śyāmā sāmānyaprajāpate rekhaiva na saṃbhavati' । atra laḍahatvādīnāmabhede apyanyatvena bhedaḥ ।
yathā vā amaggialaddhaṃmi valāmoḍiacuṃbieṃ apyaṇā a uvaṇamie । ekkaṃmi piāharae aṇṇoṇṇā hāenti rasabheā' । ('mārgikatalabdhe balātkāracumbute ātmanā copanīte । ekasminnapi priyādhare anye anye bhavanti rasabhedāḥ' ।
atrābhinnasyāpi priyādhararasasya viṣayavibhāgena bhedenopanibagandhaḥ । 'lāvaṇyadraviṇavyayo na gaṇitaḥ kleśo mahānsvīkṛtaḥ svacchandaṃ carato janasya hṛdaye cintājvaro nirmitaḥ । eṣāpi svaguṇānurūparamaṇābhāvād varākī hatā ko arthaścetasi vedhasā vinihitastanvyāstanuṃ tanvatā' । atra lāvaṇyadraviṇasya vyayasaṃbandhe apyasaṃbandhastanvīlāvaṇyaprakarṣapratipādanārthe nibaddhaḥ ।
yathā vā aasyāḥ sargavidhau prajāpatipabhūccandro nu kāntipradaḥ śṛṅgāraikarasaḥ svayaṃ nu madano māso nu puṣkākaraḥ । vedābhyāsajaḍaḥ kathaṃ nu viṣayavyāvṛttakautūhalo nirmātuṃ prabhavenmanoharamidaṃ rūpaṃ purāṇo muniḥ' । atra purāṇaprajāpatinirmāṇasaṃbandhe apvasaṃbandha uktaḥ । 'puṣpaṃ pravālopahitaṃ yadi syānmuktāphalaṃ vā sphuṭavidrumastham ।
tato anukuryād viśadasya tasyāstāmrauṣṭhaparyastarucaḥ smitasya' । atra saṃbhāvanayā saṃbandhaḥ yathā vā- adāho ambhaḥprasṛtiṃpacaḥ pracayavān bāṣpaḥ praṇālocitaḥ śvāsāḥ preṅkhikatadīpradīpakalikāḥ pāṇṭimni magnaṃ vapuḥ । kiṃ tāmyatkathagrāmi rātrimakhilāṃ tvanmārgavātāgrane hastacchattraniruddhacandramahasastasyāḥ sthitirvartate' । atra dāhādīpāmabhbhaḥ prasṛtyādyairasaṃbandhe api saṃbandhaḥ siddhatvenoktaḥ ।
kāryakāraṇapaurvāparyavidhvaṃsaḥ paurvāparyaviparyayāttulyakālatvādvā । 'hṛdayamadhiṣṭitamādau mālatyāḥ kusumacāpabāṇena । caramaṃ ramaṇīvallabha! locanaviṣayaṃ tvayā bhajatā' । 'aviralavilolajaladaḥ kuṭajārjunanīpasurabhivanavātaḥ ।
ayamāyātaḥ kālo hanta hṛtāḥ pathikagehinyaḥ' । eṣu pañcasu bhedeṣu bhede abhedādivacanaṃ lokātikrāntagocaram । ataścātrātiśayākhyaṃ yatphalaṃ prayojakatvānnimittaṃ tatrābhedādhyavasāyaḥ । tathā hi akamalamanambhasi' ityādau vadanādīnāṃ kamalādyairbhede api vāstavaṃ saundaryaṃ kavisamarpitena saundaryeṇābhedenādhyavasitaṃ bhede abhedavacanasya nimittam ।
tatra ca siddho adhyavasāya ityadhyavasitaprādhānyam । na tu vadanādīnāṃ kamalādibhirabhedādhyavasāyo yojanīyaḥ, abhede bheda ityādiṣu prakāreṣvaṣyāpteḥ । tatra hi aaṇṇaṃ laḍahṛttaṇaaṃ' ityādau sātiśayaṃ laḍahatvaṃ nimittabhūtabhedenādhyavasitam । evamanyatrāpi jñeyam ।
tadabhiprāyeṇaivādhyavasitaprādhānyam । prakārapañcakamadhyātkāryakāraṇabhāvena yaḥ prakāraḥ sa kāryakāraṇatāśrayālaṅkāraprastāve prapañcārthaṃ lakṣiyiṣyate । evamadhyavasāyāśrayamalaṅkāradvayamuktvā gamyamānaupamyāśrayā alaṅkārā idānīmucyante । aupamyasya gamyatve padārthagatatvena prastutānāmaprastutānāṃ vā samānadharmābhisaṃbandhe tulyayogitā ।
ivādyaprayoge hyaupanyasya gamyatvam । tatra prākaraṇikānāmapraraṇikānāṃ vārthānāṃ samānaguṇakriyāsaṃbandhe anvitārthā tulyayogitā । 'sajjātapatraprakārāñcitāni samudvahanti sphuṭapāṭalatvam । vikasvarāṇyarkakaraprabhāvāddināni padmāni ca vṛddhimīyuḥ' ।
atra ṛtuvarṇanasya prakāntatvāddinānāṃ padmānāṃ ca prakṛtatvād vṛddhigamanaṃ kriyā । evaṃ guṇe api । 'yogapaṭṭo jaṭājālaṃ tāravī tvaṅmṛgājinam । ucitāni tavāṅgeṣu yadyamūni taducyatām' ।
ucitatvaṃ guṇaḥ । 'dhāvattvadaśvapṛtanāpatitaṃ mukhe asya ninindranīlanalinacchadakomalāṅgyā । bhagnasya gūrjaranṛpasya rajaḥ kayāpi tanvyā tavāsilatayā ca yaśaḥ prabhṛṣṭam' । atra gūrjaraṃ prati nāyikāsilatayoraprākaraṇikatve mārjanaṃ kriyā ।
'tvadaṅgamārdavaṃ draṣṭuḥ kasya citte na bhāsate । mālatīśaśabhṛllekhākadalīnāṃ kaṭhoratā' । kaṭhoratvaṃ guṇaḥ । evameṣā caturvidhā vyākhyātā ।
prastutāprastutānāṃ tu dīpakam । aupamyasya gamyatva ityādyanuvartate । prākaraṇikāprākaraṇikayormadhyādekatra nirdiṣṭaḥ samāno dharmaḥ prasaṅganānyatropakārāddīpanāddīpasādṛśyena dīpakākhyālaṅkārotthāpakaḥ । tatrevādyaprayogādupamānopameyabhāvo gamyamānaḥ ।
sa ca vāstava eva । pūrvatra śuddhaprākaraṇikatve śuddhāprākaṇikatvai vā vaivakṣikaḥ, prākaraṇikatvanirvartitatvādupamānopameyabhāvasya । anekasyaikakriyābhisaṃbandhādaucityātpadārthatvoktiḥ । vastutastu vākyārthatve ādimadhyāntavākyagatatvena dharmasya vṛttāvādibhamadhyāntadīpakākhyāstrayo asya bhedāḥ ।
krameṇodāharaṇam - arehai mihireṇa ṇahaṃ raseṇa kavvaṃ sareṇa jovvaṇaaṃ । amaeṇa dhuṇīdhavao tumae ṇaraṇāha bhuvaṇamiṇaṃ' । । 'saṃcārapūtāni digantarāṇi kṛtvā dinānte nilayāya gantum ।
pracakrame pallavarāgatāmrā prabhā pataṅgasya munaśca dhenuḥ' । 'kivaṇāṇa dhaṇaṃ ṇāāṇaṃ phaṇamaṇī kesarāiṃ sīhāṇaṃ । kulavāliāṇa thaṇaā kutto cheppanti amuāṇaṃ' । ('kṛpaṇānāṃ dhanaṃ nāgānāṃ phaṇamaṇiḥ kesarāḥ siṃhānām ।
kulabālikānāṃ stanāḥ kutaḥ spṛśyante amṛtānām') । evamekakriyaṃ dīpakatrayaṃ nirṇītam । atra ca yathānekakārakagatatvennaikakriyā dīpakaṃ tathānekakriyāgatatvenaikakārakamapi dīpakam । 'sādhūnāmupakartuṃ lakṣmīṃ dharttuṃ vihāyasā gantum ।
na kutūhali kasya manaścaritaṃ ca mahātmanāṃ śrotum' । atropakaraṇādyanekakriyākartṛtvena kutūhalaviśiṣṭaṃ mano nirdiṣṭam । chāyānrareṇa tu mālādīpakaṃ prastāvāntare lakṣyayiṣyate । vākyārthagatatvena sāmānyasya vākyadvaye pṛthaṅnirdeśe prativastūpamā ।
padārthārabdho vākyārtha iti padārthagatālaṅkārānantaraṃ vākyārthagatālaṅkāraprastāvaḥ । tatra sāmānyadharmasyevādyupādāne sakṛnnirdeśe upamā । vastuprativastubhāvenāsakṛnnirdeśe api saiva । ivādyanupādāne sakṛnnirdeśe upamā ।
vastuprativastubhāvenāsakṛnnirdeśe tu śuddhasāmānyarūpatvaṃ bimbapratibimbabhāvo vā । ādyaḥ prakāraḥ prativastūpamā । vastu-śabdasya vākyārthavācitve prativāvākyārthamupamā sāmyamityanvarthāśrayaṇāt । kevalaṃ kāvyasamayātparyāyāntareṇa pṛthaṅnirdeśaḥ ।
dvitīyaprakārāśrayeṇa dṛṣṭānto vakṣyate । tadevamaupamyāśrayeṇaiva prativastūpamā । 'cakorya eva caturāścandrikācāmakarmaṇi । āvantya eva nipuṇāḥ sudṛśo ratanarmaṇi' ।
atra caturatvaṃ sādhāraṇe dharmaṃ upamānavākye, upameyavākye tu nipuṇapadena nirdiṣṭaḥ । na kevasamiyaṃ sādharmyeṇa yāvad vaidharmyeṇāpi । yathātraivottarasthāne avināvantīrna nipuṇāḥ sudṛśo ratanarmaṇi' iti pāṭhe । tasyāpi bimbapratibimbabhāvatayā nirdeśa dṛṣṭāntaḥ ।
taṣṇāpīti na kevalamupamānopameyayoḥ । tacchabdena sāmānyadharmaḥ pratyavamṛṣṭaḥ । ayamapi sādharmyavaidharmyābhyāṃ dvividhaḥ । 'abdhirlaṅghita eva vānarabhaṭaiḥ kiṃ tvasya gambhīratā-, māpātālanimagnapīvaratanurjānāti manthācalaḥ ।
devīṃ vācamupāsate hi bahyavaḥ sāraṃ tu sārastvataṃ jānīte nitarāmasau gurukulakliṣṭo murāriḥ kaviḥ' । atra yadyapi ñcānākhya eko dharmo nirdiṣṭastathāpi na tannibandhanamaupabhyaṃ vivakṣitam । yannibandhanaṃ ca vivakṣitaṃ tatrābdhilaṅghanādāvastyeva divyavāgupāsanādinā pratibimbanam । 'kṛtaṃ ca garvābhimukhaṃ manastvayā kimanyadevaṃ nihatāśca no arayaḥ ।
tamāṃsi tiṣṭanti hi tāvadaṃśumānna yāvadāyātyudayādrimaulitām' । atra nihatatvādeḥ sthānādinā vaidharmyeṇa pratibimbanam । saṃbhāvatāsaṃbhavatā vā vastusaṃbandhena gamyamānaṃ pratibimbakaraṇaṃ nidarśanā । pratibimbakaraṇaprastāvenāsyā lakṣaṇam ।
tatra kkacitsaṃbhavanneva vastusaṃbandhaḥ svasāmarthyāddhimbapratibimbabhāvaṃ kalpayati । kvacitpunaranvayabādhādasaṃbhāvatā vastusaṃbandhena pratibimbanamākṣipyate । 'cūḍāmaṇipade dhatte yo devaṃ ravimāgatam । satāṃ kāryātitheyīti bodhayan gṛhamedhinaḥ' ।
atra bodhayanniti ṇicastatsamarthācaraṇe prayogātsaṃbhavati vastusaṃbandhaḥ । 'abyātsa vo yamya nisargavakraḥ spṛśatyadhijyasmaracāpalīlām । jaṭāpinaddhoragarājaratnamarīcilīḍhobhayakoṭirinduḥ' । atra smaracāpasaṃbandhinyā līlāyā vastvantarabhūtenendunā sparśanamasaṃbhavallīlāsadṛśīṃ līlāmavagamayatītpadūraviprakarṣātpratibimbakalpanamuktam ।
eṣāpi padārthavākyārthavṛttibhedād dvividhā padārthavṛttiḥ samanantaramudāhṛtā । 'tvatpādanakharatnānāṃ yadalaktakamārjanam । idaṃ śrīkhaṇḍalepena pāṇḍurīkaraṇaṃ vidhoḥ' । kecittu dṛṣṭāntālaṅkāro ayamityāhustadasat ।
nirapekṣayorvākyārthayorhi bimbapratibimbabhāvo dṛṣṭāntaḥ । yatra ca prakṛte vākyārthe vākyārthāntaramāropyate sāmānādhikaraṇyena tatra saṃbandhānupapattimūlā nidarśanaiva yuktā, na dṛṣṭāntaḥ । 'śuddhāntadurlabhamidaṃ vapurāśramavāsino yadi janasya । dūrīkṛtāḥ khalu guṇairudyānalatā banalatābhiḥ' ।
ityatra dṛṣṭāntabuddhirna kāryā । uktanyāyena nidarśanāprātpeḥ । iyaṃ copemeya upamānavṛttasyāsaṃbhavātpratipāditā pūrvaiḥ vastutastūpameyavṛttasyopamāne asaṃbhavādapi bhavati । ubhayatrāpi saṃbandhavighaṭanasya vidyamānatvāt ।
tadyathā - aviyoge gauḍanārīṇāṃ yo gaṇḍatalapāṇḍimā । alakṣyata sa kharjūrīmañjarīgarbhareṇuṣu' । atra gaṇḍatalaṃ prakṛtam । taddharmasya pāṇḍimnaḥ kharjūrīreṇuṣvasaṃbhavādaupamyapratītiḥ ।
eṣa ca prakāraḥ śṛṅkhalānyāyenāpi bhavati । 'muṇḍasire boraphalaṃ borovari boraaṃ thiraṃ dharasi । viggucchāai appā ṇāliacheā chalijjanti' । iyamapi kvacinmālayāpi bhavantī dṛśyate ।
'araṇyaruditaṃ kṛtaṃ śavaśarīramudvartitaṃ sthale abjamavaropitaṃ suciramūṣare varṣitam । śvapucchamavanāmitaṃ badhirakarṇajāpaḥ kṛtaḥ dhṛto andhamukhadarpaṇo yadabudho janaḥ sevitaḥ' । kvacitpunarniṣedhasāmarrthyādākṣitpāyāḥ prātpeḥ saṃbandhānupapattyāpi bhavati । 'utkope tvayi kiñcideva calati drāggūrjarakṣmābhṛtā muktā bhūrna paraṃ bhayānmarujuṣāṃ yāvattadeṇīdṛśām ।
padbhyāṃ haṃsagatirmukhena śaśinaḥ kāntiḥ kucābhyāmapi kṣāmābhyāṃ sahasaiva vanyakariṇāṃ gaṇḍasthalīvibhramaḥ' । atra muktena niṣedhapadaṃ tadanyathānupapattyā pādayorhasagatiprātpirākṣipyate । sā ca tayoranupapannā sādṛśyaṃ gamayatīti asaṃbhavadvastusaṃbanvanibandhanā nidarśanā । bhedaprādhānye upamānādupameyasyādhikye viparyaye vā vyatirekaḥ ।
adhunā bhedaprādhānyenālaṅkārakathanam । bhedo vailakṣaṇyam । sa ca dvidhā bhavati, upamānādupameyasyādhikaguṇatve viparyaye vā bhāvāt । viparyayo nyūnaguṇatvam ।
krameṇodāharaṇam - adiddakṣavaḥ pakṣyalatāvilāsamakṣṇāṃ sahasrasya manoharaṃ te । vāpīṣu nīlotpalinī-vikāsarabhyāsu nandanti na ṣaṭpadaudhāḥ' । 'kṣīṇaḥ kṣoṇo api śaśī bhūyo bhūyo vivardhate satyam । virama prasīda sundari yauvanamanivarti yātaṃ tu' ।
atra vikasvaranīlotpalinyapekṣayā akṣisahasrasya pakṣmalatayā adhikaguṇatvam । candrāpekṣayā ca yauvanasya nyūnaguṇatvam । śaśivailakṣaṇyena tasyāpunarāgamāt । upamānopameyayorekasya prādhānyanirdeśe aparasya sahārthasaṃbandhe sahoktiḥ ।
bhedaprādhānya ityeva । guṇaprādhānabhāvanimittakamatra bhedaprādhānyam । sahārthaprayuktaśca guṇaprādhānabhāvaḥ । upamānopameyatvaṃ cātra vaivakṣikam, dvayorapi prākaraṇikatvādaprākaraṇikaraṇikatvādvā ।
sahārthasāmarthyāddhi tayoḥ tulyakakṣatvam । tatra tṛtīyāntasya niyamena guṇatvādupamānatvam । arthācca pariśiṣṭasya pradhānatvādupameyatvam । śabdaścātra guṇaprādhānabhāvaḥ ।
vastutastu viparyayo api syāt । tatra niyamenātiśayoktimūlatvamasyāḥ । sā ca kāryakāraṇapratiniyamaviparyayarūpā abhedādhyavasāyarūpā ca । abhedādhyavasāyaśca śleṣabhittiko anyathā vā ।
sāhityaṃ cātra katrādinānābhedaṃ jñeyam । 'bhavadaparādhaiḥ sārdhaṃ saṃtāpo vardhatetarāmasyāḥ' । atrāparādhānāṃ saṃtāpaṃ prati hetutve api tulyakālatvenopanibandhaḥ । 'astaṃ bhāsvānprayātaḥ saha ripubhirayaṃ saṃhniyantāṃ balāni' ।
atrāstaṃ gamanaṃ śliṣṭam । astamityasyobhayārthatvāt । 'kumudavanaiḥ saha saṃprati vighaṭante cakravākamithunāni' । atra vighaṭanaṃ saṃbandhibhedādbhinnaṃ na tu śliṣṭam ।
etadviśeṣaparihāreṇa sahoktimātraṃ nālaṅkāraḥ । 'anena sārdhaṃ viharāmburāśestīreṣu tālīvanamarmareṣu' ityādau । etānyeva kartṛsāhitye udāharaṇāni । karmasāhitye yathā - adyujano mutyunā sārdhaṃ yasyājau tārakāmaye ।
cakre cakrābhidhānena preṣyeṇātpamanorathaḥ' । atra karotikriyāpekṣayā dyujanasya mṛtyośca karmatvam । eṣā ca māsayāpi bhavantī dṛśyate । 'utkṣitpaṃ saha kauśikasya pulakaiḥ sārdhaṃ mukhairnāmitaṃ bhūpānāṃ janakasya saṃśayadhiyā sākaṃ samāsphālitam ।
vaidehyā manasā samaṃ ca sahasākṛṣṭaṃ tato bhārgava- prauḍhāhaṅkṛtikandalena ca samaṃ tad bhagnamaiśaṃ dhanuḥ' । sahotkipratibhaṭabhūtāṃ vinoktiṃ lakṣayati - । vinā kiñcidanyasya sadasattvābhāvo vinoktiḥ । sattvasya śobhanatvasyābhāvo aśobhanatvam ।
evamasattvasyāśobhanatvasyābhāvaḥ śobhanatvam । tedve sattvāsattve yatra kasyacidasaṃnidhānānnibadhyete sā dvidhā vinoktiḥ । atra ca śobhanatvāśobhanatvasattāsattāyāmeva vaktavyāyāmasattāmukhenābhidhānamanyanivṛttiprayuktā tannivṛttiriti khyāpanārtham । evaṃ cānyānivṛttau vidhireva prakāśito bhavati ।
'vinayena vinā kā śrīḥ kā niśā śaśinā vinā । rahitā satkavitvena kīdṛśī vāgvidagdhatā' । atra vināśabdamantareṇāpi vinārthavivakṣā yathākathañcinnimittībhavati yathā sahoktau sahārthavivakṣā । 'nirarthakaṃ janma gataṃ nalinyā yathā na dṛṣṭaṃ tuhināṃśubimbam ।
utpattirindorapi niṣphalaiva na yena dṛṣṭā nalinī prabuddhā' । ityādau vinoktireva । tuhināṃśudarśanaṃ nalinījanmano aśobhanatvapratīteḥ । iyaṃ ca parasparavinoktibhaṅgyā camatkārātiśayakṛt ।
yathodāhṛte viṣaye । 'mṛgalocanayā vinā vicitravyavahārapratibhāprabhāpragalbhaḥ । amṛtadyutisundarāśayo ayaṃ suhṛdā tena narendrasūnuḥ' । atrāśobhanatvābhāvaḥ śobhanapadārthaprakṣepabhaṅgyoktaḥ ।
śaiṣā dvidhā vinoktiḥ । adhunā viśeṣaṇavicchittyāśrayeṇālaṅkāradvayamucyate । tatrādau viśeṣaṇasāmyāvaṣṭambhena samāsoktimāha- । viśeṣaṇānāṃ sāmyādaprastutasya gamyatve samāsoktiḥ ।
iha prastutāprastutānāṃ kvacid vācyatvaṃ kvacid gamyatvamiti dvaividhyam । vācyatvaṃ ca śleṣanirdeśabhaṅgyā pṛthagupādānena vetyapi dvaividhyam । etad dvibhedamapi śleṣālaṅkārasya viṣayaḥ । gumyatvaṃ tu prastutaniṣṭhamaprastutapraśaṃsāviṣayaḥ aprastutaniṇṭhaṃ tu samāsoktiviṣayaḥ ।
tatra ca nimittaṃ viśeṣaṇasāmyam । viśeṣyasyāpi sāmye śleṣaprātpeḥ । viśeṣaṇasāmyāddhi pratīyamānaprastutaṃ prastutāvacchedakatvena pratīyate । avacchedakatvaṃ ca vyavahārasamāropaḥ ।
rūpasamārope tvavacchāditatvena prakṛtasya tadrūpitvād rūpakameva । tacca viśeṣaṇasāmyaṃ śliṣṭatayā sādhāraṇyenaupamyagarbhatvena ca bhavat tridhā bhavati tatra śliṣṭatayā yathā - aupoḍharāgeṇa vilolatārakaṃ tathā gṛhītaṃ śaśinā niśāmukham ṣa yathā samastaṃ timirāṃśukaṃ tayā puro api rāgādgalitaṃ na lakṣitam' । atra niśāśaśinoḥ śliṣṭaviśeṣaṇamahimnā nāyakavyavahārapratipattiḥ । aparityaktasvarūpayorniśāśaśinornāyakatākhyadharmaviśiṣṭayoḥ pratīteḥ ।
sādhāraṇyena yathā - atanvī manoramā bālā lolākṣī puṣpahāsinī । vikāsameti subhaga bhavaddarśanamātrataḥ' । atra tanvītyādiviśeṣaṇasāmyāllolākṣyā latāvyavahārapratītiḥ । tatra ca lataikagāmivikāsākhyadharmasasāropaḥ kāraṇam ।
anyathā viśeṣaṇasāmyamātreṇa niyatalatāvyavahārasyāpratīteḥ । vikāsaśca prakṛte upacarito jñeyaḥ । evaṃ ca kāryasamārope api jñeyā । iyaṃ ca samāsoktiḥ pūrvāpekṣayāspaṣṭā ।
'dantaprabhāpuṣpacitā pāṇipallavaśobhinī । keśapāśālivṛndena suveṣā hariṇekṣaṇā' । atra dantaprabhā puṣpāṇīveti suveṣatvavaśādupamāgarbhatvena kṛte samāse paścāddantaprabhāsadṛśaiḥ puṣpaiściteti samāsāntarāśrayaṇena samānaviśeṣaṇamāhātmyāllatāvyavahārapratītiḥ । atraiva aparītā hariṇekṣaṇā' iti pāṭhe upamārūpasādhakabāghakābhāvāt saṃkarasamāśrayeṇa kṛte yojane paścāt pūrvavat samāsāntaramahimnā latāpratītijñaṃyā ।
rūpakagarbhatvena tu samāsāntarāśrayaṇāt samānaviṣeṣaṇatvaṃ bhavadapi na samāsokteḥ prayojakam । ekadeśavivartirūpakamukhenaivārthāntarapratītestasyā vaiyarthyāt । na ca pūrvadarśitopamāsaṃkaraviṣaye eṣa nyāyaḥ । upamāsaṃkarayorekadeśavivartinorabhāvāt ।
taccaikadeśavivartirūpakamaśleṣeṇa śleṣeṇa ca bhavatīti dvividham । 'nirīkṣya vidyunnayanaiḥ payodo mukhaṃ niśāyāmabhisārikāyāḥ । dhārānipātaiḥ saha kiṃ nu vāntaścandro ayamitpārtataraṃ rarāsa' । atra nirīkṣaṇānuguṇyādvidyunnayanairiti rūpake payodasya draṣṭṛpuruṣanirūpaṇamārtataraṃ rarāsetyatra pratīyamānotprekṣāyā nimittatvaṃ bhajate ।
'madanagaṇanāsthāne lekhyaprapañcamudañcayan vicakila-bṛhatpattranyastadvirephamaṣīlavaiḥ । kuṭilalipibhiḥ kaṃ kāyasthaṃ na nāma visūtrayan vyadhita virahiprāṇeṣvāyavyayāvadhikaṃ madhuḥ' [śrī ca ] । atra hi pattralipikāyasthaśabdeṣu śleṣagarbhe rūpakaṃ dvirephamaṣīlavairityetadrūpakanimittam । asya ca pracuraḥ prayogaviṣaya iti na samāsoktibuddhiḥ kāryā ।
tadevaṃ śliṣṭaviśeṣaṇasamutthāpitaikā । sādhāraṇaviśeṣaṇasamutthāpitā tu dharmakāryasamāropābhyāṃ dvibhedā । aupamyagarbhaviśeṣaṇasamutthāpitopamāsaṃkarasamāsābhyāṃ dvibhedā । rūpakasamāśrayeṇa tu bhedadvayamasyā na viṣayaḥ ।
tadevaṃ pañcaprakārā samāsoktiḥ । iyaṃ ca śuddhakāryasamāropeṇa viśeṣaṇasāmyenobhayamayatvena prathamaṃ tridhā samāsoktiḥ । viśeṣaṇasāmyaṃ ca pañcaprakāraṃ nirṇītam । sarvatra cātra vyavahārasamāropa eva jīvitam ।
sa ca laukike vastuni laukikavastuvyavahārasamāropaḥ । śāstrīye vastuni śāstrīyavastuvyavahārasamāropaḥ । laukike vā śāstrīyavastuvyavahārasamāropaḥ । śāstrīye vā laukikavastuvyavahāramāropa iti caturdhā bhavati ।
tadevaṃ bahuprakārā samāsoktiḥ । 'vilikhati kucāvuccairgāḍhaṃ karoti kacagrahaṃ likhati lalite vaktre pattrāvalīmasamañjasām । kṣitipa khadiraḥ śroṇībimbād vikarṣati cāṃśukaṃ marubhuvi haṭhāt trasyantīnāṃ tavārimṛgīdṛśām' । atra pattrāvalīvilekhanādiśuddhakāryasamāropāt khadirasya haṭhakāmukatvapratītiḥ viśeṣaṇasāmyenodāhṛtā ।
'nirlūnānyalakāni pāṭitamuraḥ kṛtsno adharaḥ khaṇḍitaḥ karṇe rugjanitā kṛtaṃ ca nayane nīlābjakānte kṣatam । yāntīnāmatisaṃbhramākulapadanyāsaṃ marau nīrasaiḥ kiṃ kiṃ kaṇṭakibhiḥ kṛtaṃ na tarubhistvadvairivāmabhruvām' । atra nīrasaiḥ kaṇṭakibhiriti viśeṣaṇasāmyam । nirlūnānyalakānītyādiṣu kāryasamāropaḥ ।
vyavahārasamāropaprakāracatuṣṭaye krameṇodāharaṇam । 'dyāmāliliṅga mukhamāśu diśāṃ cucumba ruddhāmbarāṃ śaśikalāmalikhatkarāgraiḥ । antarnimagracarapuṣpaśaro atitāpāt kiṃ kiṃ cakāra taruṇo na yadīkṣaṇāgniḥ' । laukikaṃ ca vastu rasādibhedānnānābhedaṃ svayamevotprekṣyam ।
'yairekarūpamakhilāsvapi vṛttiṣu tvāṃ paśyadbhikhyayamasaṃkhyatayā pravṛttam । lopaḥ kṛtaḥ kila paratvajuṣo vibhakte- stairlakṣaṇaṃ tava kṛtaṃ dhruvameva manye' । atrāgamaśāstraprasiddhe vastuni vyākaraṇaprasiddhavastusamāropaḥ । 'sīmānaṃ na jagāma yannayanayornānyena yatsaṃgataṃ na spṛṣṭaṃ vacasā kadācidapi yad dṛṣṭopamānaṃ na yat ।
arthādāpatitaṃ na yanna ca na yattatkiñcideṇīdṛśāṃ lāvaṇyaṃ jayati pramāṇarahitaṃ cetaścamatkārakam' । atra lāvaṇye laukike vastuni mīmāṃsāśāstraprasiddhavastusamāropaḥ । evaṃ tarkāyurvedajyotiḥśāstraprasiddhavastusamāropo boddhavyaḥ । 'svapakṣalīlālalitairupoḍhahetau smare darśayato viśeṣam ।
mānaṃ nikārartumaśeṣayūnāṃ pikasya pāṇḍityamakhaṇḍamāsīt' । atra tarkaśāstraprasiddhavastusamāropaḥ । pāṇḍityaśabdaḥ prakṛte lakṣaṇayā vyākhyeyaḥ । 'mandamagrimadhuraryamopalā darśitaśvayathu cābhavattamaḥ ।
dṛṣṭayastimirajaṃ siṣevire doṣamoṣadhipaterasaṃnidhau' । atrāyurvedaprasiddhavastusamāropaḥ । 'gaṇḍānte madadantināṃ prahṛrataḥ kṣmāmaṇḍale vaidhṛte rakṣāmācarataḥ sadā vidadhato lāṭeṣu yātrotsavam । pūrvāmatyajataḥ sthitiṃ śubhakarīmāsevyamānasya te vardhante vijayaśriyaḥ kimiva na śreyasvināṃ maṅgalam' ।
atra jyotiḥśāstraprasiddhavastusamāropaḥ । 'prasarpattātparyairapi sadanumānaikarasikai- rapi jñeyo no yaḥ parimitagatitvaṃ parijahṛt । apūrvavyāpāro guruvara! budhairityavasito na vācyo no lakṣyastava sahṛdayasyo guṇagaṇaḥ' । atra bharatādiśāstraprasiddhavastusamāropaḥ ।
tathā hyatra guṇagaṇagatatvena śṛṅgārādirasavyavahāraḥ pratīyate । yato raso na tātparyaśaktijñeyaḥ । nāpyanumānaviṣayaḥ । na śabdairabhidhāvyāpāreṇa vācyīkṛtaḥ ।
na lakṣaṇāgocaraḥ । kiṃ tu vigalitavedyānataratvena parihṛtapārimityo vyañjanalakṣaṇāpūrvavyāpāraviṣayīkṛto anukāryānukartṛgatatvapari hāreṇa sahṛdayagata iti prasarpattātparyairityādipadai rasa eva pratīyate । eva pratīyate । evamanyadapi jñeyam ।
'paśyantī trapayeva yatra tirayatyātmānamābhyantare yatra truṭyati madhyamāpi madhuradhvanyujjihāsārasāt । cāṭūccāraṇacāpalaṃ vidadhatāṃ vāk tatra bāhyā kathaṃ devyā te parayā prabho saha rahaḥkrīḍādṛḍhāliṅgane' । atrāgamaprasiddhe vastuni laukikavastuvyavahārasamāropa । laukikavastuvyavahāraśca rasādibhedād bahubheda ityuktaṃ prāk ।
tatra śuddhakāryasamārope kāryasya viśeṣaṇatvamaupacārikamāśritya viśeṣaṇasāmyāditi lakṣaṇaṃ pūrvaśāstrānusāreṇa vihitaṃ yathākathañcid yojyam । 'aindraṃ dhanuḥ pāṇḍupayodhareṇa śarad dadhānārdranakhakṣatābham । prasādayantī sakalaṅkaminduṃ tāpaṃ raverabhyadhikaṃ cakāra' । ityatrāsti tāvad raviśaśinornāyakatvapratītiḥ ।
na cātra viśeṣaṇasāmyamiti sā kutastyā । prasādayantī sakalaṅkamindumiti viśeṣaṇasāmyāccharadonāyikātvapratītau tadunuguṇyāt tayoḥ samāsoktyā nāyakatvapratītiriti cet ārdranakhakṣatābhamaindraṃ dhanurdadhānetyetadviśeṣaṇaṃ kathaṃ sāmyena nirdriṣṭam । na caikadeśavivartinyupamoktā yatsāmarthyānnāyakatvapratītiḥ syāt । tatkathamatra dhyavasthā ।
atrocyate-ekadeśavivartinyupamā yadi pratipadaṃ noktā tat sā kena pratiṣiddhā । sāmānyalakṣaṇadvāreṇāyātāyāstasyā atrāpi saṃbhavāt । athātra nopamānatvena nāyakaḥ svasvarūpeṇa pratīyate apitu raviśaśinorevanāyakatvapratītiḥ । tayoratra nāyakatvāt ।
tadatrārdranakhakṣatābhamityatra sthitamapi śrutyopamānatvaṃ vastuparyālocanayā aindre dhanuṣi saṃcāraṇīyam, indracāpābhaṃ nakhakṣataṃ dadhāneti pratīteḥ, yathā adadhnā juhoti' ityādau dadhni saṃcaryate vidhiḥ । evamiyamupamānuprāṇitā samāsoktireva । iha punaḥ ityatra saraḥśriyāṃ nāyikātvapratītirna samāsoktyā, viśeṣaṇasāmyābhāvāt । tasmānnāyikātropamānatvena pratīyate na tu saraḥśrīdharmatvena nāyikātvapratītirityekadeśavivartinyupamaivābhyupagamyā,gatyantarāsaṃbhavāt ।
yaistunoktā teṣāmapyupasaṃkhyeyaiva । yatra tu akeśapāśālivṛndena' ityādau samāsoktāyāmupamāyāṃ samāsantariṇa viśeṣaṇasāmyaṃ yojayituṃ śakyaṃ tatraupamyagarbhaviśeṣaṇaprabhāvitā samāsoktireveti na virodhaḥ kaścit । sā ca samāroktirarthāntaranyāse kacitsamarthyagatatvena kacitsamarthakagatatvena ca bhavati । 'athopagūḍhe śaradā śaśāṅke prāvṛḍ yayau śāntataḍitkaṭākṣā ।
kāsāṃ na saubhāgyaguṇo aṅganānāṃ naṣṭaṃ pirabhraṣṭapayodharāṇām' । 'asamātpajigīṣasya strīcintā kā manasvinaḥ । anākramya jagat sarve no saṃdhyāṃ bhajate raviḥ' । atropagūḍhatvena śāntataḍitkaṭākṣatvena ca śaśāṅkaśaradornāyakavyavahārapratītau samāsoktyāliṅgita evārtho viśeṣarūpaḥ sāmānyāśrayeṇārthāntaranyāsena samarthyate ।
sāmānyasya cātra śleṣavaśādutthānam । śāntataḍitkaṭākṣetyaupamyagarbhe viśeṣaṇaṃ samāsāntarāśrayeṇātra samānam । asamātpetyādau tu strīśabdasya sāmānyena strītvamātrābhidhānāt sāmānyarūpo artho liṅgaviśeṣanirdeśagarbheṇa kāryāpanibandhanenotthāpitayā samāsoktyā samāropitanāyakavyavahāreṇa ravisaṃdhyāvṛttāntena viśeṣarūpeṇa samarthyate । 'ākṛṣṭivegavigaladbhujagendrabhoganimokapaṭṭapariveṣatayāmburāśeḥ ।
manthavyathāvyupaśamārthamivāśu yasya mandākinī ciraveṣṭata pādamūle' । atra nirmokapaṭṭāpahnavena samāropitāyā mandākinyā yadvastuvṛttena pādamūle veṣṭanaṃ taccaraṇamūle veṣṭanatvena śleṣamūlayātiśayoktyādhyavasīyate । tat tathādhyavasitaṃ manthavyathāvyupaśamārthamivetyutprekṣāmutthāpayati । sotthāpyamānaivāmburāśimandākinyoḥ patipatnīvyavahārāśrayāṃ samāsoktiṃ garbhīkaroti ।
evaṃ cotprekṣāsamāsoktyorekaḥ kālaḥ । evaṃ anakhakṣatānīva vanasthalīnām' ityatrāpi vanasthalīnāṃ nāyikāvyavahāra utprekṣāntarānupraviṣṭasamāsoktimūla eva । evamiyaṃ samāsoktiranantaprapañcetyanayā diśā svayamutprekṣyā । viśeṣaṇasābhiprāyatvaṃ parikaraḥ ।
viśeṣaṇavaicitryaprastāvādasyeha nirdeśaḥ । viśeṣaṇānāṃ sābhiprāyatvaṃ pratīyamānārthagarbhīkāraḥ । ata eva prasannagambhīrapadatvānnāyaṃ dhvanerviṣayaḥ । evaṃ ca pratīyamānāṃśasya vācyonmukhatvātparikara iti sārthakaṃ nāma ।
'rājño mānadhanasya kārmukabhṛto duryodhanasyāgrataḥ pratyakṣaṃ kurubāndhavasya miṣataḥ karṇasya śalyasya ca । pītaṃ tasya mayādya pāṇḍavavadhūkeśāmbarākarṣiṇaḥ koṣṇaṃ jīvata eva tīkṣṇakarajakṣuṇṇādasṛgvakṣasaḥ' । atra rājña ityādau sotprāsatvaparaṃ prasannagambhīrapadatvam । 'aṅgāja senāpate rājavallabha droṇopahāsin karṇaṃ, sāṃprataṃ rakṣainaṃ bhīmād duḥśāsanam' ityādau jñeyam ।
viśeṣyasyāpi sāmye dvapaurvopādāne śleṣaḥ । kevalaviśeṣasāmyaṃ samāsoktāvuktan । viśeṣyayuktaviśeṣaṇasāmyaṃ tvadhikṛtyedamucyate । tatra dvayoḥ prākaraṇikayoraprākaraṇikayoḥ prākaraṇikāprakaraṇikayor vā śliṣṭapadopanibandhe śleṣaḥ ।
tatrādyaṃ prakāradvayaṃ viśeṣaṇaviśeṣyasāmya eva tṛtīyastu prakāro viśeṣaṇasāmya eva bhavati । viśeṣyasāmye tvarthaprakaraṇādinā vācyārthaniyame arthāntaragatadhvanerviṣayaḥ syāt । ādye tu prakāradvaye dvayorapyarthayorvācyatvam । ata evātra - advayorvopādāne' iti tṛtīyaprakāraviṣayatvenoktam ।
'viśeṣyasyāpi sāmye' iti tu śiṣṭaprakāradvayaviṣayam । 'yena dhvastamanobhavena balijitkāyaḥ purāstrīkṛto yaścodvṛttabhujaṅgahāravalayo gaṅgā ca yo adhārayat । yasyāhuḥ śaśimacchirohara iti stutyaṃ ca nāmāmarāḥ pāyātsa svayamandhakakṣayakarastvāṃ sarvadomādhavaḥ' । 'nītānāmākulībhāvaṃ lubdhairbhuriśilīmukhaiḥ ।
sadṛśe vanavṛddhānāṃ kamalānāṃ tadīkṣaṇe' । 'svecchopajātaviṣayo api na yāti vaktuṃ dehīti mārgaṇaśataiśca dadāti duḥkham । mohātsamākṣipati jīvitamapyakāṇḍe kaṣṭaṃ manobhava iveśvaradurvidagdhaḥ' । atra hariharayorddhayorapi prākaraṇikatvam ।
padmānāṃ mṛgāṇāṃ copamānatvādaprākaraṇikatvarm । iśvaramanobhavayoḥ prākaraṇikāprākaraṇikatvam । evaṃ ca śabdārthobhayagatatvena vartamānatvāttrividhaḥ । tatrodāttādisvarabhedātprayantabhedācca śabdānyatve śabdaśleṣaḥ ।
yatra prāyeṇa padabhaṅgo bhavati । arthaśleṣastu yatra svarādibhedo nāsti । ata eva na tatra sabhaṅgapadatvam । saṃkalanayā tūbhayaśleṣaḥ ।
'raktacchadatvaṃ vikacā vahanto nālaṃ jalaiḥ saṃgatamādadhānāḥ । nirasya puṣpeṣu ruciṃ samagrāṃ padmā virejuḥ śramaṇā yathaiva' । atra raktacchadatvamityādāvarthaśleṣaḥ । nālamityādau śabdaśleṣaḥ ।
ubhayaghaṭanāyāmubhayaśleṣaḥ । granthagauravabhayāttu pṛthaṅnodāhṛtam ।