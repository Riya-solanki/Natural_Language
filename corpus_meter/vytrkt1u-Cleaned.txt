।। vyāsatrayanāmnā prathiteṣu candrikānyāyāmṛtatarkatāṇḍavākhyeṣu grantheṣu kṛtavimarṣānāṃ mahodayānāṃ vicāracāturī svasiddhāntavaikharī sutatvasādhurī ca sugamatayā bhavatīti nāviditamuddhoṣayāmo vayam । triṣvapyeṣu tarkatāṇḍavākhyoyaṃ vādagranthādirājaḥ nigamopakāratayā śiṣṭaprarigṛhītāsu tarkaśāstraparamparāsvāgantukānāṃ,"vedāḥ kenacit kṛtāḥ । na pramāṇam । api tu sahakārimahinmaiva pramāṇam । īśvaraḥ parimitaguṇaḥ । duḥkhadhvaṃso mokṣaḥ"ityādimaviṣayān nigamamahimāpakarṣakān pratipādayatāṃ prabandhānāṃ dūṣaṇīyatāṃ, nigamavirodhākūtānāmādaraṇīyatāṃ ca yuktyaiva samarpayati । yadasya nāmni; tarke tāṇḍavaṃ, tarkasya taṇḍavaṃ, tarke tāṇḍavamiti ca tridhā vigrahītavyamāste । tena hi saptamyā adhaḥkārasya, ṣaṣṭyā bhāvāviṣkaraṇaceṣṭāviśeṣarūpatāṇḍavānvayinaḥ sambandhasya, anumārtakatarkaśabdena yukteśca sulabho lābhaḥ । kathamasminkalpanīvanāvanapathe niḥśaṅkasañcaraṇamādaraśceti śaṅkā paramavaśiṣyate । tatraitadvyānasya diśaṃ pratyaṅguli prasārayāmaḥ । vyākhyānasyāsya, tātparyacandrikāyāḥ prakaśasyeva, sudhāyāḥ parimalasyeva ca nartanopakārakavastunāmnā na nāmābhihitam । api tu mulanāmnopi svanāmnaiva vyācikhyāsayā, śuṣkanyāyaṃ dīpayati dahatīti, sannyāyaṃ prakāśayatīti, nyāyena yuktyā prakāśata iti ca sulabhatrivivāraṇaṃ nyāyadīpanāmaiva । naitavadeva santi ca vākyāni। sampuṭesmin dvitīyapuṭe caturdaśatamapaṅkeḥ"atra nyāyacintāpare granthe"ityāramya"brahmatantroktaprameyanirṇayopayuktapramāṇanyāyacintāparatvāttadviṣayādinaivāsya viṣayādimattā"iti; tṛtīyasampuṭe navamāṅkau"tāṇḍavakaraṇasya prasañjakaṃ pūrvaraṅgaṃ nibadhnāti"iti ca । dvitīyasampuṭe upayuktacintāpadābhyāṃ brahmatantrā nukūlānanukūlanyāyoryuktāyuktatvāvimarśanasya tṛtīyapuṭapaṅktyā nartanārthavivakṣāyāḥ, sarvatra yuktyanudhāvanasya cāvagamaḥ sulabhaḥ।। idṛṅmahimnosya granthasya prathamaṃ sampuṭamidānīṃ prakāśayāmaḥ । tatra prathamataḥ granthaṃ
granthakartāraṃ cādhikṛtya kañcana mukhovanyāsamāracayema ।। āstāmanantaraṃ vipulā granthavicāraṇā । karturapi vicāraṇe saṅkucitaivāsmadīyā pravṛttiḥ। yataḥ pracīnaḥ somanāthakavivareṇyaḥ vyāsavijayākhyakāvye suviśālamupāślokayat । upalabhamāhe ca mudritaṃ kāvyamidamidānīm ।। tātparyacandrikā, tatvavivekaṭīkāmandāramañjarī, upādhikaṇḍanaṭīkāmandāramañjarī, māyāvādakhaṇḍanaṭīkāmandāramañjarī, mithyātvānumānakhaṇḍanaṭīkāmandāramañjarī, bhedojjīvanam, ityeṣāmapi granthāmanāṃ grathayitāraḥ padavākyapramāṇajñāḥ sampradāyārthakovidāḥ vyāsarājamunayaḥ । "kaṃsadhvaṃsipadāmbhoja saṃsakto haṃsapuṅgavaḥ ।
brahmaṇyagururājākhyo vartatāṃ mama mānase"।। iti tātparyacandrikādāvādṛtā brahmaṇyatīrthamunivareṇyāḥ । vidyāguravastu sarvaśāstraviśāradāḥ jñānabhaktivairāgyādiguṇagumbhitāḥ śrīpādarājāḥ iti viśrutā lakṣmīnārāyaṇamunayaḥ । imamapyabhiprayantigranthakārā eva "jñānavairāgyabhaktyādi kalyāṇaguṇaśālinaḥ । lakṣmīnārāyaṇamunīn vande vidyāgūrūn mama"।।
eteṣāmantevāsina aneke avartanta । teṣu caturadhikaśatānāṃ granthānāṃ nirmātaro vijayīndrasaṃyamīndrāḥ, gurvarthadīpikāyuktimāllikādyanekagranthakatāro vādirājasvāminaśca suprasiddhāḥ ।। kristaśakaṣoḍaśaśatamāne bhāratabhūmimime mūrtitopyalamakurvanniti śāsanasaṃpādito nirṇayaḥ ।"vijayanagarādhīśakṛṣṇadevarājena gaurapurābhido grāmaḥ vyāsarājasvāmibhyaḥ ṭhanti । granthairebhirakhilānupakurvatāmeṣāṃ viśeṣataḥ sarve madhvamatāvalambina adhamarṇā eva ।। ayamapi tu kathāsaṃgrahaḥ paṇḍitaratnabirudāṅkitavidvadvaragauḍagori veṅkaṭapamaṇāryaracitacandrikāprakāśaprasarākhyagranthasya bhūmikāta uddhṛtaḥ ।।
vyasatīrthā ete ganaśāstre karṇāṭakakavikarmaṇi ca sukṛtaparicayā iti ebhiḥkṛtagānagāthāpariśīlanena niścinumaḥ। ata eṣāṃ śiṣyaparaṃpare dve । gīrvāṇabhāṣayā dvaitasiddhāntapracārakāṇāmekā । karṇāṭakabhāṣayā dvaitasiddhāntapracārakāṇāmaparā । prathamaparamparāṃ vijayīndrādayāḥ paṇḍitaprakāṇḍā prathamaparigaṇanāḥ । dvitīyāyāṃ prasiddhatamapurandaradāsādayaḥ । yaiḥ kṛtagītikāmeva sarve gānābhyāsinaḥ prathamamavalambante । purandaradāsādayopi nānādhītagīrvāṇaprabandhāḥ । abhyastavedāntaśāstrā eva । paraṃlokopakārāya karṇāṭakabhāṣayā prabandhānabandhayan ।। tataḥ prakṛtagranthamimamadhikṛtya vicārayiṣyāmaḥ । tarkatāṇḍavasyetthaṃ nāmakareṇa tadanuguṇatve ca pūrvameva kiñcidalikhāma । idānīmatra prakaraṇavibhāga, pratipādanīyaṃ, pratipādanāpāripāṭāṃ ca nirūpaṇāyāneṣyāmaḥ ।। vibhāgaḥ - ādau pratyakṣaparicchedaḥ śabdaparicchedaḥ anumānaparicchedaḥ iti tridhā paricchedanāmnā vibhāgaḥ kṛtaḥ । puṭe paṅktyau, - paṅktyau - paṅktyau ca vyākhyāne prathamadvitīyatṛtīyaśabdaiḥ paricchedaśabdottarāṇyeva nāmāni vyaktībhavanti hārdaṃ kiñcidasti eva suvyaktamidam ।।
pariśīlitesmin granthe prātho viṣṇutatvanirṇayasya pramāṇanirūpaṇavākyānāṃ nānāvivaraṇānyupalabhyante । tatra"sadāgamaika"iti ślokena hariṃ stutvā tatroktaviśeṣaṇānāṃ tatkoṭipraviṣṭānāṃ ca samarthanāyottarodyogaḥ, paricchedanāmnaiva vibhāgaḥ, tepi traya eva hi vartante । atrāpi prathamataḥ"svatapramāṇaiḥ"riti ślokaḥ, tatra śrīramaṇaviśeṣaṇakoṭipraviṣṭānāṃ samarthanārthāmbhasca vartate । paricchedatrayakṛtirapi tadvabhāgakaraṇamanuruṇaddhīti vayamutprekṣāmahe । etatsampuṭāntimagranthaparyālocanayā"svataḥ"ityādiślokapūrvordhoktasthāpanāyaitāvānprabandha iti suvyaktaṃ bhaviṣyati ।"tadevaṃ varṇasya guṇatve uktarītyā grahaṇāsambhavāt nityavibhudravyātmakavarṇasamudāyātmakasya vedasyāpaurūṣeyatvaṃ yuktamiti"iti mūle । tathācāmnāyairādivarjitairityuktaṃ sādhviti bhāvaḥ"iti vyākhyāyāṃ cāsti ।। paricchedeṣvapyeṣvāntarālikān ṣaḍvibhāgān tattadviṣayavivecanānuguṇairvādaśabdottarairnāmabhirupalabhāmahe । ta ime - nirvikalpavādaḥ ।
ṣaṭsvapyeṣu dvātrindvibhāgāḥ santi । teṣāṃ"svamate jñāptau svatastvaniruktiḥ"itirītyā viṣayānuguṇānyeva nāmāni tattadante likhitānyavalokyante । viṣayānukramaṇikāyāṃ tāni spaṣṭāni । yathā mahāvibhāgānāṃ nāmasu samānaḥ paricchegaśabdaḥ yathā ca tadalpānāṃ madhyavibhāgānāṃ nāmasu vādaśabdaḥ, evamevāntimavibhāgānāṃ nāmasvapi samāno apratikūlārthadaḥ kaścana śabdo bhavedeva । tena prathamādvitīyādisaṃkhyāśabdānyojayitvāhvayāmetyaparamapyanukūlam । vyālamunayopyalpobhayagaṇaghaṭitānāṃ nāmasvantamapratikūlārthaṃ vādaśabdamevānumanyata ityasmān pratibhāti nāyamadhvāsmadupajñaḥ । nyāyadīvakartraiva kṛtapadāṅkaḥ । tatra caturthapuṭe aṣṭamāṅkau"atra svataḥ pramāṇyajñaptivādaparyantaṃ"iti; tamapuṭe paṅktau"atītavadoktadiśā niḥśaṅkapravṛttyarthaṃ, atra vāde uktadiśā"iti; tamapuṭe paṅktau"vyaktaṃ caitadvā dānte granthe eva"iti ca paśyāmaḥ । svatantravādagranthe nyayāmṛtepyeṣaiva rītiriti, tamapuṭe mapaṅktau"nyāyāmṛte asato niṣedapratiyogitvasamarthanavāde"iti vyākhyānasyāsya vākyavimarśakā abhyupagaccheyuḥ । mūlepi keṣicitpustakeṣu tamapuṭe mapaṅktau"ityutpatti svatastvavāde"ityasti ।।
āstāmayaṃ vicāraḥ । itthamasti mahāvādeṣu vinyastānāmaṇuvādānāmiyattānirṇayaḥ।। ṣaṣṭe avaśiṣṭau iti । ādāveva nāmānirvacanāvyājena pratipādanīyo viṣayaḥ sāmānyataḥ pradarśitaprāya eva। kevalanaiyāyikābhidhānānāmanṛsṛtavedānāṃ ca jñānajñānasādhanaviṣaye yatrayatra visaṃvādastatsamīkaraṇa eva granthakarturmukhyobhiprāyaḥ । teṣāṃsteṣāṃ saṃpuṭānāṃ prakāśanavelāyāṃ viśeṣatastāṃstānviṣayān pratarśayiṣyāmaḥ ।। pratyakṣakhaṇḍapratyakṣaparicchedaśabdābhyāmapi saṃketitesminsaṃpuṭe pratyakṣajñānānāṃ, tatsādhanānāṃ, tatprāmāṇyānāṃ, jñeyānāṃ ca nirūpaṇaṃ nyāyataḥ saṃprāptam । jñānājñeyasādhanāni pramāṇalakṣaṇapaddhatyādibhireva sukhāvabodhanīti prāmāṇyamevorvaritam । tatrāpi prāmāṇyasvarūpaviṣaye na tādṛśo vivādaḥ । api tu
kathamasyotpattiḥ jñaptiścetyatraiva । ataḥ sa eva viṣayaḥ sāmānyarūpeṇa vicārapathapāntha iti suṣṭhu paśyāmaḥ nahi sāmānyākāreṇa carcitaṃ pratyakṣaprāmāṇyatvādirūpaviśeṣākāreṇa na sidhyati ।। pratyakṣaparicchede pratyakṣapramāṇyavicāra evānurūpaḥ । na tu śābdapramāṇyādeḥ । satyam । tattatparicchede tattatpramāṇyameva yadi nyarūpayiṣyan tadā, pramāṇyasāmānyasya na svatastvam kathaṃ pramāṇyaviśeṣasyeti śaṅkāvaśiṣṭābhaviṣyat । ataḥ prathamyātsāmānyavicāreṇaivaviśeṣaśaṅkāyā api śānteratraiva pramāṇyasāmānyanirūpaṇaṃ nānupapanna mityutpaśyāmaḥ - iti ṣoḍā vipratipattayaḥ santi । tatra nirṇayāyaiva vādānāmaṅgīkāraḥ ।। pramāṇyaviṣayoyaṃ pariccheda ityuktvā vedeśvarādīnāṃ vicāraṇe kaḥ prasaṅgaḥ iti paraṃ śaṅkonmīlati । tāmevaṃ pratibrūmaḥ ।।
prakrānte pramāṇyasvatastve yāyā bādhakāśaṅkāḥ samāpatanti tāsāmasamīkaraṇe siddhāntasya na susthāpanā bhaviṣyatīti vādapañcakānāṃ samāśrayaṇamiti । tataścaivaṃ pūrvapūrvavādānāmuttarottaravādānuṣaṅgitā ।। jñānajñānasādhanānāṃ prāmāṇyasvatastve nirūpaṇīye vedepi tadanuvartamānaṃ vedanityatvāpauruṣeyatvābhyāṃ suvyavasthāpitam । vedasya pauruṣeyatvādidamasaṃgatamiti śaṅkāpanodāya dvitīyasya vedāpauruṣeyatvavādasya racanā । pauruṣeyatve yānupapattistāmevaṃ pariharāmīti prativādinaḥ pratyavasthāne tṛtīyasya vādasyārambhaḥ। varṇānāmanityatvattatsamudāyarūpavedānāmapyanityatvamiti praśne; śabdonityavibhudravyaṃ, dhvanirākāśaguṇaḥ, iti pratipādayataścaturthasya । yadi śabdo nākāśaguṇaḥ tarhi śrotreṇākāśena na samavāyasaṃbandha iti kastaṃ śrotreṇa jānīyāditi kolāhalapraśamanāya samavāyaniṣedhayituḥ pañcamasya । samavāyābhāve nirvikalpaka savikalpakabhedena pratyakṣapramādvaividhyamunmūlitaṃ bhavatītyuddhoṣasya sveṣṭatāṃ prathamataḥ ṣaṣṭhasya ceti ।। viṣayācalanarītimekadeśe pramāṇyavāde dikpradarśanena pradarśayiṣyāmaḥ ।।
"svataḥpramāṇaiḥ"itiśloke pramāṇyasya svatastvaṃ prakāntam । pramāṇaśabdaḥ yadi bhāvasādhanastadā pramāṇyaṃ jñanadharmaḥ । atha karaṇasādhanastarhi jñānasādhanadharmaḥ । dvividhepyasmin prāmāṇye jñptau svatastvaṃ, utpattau svatastvaṃ ceti dvayīritirasti । antato jñanagatasya jñaptau svatastvaṃ utpattau svatastvaṃ karaṇagatasya jñaptau svatastvaṃ, utpattau svatastvaṃ ceti cīturvidhyamāgatam । kramaśa eṣāṃ nirūmaṇamāracyate ।। iti śaṅkottarābhyāṃ suruciraṃ bhaviṣyatīti tathaivānudhāvati vicāraṇāpravāhaḥ ।। sarvatrāpi svatastvaṃ nāma sahajatvaṃ, autsargikatvaṃ vā, na tvitarāpekṣaṇenāhitatvamitisāram । ata eva dvādaśatame puṭe"sahajatvāt pramāṇyagrahaṇasyautsargikatvarūpasvatastvāsiddhi"riti, tamapuṭe,"pramājanakaśaktiḥ sahajā natu bhramajananaśaktivadādheye"ti cāsti ।।
etacca tridhā niravak ।"yāthārthyarūpasya tattajjñānapramāṇyasya grāhyapramāṇyavirodhyupasthāpakasāmagryasamavahitagrāhyaprāmāṇyāśrayatattajjñānaviṣayakasākṣijñānaviṣayatvanaiyatyam"ityekam ।"tattajjñānapramāṇyasya grāhyaprāmāṇyāśrayatattajjñānaviṣayakasākṣijñānaviṣayatvayogyatvam"ityaparam । naiyāyikā yadākāraṃ jñānamanuvyavasāyaṃ manyante tadevātra sākṣiśabditam । sa sākṣī yadi jñānaṃ gṛhṇīyāt tarhi tatprāmāṇyamapi gṛhṇātyeva । yathā svayaṃ ganturgajasya kaṇṭakāpasaraṇaṃ prayojakameva na tu karaṇaṃ tathā prāmāṇyavirodhyupasthāpakanivāraṇamapi । iti prathamaniruktyā paryavasitorthaḥ । dvitīyayā tu agnerdāhakaśaktivat sākṣiṇī prāmāṇyagrahaṇaśaktirasti । agneḥ pratibandhakādadāhakatvavat asyāpi prāmāṇyāviṣayatā । tathāpi karatalādau dāhyatavat prāmāṇyepi sākṣigrāhyatā । iti sākṣiviṣayatāyogyatvaṃ svatastvamiti phalitam । tṛtīyā niruktistu na svamatāsādharaṇetyāstām ।। "tadaprāmāṇyagrāhakayāvajjñānagrāhakasāmagrīgrāhyatvaṃ svatastvam । tadabhāvaśca paratastvam । iti maṇau pūrvapakṣe mīmāṃsakānāṃ svatastvaṃ niruktam । tasyātrāntato dūṣaṇamidabhihitamasti ।"tat"iti śabdena prakaraṇaprāptaghaṭajñānaṃ yatra jāyate tatra tatprāmāṇyaṃ
na bhāsate, jñānaṃ paraṃ pratīyata iti bādha iti ।। tajjñānaviṣayakajñānājanyajanyajñānaviṣayatvamiti pariṣkāropi kenāpyajanyeśvarajñānena sveṣṭasyānuvyavasāyasyāpi janyatvānupapannārthakaḥ।। ataḥ tajjñānaviṣayaka janyajñānetyādyuktau, ubhayajña janyapadatyāgena ajanyatvasya svānukūlatayā nirvacane vā bādhādidoṣa evoktaḥ । sarvaṃ jñānaṃ guṇa iti vākye prayukte tādṛśameva śabdajñānaṃ jāyate । tadanuvyavasāyena tatprāmāṇyamavagāhyata iti sthitiḥ । ayamanuvyavasāyaḥ atra yadviśeṣaṇamuktaṃ tādṛśo na bhavatīti sāram ।। "jñānapramāṇyaṃ svato grāhyaṃ parato agṛhyamāṇatve sati gṛhyamāṇatvāt yadyadanyenāgṛhyamāṇatve sati grāhyaṃ tattena grāhyaṃ yathā cakṣuranyenāgṛhyamāṇaṃ rūpaṃ cakṣurgrāhyam"ityādi prathamasvatastvaniruktyanurodhena;"vimato anuvyavasāyaḥ svagrāhyajñānaprāmāṇyaviṣayakiraṇayogyaḥ anuvyavasāyatvāt gṛhītapramāṇyasamānaviṣayakajñānāntarānuvyavasāyavat"ityādi dvitīyānurodhena coktam ।।
kevasatarkasaraṇyā pratipādikānāṃ viṣayāṇāṃ lalitavacanānuvādo na sukaraḥ sūpayukteśceti tāṃstathaiva parityajāmaḥ ।। idaṃ rajataṃ jānīmetyeko anuvyavasāyaḥ । etadanantaraṃ rajataṃ jñāne prakāro vā na veti na saṃdehaḥ । ataḥ rajatatvaprakārakatvaṃ na bahirarthaḥ । anuvyavasāyasya viṣayaścaitat । rajatatvaviśiṣṭaṃ na vā saṃdeha udeti । ato rajatatvavaiśiṣṭyaṃ bahirarthaḥ । nānuvyavasāyaviṣayaḥ । rajatatvavaiśiṣṭyādikaṃ pramāṇye praviṣṭamāste । ataḥ kathaṃ pramāṇyasvatastvasādhakānumānaiḥ pramāṇyamanuvyavasāyaviṣaya iti sādhanam? evaṃ bādhāditi śaṅkāyām; vyavasāye rajatatvavaiśiṣṭyagrāhyahitvaṃ kena pramāṇena siddhyati anuvyavasāyeneti brūyāt । yadyanuvyavasāyaḥ tadaviṣayaḥ tasya siddhireva ? na syāditi diśā parihāraḥ ।। jñāne jāte prathamataḥ pramāṇaṃ na veti saṃśayo bhavati । jñānagrahaṇavelāyāmeva pramāṇyasthāparityāgāt । pratibandhakābhāva eva prāmāṇyagrahaṇaniyama uktaḥ । na tu pratibandhakasatve । pramāṇyasaṃśayasthale virodhī vartata iti na pramāṇyaṃ viṣayo bhavati, ataḥ saṃśayaḥ ityādidiśā parahāraḥ ।। prāmāṇyasvatastve ye hetava uktāste santu, sādhyāmābhūvan ityaprayojakaśaṅkāyā itthaṃ parihāraḥ ।। mahati kārye yāgādau niṣkampaṃ pravartituṃ vedādau prāmāṇyamavaśyavedyam । tathācaikasmin prāmāṇyamitareṇa, tatrānyena, tatrāpareṇetyanavasthā syāditi paratastvaṃ pramāṇyasya parityajya svatastvamevābhyupeyamiti ।।
pramāṇyaparatastve aprāmāṇyaśaṅkāparihāraṇāya pramāṇyaniścayāvaśyakatayā uktarītyānavasthā eko doṣaḥ ।। prāmāṇyamanumeyaṃ cet kathaṃ prathamataḥ prāmāṇyajñānaṃ, sādhyāprasiddherityaparo doṣaḥ ।। ityasya aprāmāṇyaṃ svato na gṛhyate । jñanānantaraṃ tṛtīyakṣaṇe aprāmāṇyasaṃśayodayāt । tathā pramānantaraṃ tṛtīyakṣaṇe kkactprāmāṇyasaṃśayodayātprāmāṇyamapi na svataḥ iti sāram । ityaparaḥ pratyudgamaḥ । tasyetthaṃ parāvartanam । atra sādhye svāśrayagrāhakayāvajjñānapadaṃ sveṣṭāmanumitimapi saṅgṛhṇātīti tadagrāhyatvasādhanamapasiddhāntadoṣakabalitam ।
bādho vyāghātaśceti । rītyānavainayaivānumānāntarāṇyapi duṣṭanīti jñānapramāṇyasya jñaptau paratastvaśaṅkā na susthirā ।। asmin svatastvanirvacane na tādṛśaḥ prayāsaḥ । pūrvapakṣānumānenaiva sādhyaviparītasya tasya sukhāvabodho bhaviṣyatītyatra tadanirucya tamapuṭe aṣṭamapaṅktau"jñānajanakamātrādhīnajanmatvaṃ svatastva"mityuktam ।। pūrvasmin svatastvanirūpaṇe anukūlānyuktvā pratikūlānāṃ pariharaṇamityanuloma ādṛtaḥ । idīnīṃ pratikūlāni parihṛtyānukūlānāṃ nirūpaṇamiti pratiloma ādriyate ।। anityapramā jñānahetvatiriktahetujanyā kāryatve sati tadviśeṣatvāt aprāmāṇyavat । ityādīnyanumānāni paratastvasādhakāni vartante । yathā apramā kāryaṃ jñānaviśeṣopīti sā jñānasāmānyakāraṇātiriktadoṣajanyā tadvadanityapramāpi guṇādijanyeti tadarthaḥ ।।
pramā jñānaṃ hi । tasyāṃ heturjñānaheturiti nirvivādam । evamapi tadatiriktahetujanyatvaṃ yadi sādhyate tarhi bhavadanumāneṣu virodho bādhaśca । pramāyāḥ kāryatāṃ nirvahan kaścanaguṇopi nāsti । evamevetarāṇyanumanānyapītīdaṃ dakpradarśanamātram ।। yadyapi pramāmātre guṇaḥ sāmānyo mā bhūt । anityapramāmātre avidyamānāsaṃsargrahādikaṃ guṇaḥ । iti cāru darśayate ।। tathāpi kevalāsaṃsargāgrahasya bhramepi sulabhatayā avidyamānaviśeṣaṇena viṣayasatvamevābhipreti brūyāt । viṣayasatvaṃ tu jñanasādhāraṇakāraṇam । ataḥ na tatsvatastvavirodhi ।। māstveko anugato guṇa anityapramāsu । ananugatairanekaireva pramotpadyatām ।"anityapramātvaṃ svāśrayamātravṛttidharmāvacchinnakāryatāśrayamātravṛtti svāśrayamātravṛttidharmāvacchinnakāryatāpratiyogikakāraṇatvāśrayamātrānutpādyakāryamātravṛtt idharmatvāt apramātvavadityanumānaṃ tatra balamasti । apramātvaṃ anityajñānasāmānyakāraṇāpekṣayā adhikaṃ kāraṇamapekṣate yatkāryaṃ tanmātrasthitikam । atastat; svāśrayajanyabhramavṛttayaḥ yeye dharmāḥ janyapratyakṣabhramatvādayaḥ tattadavacchinnakāryatāśrayāḥ janyapratyakṣabhramādayaḥ । evaṃ ca anityabhrama iti naikajātīyaṃ kāryam । apitu pratyakṣānumityādibhedena nānā । tadanurodhena kāraṇānyapyanekānyeveti phalitam । tathaivānityapramā api nānā kāryāṇi । tattkāraṇānyapi nānaiva । tattadanurūpā guṇāstatratatra kāraṇānīti paryavasitam ।। iyaṃ yajñapatyuktapañcamātrapadānumānataḥ śaṅkā । asyā itthaṃ pariharaḥ ।।
santu nāmānityapramākāraṇāni nānā । apitu asmadanumatāstattatpramāprāgabhāvā eva। tathāpyuktānumāne sādhyahetusaṃgateḥ । ataḥ siddhasādhanaṃ doṣaḥ ।। anityapratyakṣapramātvaṃ kāryatāvacchegakam bādhakaṃ vinā kāryamātravṛttitvāt ghaṭatvavat । ghaṭatvaṃ kāryamātre vartate । atastat kāryatāvacchedakam । evamānityapratyakṣapramātvamapi syāt । anityānumitipramātve śābdapramātve cāyameva kramaḥ ।। pratyakṣapramāmātre indriyasaṃnikarṣor'thaśca na hetū । yadā śuktiṃ dṛṣṭvā rajatamiti bhramyati tadā sannikarṣasya śuktirūpārthasya ca tatra satvena śuktiriyāmiti pramodayāpatteḥ। doṣaḥ śuktiṃ na bhāsayatīti yadi, tarhi doṣābhāva eva pramāyāmupayogī bhavatu । aparaṃ kāraṇaṃ māstu । ityuttaram ।। anityapramātvaṃ, anityajñānatvaprayojakaṃ yāvat tadadhikaprayojakāpekṣaṃ adhikaprayojakasatve utpatteḥ adhikaprayokāsatve anutpatteḥ apramātvavat । ityanumānena sthūlāvayavato vastunaḥ pratyakṣapramāyāṃ bhūyo avayavendrisannikarṣaḥ kāraṇam । saṃśayaviparyayottarasmin tasmin viśeṣapramā kāraṇam । niyamena pramārūpāyāmanumitau liṅgaparāmarśaḥ kāraṇam । tādṛśāyāṃ śābdapratītau vākyārthajñānaṃ kāsaṇam"iti phalati iti pūrvapakṣe ।।
kāmilārogiṇaḥ śaṅke śaṅkatvaśuklatvajñānaṃ bhūyo avayavendriyasannikarṣaśca vartate । tathāpi śaṅkaṃ pītaṃ bhrāmyati । na tu śuklaṃ praminoti । ataḥ kāraṇamasti kāryaṃ naivetyanvayavyabhacāro doṣaḥ । purovartini sthāṇurvā puruṣoveti saṃśayaḥ । tataḥ karādikaṃ caraṇādikaṃ matvā puruṣa eveti niścayo bhavati । saṃśayottarasminnasminpramājñāne bhavadabhimatasya viśeṣapramārūpasya kāraṇasya kva prasaktiḥ ? nāsti । ataḥ kāraṇaṃ nāsti kāryamutpannamiti vyatirekavyabhacāropi । iti samādhānam ।। doṣābhāva eva kāraṇamāstām । tathāpi prāmāṇyasvatastvahānoriti na susthāyi । daṇḍatvadaṇḍagatadārḍhya pramukhānāṃ kāryopayogitvepi kāraṇatvābhāvavadihāpi nirvāhāt ।।
iyatā pramāṇyasyotpattausvatastve anupapattayopi parihṛtā eva ।। anityayathārthajñānatvaṃ anityajñānatvānavacchinna kāryatānavacchedakam anityajñānāvṛttitvarāhitvāt jñānatvavat । ityādyanumānaṃ mānam । jñanatvaṃ anityajñānāvṛtti na । atastadavṛttitvarahitam । tasmādanityajñānatvaviśiṣṭe sarvatra vartate yā kāryatā tasyāmanavacchedakam । jñānatvena rūpeṇa jñānamutpannamiti na bhāṣyata ityarthaḥ । evameva anityayathārthajñānatvamapi anityajñāne na vartata iti nahi । tataḥ anityajñānasāmānye vartate yā kāryatā tasyāmanavacchedakam । anityayathārthajñānatvādinā rūpeṇa jñānaṃ jāyata iti nāhvāyayate । itīdamasyopapādanam । evaṃ ca jñānajanane yāvadapekṣitaṃ tadadhikaṃ kāraṇaṃ pramā nāpekṣata iti phalitam । tathā ca tama puṭe aṣṭamaṅktau"jñānajanakamātrādhīnajanmatvaṃ"ityuktasvatastvasiddhiḥ ।। apramātvaṃ mapi svata eva syāt । doṣastu pramāyāṃ guṇa eva bhavatu । iti pratibandītthaṃ pariharaṇīyā । doṣasatve bhramaḥ, doṣābhāve na bhramaḥ; ityanvayavyatirekayorna kathaṃ kathamapi parityājyateti doṣo apramākāraṇamityavarjanīyameva ।
jñānaprāmāṇyasvatastve vādaprativādābhyāmeva karaṇaprāmāṇyasvatastvepi pratibhaṭaparāvartanaṃ suśakamiti tadarthamatra pṛthaṅnāyāsaḥ ।। yathārthajñānasādhanatvameva karaṇaprāmāṇyam । tasya jñānajanakatvagrāhakamātragrāhyatvam jñaptau svatastvam ।। karaṇeṣu jñānajananaśaktiryathā sahajā yathā yathārthajñānajananaśakterapi sahajatvam, tadabhinnatvaṃ vā utpattau ।। etatsarvaṃ"prāmāṇyaṃ svata eva anyathānavasthānāt" "parato apramāṇyam"iti tatvanirṇayasya vivaraṇarūpameva ।। "svataḥ pramāṇairāmnāyai rādareṇādivarjitaiḥ ।
ākhyādanantakalyāṇa guṇa śrīramaṇaṃ bhaje"। iti devatāgurunamanottaramatroktaprastāvanāślokena ādivarjitasvataḥ pramāṇavedoditānantakalyāṇaguṇaḥ śrīramaṇa iti yadupadarśitaṃ tannānupapannam । apairuṣeyatvepi vedasya sahajaprāmāṇyānapāyāt । iti paryavasitam ।। ataḥ pramāṇyavādānte tasmātprāmāṇyasya svatastvādapauruṣeyopi vedaḥ pramāṇameva"ityupasaṃhāramadarśayat ।। yuktiratnākarakārā vijayīndrāḥ । mūlakāraṇāmantevāsino nyāyadīpakāriṇāṃ vidyāguravaḥ āśramataḥ paramaguravaśca । ayaṃ vyākhyā śabdatepi viśālā । nyādīpe caturthapuṭe"atra svataḥpāmāṇyajñaptivādaparyantaṃ vistarastu gurupādakṛtayuktiratnākare draṣṭavyaḥ"ityasti । iyaṃ sampurṇā uta iyatyeveti sandihāmahe । pūrṇoyaṃ vistarastu
etāvatyevetyanenāpi nyāyadīpoktisaṃgītarbhavati hi । nopalabhāmahe ca sampūrṇām । ato apūrṇetyatraiva pakṣapāto nyāyyaḥ ।। "gurupādakṛtāpyasti vyākhyā sātyantavistarā । vyākhyeyaṃ mandabodhāya kriyate aśeṣagocarā"।। iti । nyāyadīpādisthitadvitīyaślokopi pramāṇam ।।
asyā nyāyadīpākhyāyāḥ kartāro rāghavendrasvāminaḥ । atra na kopi prativādaḥ ।। eteṣāṃ jīvanacāritraviṣaye rāghavendravijayākhyaṃ kāvyaṃ, guruguṇastavākhyaṃ stotraṃ ca mudgitamevedānīmasti । guruguṇastavakartāro raghavendrasvāmināṃ pūrvāśrame pautrāḥ yatyāśrame praśiṣyāḥ vādīndrāḥ ।। mūlakāraṇāṃ chātrā vijayīndrāḥ, teṣāṃ rāghavendrāḥ"ityanenaiṣāṃ kālopi vivṛtaprāya eva । eṣāṃ vṛndāvanaṃ rāyacūrupurasamīpavartini mantrālayākhyagrāme bhakteṣṭavikaraṇavicakṣaṇo virājate । ime itarasanyāsina iva maraṇānantaraṃ na vṛndāvanaṃ praveśitāḥ । api tu sarvadṛgviṣayatāpīratityakṣiṣavo vṛndavanaṃ kalpayitvāntarupāviśan । iti sāṃpradīyikānāṃ tathyavādaḥ ।।
pratnairīṣatprabhunno ajani jayamuninā samyagudbhinnaśākhaḥ । dadya śrīrāghavendrādvikasati phalito madhvasiddhāntaśākhī ।। itopyadhike etadīyacarite nirdiṣṭaṃ kāvyaṃ stotraṃ cāstāṃ mārgadarśītiśam ।। śarīraṃ me vicarṣaṇam। jihvā me madhumattama
।। śrīmaddhanumadbhīmamadhvāntargatarāmakṛṣṇavodavyāsātmakalakṣmīhayagrīvāyanamaḥ ।। ।। antakalyāṇaguṇaikarāśimaśeṣadoṣojjhitamaprameyam । mumukṣubhiḥ sevyamanantasaukhyapradaṃ rameśaṃ praṇamāmi nityam ।।
viśvoptattisthitidhvaṃsakāraṇaṃ ramaṇaṃ śriyaḥ । praṇamya pūrṇabodhādīn vyākurve tarkatāṇḍavam ।। gurupādakṛtāpyasti vyākhyā sātyantaravistarā । vyākhyeyaṃ mandabodhāya kriyate aśeṣagocarā ।।
athādo viśiṣṭeṣṭadevatānatirūpaṃ maṅgalamācarati - ananteti । satvādiṣu guṇatvaprasiddherduḥkhādīnāṃ guṇatvena paraiḥ parigaṇanācca tadvyudāsāyānandajñānabaladyutiprabhutiśubhadharmalābhāya kalyaṇaguṇetyuktiḥ । tārkikarītyā guṇaguṇinorbhedabhramanirāsāya guṇaikarāśimityuktaḥ ।"aṣṭāveveśvare guṇā"iti dhīnirāsāyānanteti ।"doṣaikadṛkpurobhāgī"ityamare"hlādaikamayīṃ" dhyeyam । uktarūpaguṇānāṃ mukhyarāśimiti vā bhedaśūnyarāśimiti vārthaḥ । guṇavaddoṣo nāśaṅkya ityāha - ।। cintāsantāpādidoṣahīnamityarthaḥ । nanu guṇaviśiṣṭasya māyāśabalatvātkathaṃ doṣojjhitatvamityato nedaṃ māyāśabalamiti bhāvenoktaṃ aprameyaṃ - deśato aparicchinnamiti । śabalaṃ tu paricchinnamityabhyupetatvāditi bhāvaḥ । tatra heturnityamiti - anivartyaṃ । śabalantu mithyātvānnivartyamityarthaḥ । evaṃ deśa ekālaguṇānantyarūpabrahmaśabdārthasyātroktyā rameśa eva brahmaśabdārtha iti sūcitam । ata eva mumukṣubhiḥ sevyaṃ; na tu mandopāsyamityarthaḥ । kiṃphalaṃ? anantasaukhyapradaṃ- avināśisukhapradamityarthaḥ । svārthe ṣyañ ।atra nyāyacintāpare granthe brahmatantrādhyāyacatuṣṭayoktaguṇavaiśiṣṭyoktiḥ - "pramāṇanyāyasacchikṣā kriyate tarkaśāstrataḥ ।
mānanyāyaistu tatsiddhairmīmāṃsā meyaśodhanam"।। viṣayādimatteti sūyanārthā । evaṃ ca nyāyapañcādhyāyānurodhena kusumāñjalau pañcaparicchedakṛtivadbrahmattrānurodhena paricchedacatuṣṭaye kāryepi pramāṇatritvadyotanāya paricchedatrayakṛtiriti ।। devatānatisamanantaraṃ bhāṣyakartṛnarthayate śrīśeti । śrīmadānandatīrthāryasvāminaḥ kamalāpateḥ ।
prītaye kriyate vyāsayaditā tarkatāṇḍavam ।। svataḥpramāṇairāmnāyairādareṇādivarjitaiḥ । ākhyātānantakalyāṇaguṇaṃ śrīramaṇaṃ bhaje ।। atrādyena viśeṣaṇena saurabhyasya dvitīyena śaityasya aṃśaṃ iti māndyasya vāyuguṇasyoktirjñeyā ।।
ṭīkākartṛnnamati ānandeti ।। phaloktipūrvaṃ cikīrṣitaṃ pratijānīte śrīmaditi ।। ānumānikatvādīśvarātmano nāṣṭaguṇādhakaguṇavatvamityata ādyapadyoktarameśaviśeṣaṇāni mānoktyā sthirīkurvatastāṇḍavakaraṇasya prasañjakaṃ pūrvaraṅgaṃ nibadhnāti svata iti । āmnāyaiḥ sajātīyānupūrvāviśiṣṭavedaiḥ ।। ākhyāteti nityasāpekṣatvātsamāsaḥ । "vedāste nityavinnatvācchṛtayaścākhilaiḥ śruteḥ ।
āmnāyo ananyathāpāṭhāt"। iti tatvanirṇayokteḥ । guṇamiti nirdeṣatāderupalakṣaṇam । guṇapadena vā nirdeṣatvamumukṣusevyatvānantasaukhyapradatvarūpadharmagrahaḥ । āmnāyatve heturādivarjitairiti svatantrapuruṣāpraṇītairityarthaḥ । nanvapauruṣeye vede adṛṣṭārthake cāptoktatvaphalasaṃvādādiheto pāmāṇyaniścāyakasyābhāvāt niścitapramāṇyakasyaiva pramāṇasyārthasatvanirṇayatvasyāgre prāmāṇyaniścayapravartakatvavāde vyaktatvāt kathaṃ vede prāmāṇyaviścayaḥ । āptoktatvaguṇābhāvātprāmāṇyaṃ vā kathamityato"na vilakṣaṇatvādasya"ityadhikaraṇasiddhamāha svataḥ pramāṇairiti ।। karaṇe lyuṭe jñānajananaśaktigrāhakamātragrāhyapramājananaśaktimadbhirityarthaḥ ।
tathā jñānajananaśaktita eva pramājanakairityarthaḥ । jñaptāvutpattau cānyānapekṣaṇājjñānajananaśaktigrāhakeṇaiva pramājananaśaktigraharūpaprāmāṇayagrahasya ca daiṣasya vedāpauruṣetvavāde vakṣyamāṇadiśāpauruṣeye abhāvaniścayāditi bhāvaḥ । nanu pramāṇenāpi tātparyaviṣayor'thau na sidhyatītyata uktaṃ ādareṇākhyāteti । āṅo mukhyatvamarthaḥ । tātparyapūrvaṃ mukhyavṛtyoktetyarthaḥ । lakṣaṇayoditatve vyaktam । atra svataḥprāmāṇyajñaptivādaparyantaṃ vistarastu gurupādakṛtayuktiratnākare draṣṭavyaḥ। vedarūpakaraṇapramāṇasya svatasatva niścitaprāmāṇyajñānena jñātavyam । tathā tajjanyajñānaprāmāṇyotpattisvatastvasiddhyadhīnotpattisvatastvamiti kramājjñapttau ca tadevādau samarthayituṃ"jñānagrāhakamātragrāhyatvaṃ svatastva"miti ṭīkākṛduktaṃ vākyaṃ vivṛṇvāno jñapttau svatastvaṃ tāvannirvakti yāthārthyarūpasyeti । arthaṃ jñeyam anatikramya vartamānaṃ yathārthaṃ ।"yathāsādṛśya"ityavyayībhāvaḥ । ya thārthabhāvo yāthārthyaṃ; yathāvastitajñeyaviṣayīkāritvarūpaṃ jñeyāvyabhicāritvaṃ tadrūpasyetyarthaḥ । etacca parokṣāparokṣajanyājanyasarvapramitimātraniṣṭhamityupetya jñānaprāmāṇyacasyetyuktam । anubhūtitvānadhigatārthagantrupramāṇatvasādhanāśrayayoranyataratvapramāvyāptatvāderavyāptyasaṃbhavādiduṣṭatvāditi bhāvaḥ । asyānupramāṇasādhāraṇyepi sātrājjñeyaviṣayīkāritvasābhāyāpi jñānaprāmāṇyasyetyuktam । etacca bhinnaṃ bhinnameveti sarvapramitiniṣṭhaprāmāṇyasvatastvadyotanāya tattaditi jñānaviśeṣaṇam ।।
tasyatasya jñānasya yattattadarthāvyabhicāritvarūpaṃ pramāṇyaṃ tasyetyarthaḥ । pramāpadapravṛttinimittapramāṇyasyeti yāvat ।"yāthārthyameva mānatvaṃ"iti dvatīyādyapādīyānubhāṣyokteḥ । nirdhāritaṃ caitadyāthārthyaṃ tatraiva sudhāyām । prapañcitaṃ gurapapādairatraiva pramāṇyasvatastvānumānavāde ।"ghaṭatvavati ghaṭatvaprakārakatvādirūpaṃ parābhimatamevāsmākaṃ yāthārthyaṃ"iti vakṣyamāṇadiśā svaparasādhāraṇamevedamiti jñeyam । upādhakhaṇḍanaṭīkāvyakhyānamandāramañjaryāṃ"atha keyaṃ pramā"ityādinā pramātvamākṣipya "yathārthajñānamityeva pramāyā lakṣaṇasthitiḥ। iti pratijñāpūrvakaṃ"sādṛśyasya yathāśabdārthatvāt । sādṛśyaṃ ca jñānārthayossattatayā । na ca bhrame ativyāptiḥ । tatra jñānasya sattvādarthasya cāsatvāt jñānārthayoḥ sattayā sādṛśyābhāvāt । evaṃ ca yathā sādṛśyaviśiṣṭa evārtho yasyeti bahuvrīhyāśravaṇe yathārthaśabdasya yathārthā pratītirityādyabhadheyavalliṅgaṃ lokasiddhaṃ siddham ।"yathāśabdo anatikrame vartate"ityādigranthena bahuvrīhyupādāne noktarthasya grahaṇe tu na svaparasādhāraṇyaṃ pramāṇyasya labhyate । paramate bhramaviṣayasya satvena lakṣaṇasyātivyāpteḥ । yadvā tanmate api prācāṃ rītau vaiśiṣṭyasya bhrame asattvānnavīnamate ca purato asattvattadapi tanmatasādhāramevetyāhuḥ। atra yadyapyāmnāyajanyajñānaprāmāṇyasvatastvāmātraṃ prakṛtam।
tatra-mu -mu a samāhitam । u-bhu grāhyaprāmāṇyavirodhyupasthāpakasāmagryasamavahitagrāhyaprāmāṇyāśrayatattajjñānaviṣayakasākṣijñānaviṣayatvanaiyatyaṃ svatastvam । tathāpi tatsvarūpagrāhipratyakṣajñānasya tadanugrāhakanyāyajānumitirūpajñānasya tatprāmāṇyajñānasya ca prāmāṇyaniśyayopāyasyāpyāvaśyakatvājjñānaprāmāṇyamātrasyāpi dharmitvenopādānam । yadvā prācīnatārkikamata iva kvacitpramāṇyaṃ svataḥ kvacitparata iti na bhramitavyam । navīnamate sarvatra paratastvopagamane tadvyudāsāyeti dhyeyam ।
grāhyeti grāhyapramāṇyasya tasya yā upasthāpakasāmagrī doṣaśaṅkādirūpā tadasamahitaṃ grāhyapāmāṇyāśrayatattajjñānāviṣayakaṃ yatsākṣijñānaṃ tena gṛhyata evetyevaṃrūpatadviṣayadvanaiyatyamityarthaḥ । vipratipatteranāśyakatvasya nyāyāmṛte vyutpādanānnaiyatyamasti na vetyanuktaikaiva koṭiruktā । atra pramāṇyaviraharūpatvatadvyāpyatvādirūpavirodhatvasya pramāṇyābhāvādiṣu caturṣvekasyābhāvepi yajjñāne sati prāmāṇyaniścayaḥ pratibadhyate tajjñānaviṣatvarūpaṃ grāhyapramāṇyavirodhitvaṃ pramāṇyābhāvādau dhyeyam । vakṣyati ca pramāṇyaniścayasya pravartakatvavāde"abhāvānāṃ prāmāṇyaniścayavirodhyabhāvatvena"ityādi । pramāṇyaniścayapratibandhakatvaṃ tadanukūlakiñciddharmavighaṭakatvaṃ vā tadanutpādavyāpyatvaṃ vā । pramāṇyaniścayasya sākṣirūpatayā nityajñānatvepi pramāṇyaviṣayakatvādikamutpattimadeveti tadviśiṣṭapramāṇyaniścayānutpādo na durlabhaḥ । upasthāpaketyatra virodhyupasthititajjanakasāmagrībhyāmasamabahitetyartho dhyoyaḥ । tārkikābhimatānuvyavasāya evātmakaṃ sākṣī । tathāca prāmāṇyavirodhyupasthitivelāyāṃ tatsāmagryabhāvena tadasamavahitenāpi sākṣiṇā gṛhya eveti neti śaṅkānavakāśaḥ । asamavahitatvaṃ ca tadasāmānādhikaraṇye sati tadasamānakālikatvam ।"pratyakṣaṃ saptavidhaṃ sākṣiṣaḍindriyabhedena"iti pramāṇalakṣaṇe,"svarūpendriyaṃ sākṣityucyate"iti paddhatyādau ca sākṣiṇo anupramāṇatvokterihaparābhyupetānuvyavasāyarūpatvasphoraṇāya sākṣijñānetyuktam । ityādo jñānepi prayogāt । tathā yuktipāde"na vilakṣaṇatvāt"iti naye
ityasya vyākhyāvasare sudhāyāṃ"svarūpabhūtaṃ caitanyendriyaṃ sākṣītyucyate tadabhivyaktaṃ jñānaṃ ca"ityuktatvācca ।। nanvātmasvarūpajñānatvādirūpasākṣitvasya paramate aprasiddhirityata āha tārkiketi ।। svatastvānumānavāde vakṣyamāṇadiśā vyavasāyaprakārakatayā vyavasā yaprakāravadviśeṣyakatayā ca tadviṣayaka pratyakṣatvaṃ vā jñānāṃśe laukikapratyakṣatvaṃ vānuvyavasāyatvam । sākṣitvamapyevaṃ rūpamevātra svatastvaniruktau praviṣṭamityarthaḥ । yanmate vaiśiṣṭyamanuvyavasāyaviṣaya eva neti tanmatenāntyaḥ । tatra tu na svātantreṇeti vivakṣaṇīyam । jñānāṃśaṃ iti viśeṣaṇātsmṛtyupanīte atīte ghaṭajñāne tadviṣayakamahaṃ ghaṭajñānavāniti yajjñānamātmāṃśe laukikapratyakṣaṃ tena pramāṇyāgrahaṇā dbādhavāraṇamiti dhyeyam । vastutastvatrāntyapakṣapraveśa eva sādhuḥ । tathāca pramāṇyavirodhītyādiviśeṣaṇavaiyarthyaśaṅkāvakāśaleśopi neti jñeyam । viśeṣaṇakṛtyāni svayameva vyanakti atreti ।। naruktivākya ityarthaḥ । niyamoktya gṛhyata eveti naiyatyoktyetyarthaḥ ।। vakṣyamāṇatvāditi bādhoddhāragranthādau dhaṭādijñānānuvyavasāyajanyasaṃskārotpannasmṛtyupanīte ghaṭādijñāne ghaṭādijñānajanyasaṃskārotpannasmṛtyupanītaṃ ghaṭaghaṭatvatadvaiśiṣṭyarūpaprāmāṇyaṃ pañcamānuvyavasāyena gṛhyata iti vakṣyamāṇatvādityarthaḥ । śaṅkā nirastetyanvayaḥ । etacca tatprakāraprakārakatayetyuktānuvyavasāyatvarūpasākṣitvavivakṣayā bodhyam । antyakalpe tu gṛhītapramāṇyakajñānasajātīyajñānāntarānuvyavasāyamīśvarajñānaṃ vādāya siddhasādhanatā dhyeyā । śabdajanyamityupalakṣaṇam । sāmānyapratyāsattijanyaṃ jñānāṃśe alaukikaṃ jñānavānahamiti jñānaṃ ca pratītyapi dhyeyam । sākṣitvasya dvirūpasyātrābhimatatvā ttatprakāraketyādirūpeṇa śabdajanyajñānasya jñānāṃśe alaukiketyantyapakṣarūpeṇa ca sāmānyapratyāsattijanyasyanirāsāt ।। apratibaddhamiti virodhyupasthititatsāmagryasamavahitamityarthaḥ । yastu ghaṭajñānamiti jñānenāpi pramāṇyaṃ gṛhyata iti pakṣadharoddhāṭita pakṣaḥ; sa tvapadarthatvādavākyatvāditi rucidattādinaiva dūṣitatvādupekṣyaḥ । -jñānapramāṇyasyāviṣayatvādbādha iti śaṅkā grāhyapramāṇyāśrayatattajjñānaviṣayaketyuktyā ghaṭajñānaṃ gṛhṇatā sākṣiṇā paṭajñānapramāṇyasyāgrahaṇādbādha iti śaṅkā avaśiṣṭena manmatepi doṣaśaṅkādīrūpe grāhyapāmāṇyavirodhigrāhakasāmagrīsamavadhānātmake pratibandhe sati sākṣiṇā pramāṇyaya syāgrahaṇādbādha iti śaṅkā ca nirastā । atra yadyapi viṣayatvaṃ sākṣijñānaṃ pratyeveti niyamo na yuktaḥ । manmate api prāmāṇyasyānamityāparigrāhyatvāt । tathāpi sākṣijñānaṃ prati viṣayatvameveti niyamo yukta eva ।
atravivakṣita tatprakāra prakārakatādirūpajñānajñānatvābhāvācca ।। tattajjñāneti grāhyaprāmāṇyāśrayaviṣayaketyuktāvapi ghaṭajñānapaṭagrahaṇenoktadoṣatādavasthāttattajjñānaviṣayaketyapyanuvādaḥ । ata eva dharminirdeśe api tattadityuktiḥ । grāhyapramāṇyāśrayetyanuktāvaprāmāṇyāśrayasyāpi jñānasya tattajjñānapadena grahaṇaprasaṅgāttadviṣayakeṇa sākṣiṇā prāmāṇyāgrahaṇādbādha eva । sākṣiṇa ekatvepi paṭajñānaprāmāṇyagrahaṇasya paṭajñānagrahaṇaprayuktatvena ghaṭajñānagrahaṇaprayuktatvābhāvādbādhaśaṅkā yuktaiveti bhāvaḥ ।। doṣaśaṅketi duṣṭakaraṇajanyatvaśaṅkā tanniścayatajjana kādirūpetyarthaḥ । naiyatyasya sākṣiṇaiva gṛhyate sākṣiṇā gṛhyata eveti ca dvedhā saṃbhavādvivakṣitamāha atreti ।। niruktāvityarthaḥ anumityeti ।। caitrajñānaṃ pramā arthasaṃvādādityādirūpeṇamaitrāderanumityudayīdityarthaḥ ।
maṇikṛtāpi hi tadaprāmāṇyāgrāhaketi viṃśiṣatā prāmāṇyagrahaṇe aprāmāṇyopasthāpakasāmagryasamavadhānasyaprayojakatoktaiva ।। yadvā tattajjñānaprāmāṇyasya grāhaprāmāṇyasya grāhaprāmāṇyāśrayattattajjñānaviṣayakasākṣijñānaviṣayatvayogyatvaṃ svatastvaṃ । nanu jñānagrāhakasākṣiṇo virodhisāmagrayabhāvamapekṣya prāmāṇyagrāhakatve narapekṣajñānagrāhyatvarūpasvatastvāyoga ityata āha maṇikutāpīti ।। paratastvādināpītyarthaḥ । virodhyupasthāpakasāmagryasamavadhānasya prāmāṇyagrāhaṇakāraṇatve hi doṣaḥ । gamanaśaktasya gajasya gokṣurakāpasā raṇasyeva prayojakatve tu na doṣa iti bhovenoktaṃ prayojakateti ।। ।। pūrvaṃ phalopadhānāpekṣayā prayojakaviśaṣaṇoktyā niruktiḥ kṛtā adhunā tu tādṛśaviśeṣaṇatyāgena prakā rāntamāha yadveti ।। sārvatrikasārvakālīnaprāmāṇyasvatastvalābhāya vā'ha yadveti । nanvevaṃ svatastvasyāpratibaddhasākṣivedyatvarū tve"jñānagrāhakaḥ sākṣī pramāṇatayaiva gṛhṇātītyutsarga eva visaṃvādalakṣaṇātparato apavādādaprāmāṇyaṃ ca gṛhṇāti"iti tatvanirṇayaṭīkādyuktautsargikatvavirodha ityuktyā yathokta viśeṣaṇenāpi sākṣijñānena pratibandhadaśāyāṃ prāmāṇyāgrahādbādha iti śaṅkā; sākṣītyuktyā ghaṭajñānamastītyādiśabdajanyaṃ ghaṭajñānaviṣayakajñānaṃ prati tathā jñānāṃśālaukikaṃ sāmānyapratyāsattijanyaṃ jñānaṃ ca prati prāmāṇyasya - yogyatvaṃ ca sākṣiniṣṭhāṃ sahajāṃ grahaṇaśaktiṃ prati svaviṣayajñānadvārāvacchedakatvam ।
kadāpyaviṣayatayā yogyatvaṃ neti bādha iti śaṅkā; grāhyapramāṇyāśrayatattajjñānaviṣayaketyuktyā ghaṭajñānaṃ gṛhṇatā sākṣiṇā paṭajñānapramāṇyasya kadāpyagraheṇa yogyatvaṃ neti bādha iti śaṅkā ca nirasteti pūrvavadyuktamiti bhāvaḥ । atrāpi jñānapadaṃ pūrvavatsvarūpendriyabhramanirāsāya । sākṣitvamapi vyavasāyaprakāraprakārakatayātatprakāravadviśeṣyakatayā tadviṣayakapratyakṣatvarūpaṃ vā jñānāṃśe laukikapratyakṣatvarūpaṃ vānuvyavasāyatvameveti bhāvaḥ । atrāpi pūrvatreva grāhyaprāmāṇyāśrayayetyaṃśakṛtyaṃ bodhyam । nanvatra svāśrayajñānagrāhakagrāhyatvayogyatvaṃ svatastvamityuktaṃ syāt; taccāprāmāṇyasyāpyasti । na ca tatra jñānaṃ sākṣivedyamaprāmāṇyaṃ tvanumeyamiti na doṣa iti yuktam । prathamamaprāmāṇyānumityasaṃbhavavāde visaṃvādāhitaśaktikena sākṣiṇaivāprāmāṇyagrahaṇasya vakṣyamāṇatvādityato vā; sākṣiviṣayatvayogyatvaṃ yadi sākṣijanyavyavahārayogi tvādirūpaṃ tadaitatphalopadhānaparyavasannamiti na pratibandhakālīnapramāṇyasvatastvalābha ityato vā'ha yogyatvaṃ ceti sahajāṃ svābhāvikīṃ viṣayīkaraṇaśaktiṃ prati svasya sākṣiṇastacchaktervā yo viṣayo grāhyaprāmāṇyāśrayarūpaṃ jñānaṃ tadvārāvacchedakatvaṃ viṣayatayā vyavartakatvam । jñānagrahaṇaśaktiritivatprāmāṇyagrahaṇaśaktiriti vyavahārāpādakatvameva prāmāṇyasya sākṣiviṣayatvayogyatvamityarthaḥ । sākṣiśaktirjñānadvāraiva tanniṣṭhaprāmāṇyaṃ gṛhṇāti । yathā pratyakṣaṃ vyaktidvāraiva jātiṃ na sākṣāditi svaviṣayajñānadvāretyuktam ।। evaṃ ca pratibandha daśāyāmapi karatalādau dāhayogyatāvat prāmāṇye grahaṇayogyatāstyeva । tathā ca prāmāṇyagrahaṇaśakteḥ sahajatvāt prāmāṇyagrahaṇasyautsargikatvarūpatastvasiddhiḥ । uktaṃ ca ṭīkākāraiḥ"sākṣyeva jñānaṃ tatprāmāṇyaṃ ca viṣayīkartuṃ kṣamaḥ । jñānagrāhakaikaśaktiviṣayatvaṃ prāmāṇyasya sākṣiviṣayatvayogyatvam । naitadaprāmāṇye asti । bhinnaviṣayatvādityagre vyaktam । gurupādastu svapadena pramāṇyam । bahuvrīhisamāsaḥ । svaviṣayakaṃ yajjñānaṃ sākṣyeva । sākṣiniṣṭhaśaktiṃ prati prāmāṇyasya na sākṣādviṣayatvamityataḥ svaviṣayakajñānadvāretyuktamityāhuḥ । paramate śakteraprasiddhāvapīdaṃ svamatāsādhāraṇamiti vā pareṇāpi śaktimaṅgīkārayiṣyāmīti vā jñānagraha ṇasāmagrīmātraṃ prati svaviṣayajñānadvārāvacchedakatvamiti vā jñānagrāhakatāvacchedakadharmāvacchannagrāhakatākatvaṃ vā tadarthaṃ iti bhāvaḥ । nanvetāvatāpi kathaṃ pratibandhadaśāpanna jñānaprāmāṇyasya svatastvalābhaḥ yena sarvapramāṇānāṃ svatastvaṃ syādityata āha evaṃ ceti ।। yogyatārūpe svatastve satītyarthaḥ । yogyatvasyoktarūpatve satīti vārthaḥ dāheti ।। dāhaviṣayatvayogyatāvadityarthaḥ । dvitīyaniruktyānyadapyanukū litamityāha tathāceti । uktarūpayogyatvagarbhaniruktau satyāmityarthaḥ autsargikatveti ।।"jñānagrahakaḥ sākṣī pramāṇatayaiva gṛhṇātītyupasarga eva"iti tatvanirṇayaṭīkādyuktautsargikatvetyarthaḥ uktaṃ ceti ।। prāmāṇyasya sahajaśaktiviṣayatvaṃ pratibandhasthale yogyatāstītyetaccauktaṃ tatvanirṇayaṭīkāyāmityarthaḥ ।
kiṃ tu pratibaddho jñānamātraṃ gṛhītvā tatprāmāṇyagrahaṇasya neṣṭe"iti ।। yadvā - ubhayasiddhaprāmāṇyāviṣayakajñānabhinnajñānaviṣayatvanaiyatyaṃ svatastvam । kāraṇāntaropanipātena mānasāparādhena pratibaddhaityevaṃrūpeṇa tatra pāṭhe apyayamekadeśānuvāda ityadoṣaḥ ।। prauḍyā svatastvavādimātrasādhāraṇaṃ pakṣāntaramāha yadveti ।। tattajjñānaprāmāṇyasyetyanuṣaṅgaḥ । sādhye grāhyaprāmāṇyāśrayatattajjñānaviṣayaketi grāhyam । svātastvavādino hyaneke । granthakartaikaḥ । bhaṭṭo jñānātīndriyatvavādī । gururjñānamātrasvaprakāśatvavādī । miśrastu nyāyamata ivāsvaprakāśānuvyavasāyavādī । tatrobhayatyasya siddhāntitārkikobhayeti bhaṭṭatārkikobhayeti gurutārkikarūpobhayeti miśratārkikobhayeti māyitā rkikobhayetyevaṃrūpeṇetyarthaḥ । ekadānekaiḥ saha vivādāyogāt । ubhayasiddhama yatprāmāṇyāviṣayakaṃ jñānaṃ prāmāṇyāviṣayakatvenobhayasaṃmataṃ yajjñānaṃ ayaṃ ghaṭa ityādirūpaṃ jñānaṃ tadbhinnaṃ grāhyetyādīrūpaṃ ca yajjñānaṃ siddhānte prāguktarūpasākṣijñānaṃ bhaṭṭamate jñānānumitirūpaṃ gurumate svaprakāśaghaṭādijñānaṃ miśramate tadanuvyavasāyaḥ । tena gṛhyata evetyevaṃrūpaṃ tadviṣayatvanaiyatyaṃ tattanmate statastvamityarthaḥ । na ca gurumate sarvajñānayāthārthyasvaprakāśatvayorupagamena prāmāṇyāviṣayakaṃ jñānaṃ nāstyeveti śaṅkyam । idaṃ jñānapramāṇamityādyaprāmāṇyāropasthale jñānasya prāmāṇyāviṣayakatvasya gurūtārkikasaṃmateḥ ।
āropastu gurumate icchāsthasya vyadhikaraṇaprakārakatvarūpāprāmāṇyasyāsaṃsargāgraho nyāyamate viśiṣṭajñānamityanyadetat । atra grāhyaprāmāṇyāśrayatattajjñānaviṣayaketyuktyā tadaṃśa evoktarūpajñānabhinnatvasyābhimatatvājjñānaviṣayakaṃ jñānaṃ prameti jñānasyādyanujñāne prāmāṇyāviṣayakabhinnasatvānna doṣaḥ । prāmāṇyavādaṃ grāhyatattatprāmāṇyaparaṃ vā । tathāca yathānyāsenaivoktasthale na doṣaḥ । atra nañdvayāpraveśenobhayasiddhaprāmāṇyaviṣayakajñānaviṣayatvanaiyatyamityukte tādṛśānumityādinā siddhasādhanam । ato aviṣayakabhinnetyuktiḥ । atrādyajñānapadaṃ yathoktarūpaghaṭādibhinnena ghaṭajñānādinā prāmāṇyāgrahādbādha iti śaṅkānirāsāya । antyaṃ tu tādṛśajñānabhinnaghaṭādīviṣayatvābhāvena bādha iti śaṅkānirāsāyeti vyaktamiti śiṣṭapadakṛtyānyāha tatreti ।। prāmāṇyaviṣayakajñānabhinnetyanuktvobhayasiddhajñānaviṣayatvanaiyatyamityetāvatyukte sati praṣṭavyaṃ ubhayasiddhajñānapadena kiṃ pratyakṣajñānamabhimataṃ uta śābdaṃ athānuvyavasāyarūpam ? dvitīye api kiṃ jñānaviṣayakaṃ viṣayāliṅgitajñānaviṣayakaṃ veti vikalpānvā; viṣayagrāhijñānamiti vā jñānagrāhijñānamiti vā ubhayagrāhi jñānamiti vā ubhayagrāhyanuvyavasāyarūpapratyakṣaṃ veti vikalpānvā hṛdi nidhāya krameṇa nirāha ghaṭoyamityādinā ।। pratyakṣajñānaṃ pratītyādeḥ prāmāṇyasyāviṣayatvādityanvayaḥ । gurumate ghaṭoyamiti jñānenāpi prāmāṇyagrahādidaṃ jñānamapramāṇamityādijñānaṃ pratīti grāhyam । uktasya trividhasyāpi jñānasya prāmāṇyāviṣayakatvena tadbhinnatvābhāvāt । ubhayasiddhetyuktyā nyāyamate a pratibaddhasyāpyanuvyavasāyasya prāmāṇyāviṣaya katvena tadbhinnatvābhāvātsiddhāntyabhipretasyāpratibaddhānuvyavasāyaṃ prati viṣayatvāsyāsiddhyār'thāntaramiti śaṅkā parāstā । śaṅkānirāsaṃ vyanakti - uktasya trividhasyāpīti ।। yattu ghaṭajñānamiti śabdajanyajñānena ghaṭatvavati ghaṭatvaprakārakatvarūpaṃ prāmāṇyaṃ gṛhyata iti; tattvapadarthatvādavākyārthatvādayuktam । pratibaddhānuvyavasāyaṃ pratītyatra gurumate idaṃ jñānamaprāmāṇamityādipratibaddhajñānaṃ pratīti bhaṭṭamate pratibaddhajñānānumitiṃ pratītyapi dhyeyam ।। ubhayasiddhetyukteti prāmāṇyaviṣayaketyādāvukte satyanyatarasiddhaṃ prāmāṇyaviṣayakaṃ yadapratibaddhānuvyavasāyarūpaṃ jñānaṃ tadviṣayatvamādāya prāmāṇyasya svatastvaṃ siddhānta na siddhyet । tasya prāmāṇyāviṣayakabhinnatvābhāvāt । ubhayasiddhatyuktau apratibaddhānuvyavasāyasya prāmāṇyāviṣayakatvenobhayasiddhatvābhāvādubhayasiddhatādṛśajñānabhinnatvamastyeveti nārthāntaratvadoṣa ityarthaḥ । anuvyavasāyasyetyupalakṣaṇam । apratibaddhajñānānumiterapratibaddhasvaprakāśajñānasyetyapi dhyeyam । evamagrepi । apratibaddhatvaṃ ca prāmāṇyavirodhyupasthititatsāmagryasamavahitatvam । śaṅkānirāsaprakāraṃ vyanakti apratibaddheti ।। ubhayasiddhādityādeḥ prāmāṇyāviṣayakatvenobhayasiddhādbhinnatvasaṃbhavādityarthaḥ ।।
apratibaddhānuvyavasāyasya nyāyamate prāmāṇyaviṣayatvepi manmate tadabhenobhayasiddhātprāmāṇyaviṣayakādbhinnatvasaṃbhavāt । naiyatyamityuktyā nyāyamate prāmāṇyasyaivaṃvidhāṃ prāmāṇyānumitiṃ prati kvacidanuvyavasāyaṃ prita ca viṣayatvātsiddhasādhanamiti śaṅkā vyudastā । atrādyaṃ pakṣadvayaṃ svamatāsādhāraṇam । tṛtīyaṃ tu mīmāṃsakādimatasādhāraṇamiti jñeyam । etadeva pakṣatramabhipretyoktaṃ sudhāyāṃ"jñānagatayāthārthyasya jñānagrāhakamātragrāhyatvaṃ svatastvaṃ"iti । atrādye pakṣe sudhā sthena jñānagrahakaśabdena grāhyaprāmāṇyāśrayata evaṃvidhāmiti ।। ubhayasiddhaprāmāṇyāviṣayakajñānabhinnajñānarūpāṃ idaṃ jñānaṃ pramāṇaṃ samarthapravṛttihetutvādityanumitiṃ prati vakṣyamāṇadiśā smṛtyupanīte vyavasāye smṛtyupanītaprāmāṇyāvagāhyanuvyavasāyaṃ gṛhītaprāmāṇyakajñānasajātīyajñānagocarānuvyavasāyaṃ ca prati ।। atreti uktasvatastvaniruktitrayamadhya ityarthaḥ ।। svamateti tārkikamatasādhāraṇyepi mīmāṃsakatritayasādhāraṇaṃ netyarthaḥ । mīmāṃsakādītyādipadena mirārimiśraḥ siddhāntī māyāvādiprabhṛtirvā grāhyaḥ । uktapakṣatrayaṃ sudhāvākyarūḍhaṃ karoti etaditi ।।
iti jijñāsānayānuvyākhyānavyākhyāvasara uktamityarthaḥ । tadvyanakti atretyādinā ।। ttajñānaviṣayakasākṣijñānaṃ grāhyaśabdena tadviṣayatvaṃ mātrapadena kārsnyapareṇa tanniyamaḥ avadhāraṇapareṇa pratibaddhavyavacchedaśca vivakṣitaḥ । dvitīya pakṣe grāhyaśabdenoktasākṣijñānaviṣayatvayogyatā avadhāraṇapareṇa mātrapadena jñānatvagrahaṇaśaktivatpramātvagrahaṇaśakterapi sahajatvaṃ vivakṣitam । tṛtīya pakṣe jñānagrāhakaśabdena sākṣitaditarasādhāraṇaṃ jñānam mātraśabdenāvadhāraṇa pareṇobhayasiddhaprāmāṇyāviṣayakajñāna vyavacchedaḥ, kārsnyārthenāpratibaddhasarvānuvyavasāyasaṃgrahaśca vivakṣita iti jñeyam ।। mātrapadasya dvyarthatvamupetyāha kārsnyetyādi ।। yāvantijñānagrāhakāṇi tāvadbhirgrāhyatvoktau jñānagrāhakeṇa gṛhyata eveti niyamalābhāditi bhāvaḥ ।। pratibaddheti ।। jñānagrāhakeṇaiva gṛhyata ityukte na tu virodhisāmagrīsamavahitenetyarthalābhāditi bhāvaḥ । arhārthaṇyatpratyayāntatvamupetyāha grāhyaśabdeneti ।। jñānagrāhakamātreṇetyasya jñānagrāhakeṇaiva na tvadhikenetyuktau pramātvagrahaṇaśakterapi sahajatvalābhāditi bhāvaḥ । yadyāpe śakterekatvameva labhyate । tathāpi pratibandha sthale sākṣiṇaḥ prāmāṇyagrahaṇaśakteḥ pratibandhe api na jñānatvagrahaṇaśakteriti śaktidvitvamupetya sahajatvaṃ vivakṣitamityuktam taditareti ।। sākṣītarasvaprakāśā numityanuvyavasāyarūpapamityarthaḥ । naiyatyalābha prakāramāha kartsnyartheneti ।। apratibaddheti ।। virodhisāmagryasamavahitajñānagoyarāsarvajñānagrahaśca vivakṣita ityarthaḥ ।। ।।
svamate jñaptau svatastva niruktiḥ ।। yattu maṇāvuktam ।"tadaprāmāṇyāgrāhakayāvajjñānagrāhakasāmagrī । grāhyatvaṃ svatastvaṃ tadabhāvaśca paratastvam"iti tanna । svamate jñaptau svatastvaniruktiḥ ।। mīmāṃsakatritayasādhāraṇīṃ paroktasvatastvaniruktimanūdya nirāha yattviti ।। maṇigranthe"jñānaprāmāṇyāśraye ayaṃ ghaṭa ityādijñāne aprāmāṇyāgrāhikā yāvatī jñānagrāhikā sāmagrī gurumate ghaṭamahaṃ jānāmītyevamākārasvaprakā śavyavasāyajanikā cakṣurghaṭasaṃyogādirūpā miśramate tadanuvyavasāyajanakamanaḥsaṃyogādirūpā bhaṭṭamate ghaṭo jñānaviṣayaḥ jñātatādhāratvādityādyanumitijanakavyāptijñānādirūpā । tāvatyā grāhyatvaṃ svatastvamityarthaḥ । atra niruktau tatretyuktyā yatra
śuktirajatādijñāne visaṃvādādīliṅgenāprāmāṇyānumityanantaramidamapramātvena jānāmītyanuvyavasāyaḥ tatrāprāmāṇyavatyaprāmāṇyaprakārakatvarūpāprāmāṇyaghaṭitānumitiniṣṭhaprāmāṇyasya prathamajñānaniṣṭhāprāmāṇyagrāhiṇaivānuvyavasāyena grahaṇādbādha iti śaṅkā aprāmāṇyāgrāhaketyuktyā idaṃ jñānamaprametyādāvaprāmāṇyagrāhakasāmagryā tajjñānaniṣṭhasyaprāmāṇyasyāgrahaṇā dbādha iti śaṅkā yāvadityuktyā nyāyamate jñānagrāhakānumitisāmagryā kvacidanuvyavasāyena ca prāmāṇyagrahātsiddhasādhanamiti śaṅkā nirastā । vidhikoṭau bādhavārakāṇāṃ tadabhāvakoṭau siddhasādhanatāvārakatvaṃ tadvārakasya ca bādhavārakatvaṃ jñeyam । gurumate sarvajñānanāṃ pramātvepi tadabhāvavati tatprakārakatvarūpāprāmāṇyasyecchāyāṃ prasiddhasyedaṃ jñānamaprametyādau smaraṇasaṃbhavenāgṛhītāsaṃsargarūpāprāmāṇyagrahasaṃbhavāttanmatepyaprāmāṇyāgrāhakapadavaiyarthyaṃ neti ।। atra yaduktaṃ prāmāṇyagrāhaṇādbādhavāraṇāya tatra grāhyaprāmāṇyāśrayajñāne ityarthakaṃ tatpadamiti tanna । imau vahnī iti vahnidvayagoyaraikajñānaviṣayakānuvyavasāyādirūpajñānena doṣaśādanyatarāṃśāprāmāmyagrāhiṇā pyanyatarāṃśe prāmāṇyagrahaṇena bādhāt । yattu tadisyasya tatra tadaṃśe grāhyaprāmāṇyāśrayajñānāṃśe aprāmāṇyagrāhaketyarthatvānna doṣa iti tanna । tathāpi tadaṃśe bhāvarūpāprāmāṇyagrāhiṇāpi nedaṃ jñānaṃ pramāṇamiti tadaṃśe prāmāṇyābhāvāvagāhinā prāmāṇyāgrahaṇena bādhāditi mūloktadoṣagrāsāt । yadapi tatpadaṃ grāhyaparaṃ satprāmāṇyapadenānvīyamānaṃ grāhyaprāmāṇyavirodhītyarthasābhārthamato na doṣa iti tadapi na । tathātve atatprāmāṇyeti nirdeśāpātena yathoktanirdeśe tatpadasya prāmāṇyapadenāsāmarthyāt । gurumate idaṃ jñānamaprametyādāvaprameti smṛteraprāmāṇyagrāhakatvepi idaṃ jñānamitigrahaṇātmakasyāprāmāṇyasmṛtipratibandhena prāmāṇyā grahaṇena bādhāpattyoktasvatastvanirukter gurumatasādhāraṇyāyogācca । na coptattiprāmāṇyagranthe maṇikṛtaiva"prābhākarāstvi"tyādinā gurumate saṃśayānupapattyupapādanaprastāve idaṃ jñānaṃ pramā na vettyādāvapi prāmāṇyacagrahostītyupetya saṃśayasyānyavīṣayatvopapādanāttādṛśasthalepi prāmāṇyagrahasadbhāvānna bādha iti śaṅkyam । tathātve tanmate tadaprāmāṇyāgrāhakapadavaiyarthyāpatteḥ । tadabhāvavati tatprakārakatvarūpāprāmāṇyāgrāhakasyāpi tadvati tatprakārakatvarūpaprāmāṇyātyantābhāvaviṣayakasya jñānajñānasya prāmāṇyāgrāhakatvena bādhāt । aprāmāṇyapadena prāmāṇyavirodhivivakṣāyāmapi yāvajjñānaviṣayakajñānaviṣayatvamityeva sāmañjasye grāhakasāmagrītyuktivaiyarthyā dgauravāccetyupetya grāhakasāmagrīpadatyāgena jñānapadena vānuvadanyathāśrutāprāmāṇyapadārthe tāvaddoṣamāha tadabhāvavatīti ।। aprāmāṇyagrāhakasyāpīti ।। uktavidhabhāvarūpāprāmāṇyātyantābhāvavyāpyāpyaviṣayakasyetyapi jñeyam । tena naño abhānārthavivakṣāpi prayuktā dhyeyā ।
nanu naño virodhārthatve prāmāṇyābhāvatadvyayāpyāprāmāṇyatadvyāpyānāṃ cakurṇāmapyaprāmāṇyapadena prāmāṇyavirodhivācinā grahaṇasaṃbhavānnoktadoṣaḥ । virodhitvasya prāmāṇyaniścayapratibandhakajñānaviṣayatvarūpatvādityāśayena pakṣadharādyuktavivakṣāmanūdyanirāha aprāmāṇyeti ।। apipadenaitatsūcayati । yadyapi grāhyaprāmāṇyavirodhilābho naitāvatā bhavati । tatpadamilitenāpyasāmarthyādalābha eva । virodhimātratvaprayojakam । tathāpyabhyupagamoyamiti ityādivākyeti ।। jñānaṃ guṇa ityādivākyajanyasya jñānaṃ prameyamiti sāmānyapratyāsattijanyasya ca jñānajñānasya prāmāṇyāviṣayaka tvādbādhatādavasthyāt । jñānagrāhakapadena svaviṣayaghaṭitatvena jñānagrāhakatvavivakṣāyāmapi ghaṭajñānamityādiśabdajanyasya jñānajñānasya prāmāṇyāviṣayakatvena bādha eva ।
jñānaṃ samavetaṃ jñānasamūrtamityādīvākyajanmasya guṇatvādīprakārakajñānaviśeṣyakasyetyarthaḥ । jñānajñānasyetyanvayaḥ । sākṣājjñānatvavyāpakadharmāprakāraketyapi grāhakaviśeṣaṇamastvityata uktam jñānaṃ prameyamitīti ।। jñāne prameyatvaṃ jñātaṃ sat pratyāsa ttībhūya svaviśeṣaṇatāsaṃbandhena svāśrayabhūtāni sarvajñānarūpavastūnyupasthāpayatīti prameyatvaprakārakajñānaviśeṣyakajñāna jñānasya prameyatvāśrayajñāne pramāṇyaviṣayakatvādityarthaḥ । uktadoṣaparihārāya śaṅkate jñānagrāhakapadeneti ।। prāmāṇyāviṣayakatveneti ।। apadārthatvādavākyārthatvācca ghaṭatvavadviśeṣyakatvādestena sarvathā bhānābhāvāditi bhāvaḥ । yattu śabdānupasthitamapi prāmāṇyamanvayitāvacchedakatayā ghaṭajñānamiti jñāne bhātīti pakṣadharotprekṣitaṃ mataṃ tattenaiva dūṣitamityupetyoktam bādha eveti ।। vivṛtaṃ caitadgurupādaiḥ । nanu śabdānyatve sati svaviṣayaghaṭitatvena jñānagrāhakatvavivakṣāstiti cenna । tathāpyayaṃ ghaṭajñānavān tadvyavaharavatvāt ityādyanumānajanyajñānajñānasyāpi prāmāṇyāviṣayakatvena bādhāt । jñānaṃ prameti śabdajanyajñānasya prāmāṇyāviṣayakatvāpātācceti bhāvaḥ ।। nanu jñānagrāhakapadena grāhyaprāmāṇyāśrayajñānaprakāraprakārakatayā tatprakāravadviśeṣya tayā ca tadviṣayatvaṃ vivakṣitam । atra ca viśeṣaṇadvayena tavaghaṭaviśeṣyakaṃ jñānamiti, tava ghaṭatvaprakārakaṃ jñānamiti ca śabdābhyāṃ janyayoḥ ghaṭa jñānaviṣayakajñānayoḥ prāmāṇyāviṣayatvādbādha iti śaṅkadvayaṃ krameṇa nirastamiti ceducyate । tvaduktaṃ yadgrāhyaprāmāṇyāśrayajñānaprakāraprakāratayā tatprakāravadviśeṣyatayā ca tadviṣayatvaṃ tatprāmāṇyaviṣakatvameva । svaprakārakavadviśeṣyatvasyaiva prāmāṇyarūpatvāt । nanvastu tarhi svāśrayaprakārakatayā svāśrayaviśeṣyaviśeṣyakatayā svāśrayagrāhyatvamiti yajñapatinoktaṃ matam । tatra yadyāpi yathāśrute ghaṭatvaprakārakaṃ kiñcidviśeṣyakaṃ iti jñānenāpi prāmāṇyāgrāhatsvāśrayaprakāraprakārakatayā svāśrayaprarāravadviśeṣyatayeti vācyam । tatrāpi prakāravadityatra prakārasyopalakṣaṇatve praguktadoṣāpatyā tatprakāraviśiṣṭa viśeṣyakatayecyucyate । ato na
kopi doṣa iti bhāvena śaṅkate nanviti । tatprakāraviśiṣṭaviśeṣyakatayetyarthaḥ tadviṣayatvam । asminpakṣa ityādi vakṣyamāṇadoṣadārḍyāya daladvayakṛtyaṃ vyanakti atraceti । vivakṣāyāmityarthaḥ । kimetadvādimate tadvatvarūpaṃ veśiṣṭyamanuvyasāyaviṣaya eva neti matiruta svātantryeṇa ? ādye doṣamāha tvadityādinā । svaprakāraviśiṣṭetyarthaḥ । tathā ca yāvatī prāmāṇyaviṣayikā sāmagrī tadgāhyatvaṃ svatastvamityuktaṃ syāt । tathā caitādṛśasvastvasya paratastvapakṣepi satvātsiddhasādhanam । etadabhāvarūpaparatastvasādhane apasiddhāntaśca । na hi parastvapakṣe anuvyavasāyāviṣayopi prāmāṇyaṃ prāmāṇyaṃ prāmāṇyānumiterapyaviṣayaḥ । siddhasādhanāpasiddhāntau vyanakti nahīti ।। tadvattvādirūpamityarthaḥ । vaiśiṣṭyamanuvyavasāyaviṣaya eva neti pakṣe tādṛśānuvyavasāyaviṣayatvamādāya siddhasādhanādidoṣābhāvepi idaṃ jñānaṃ pramāṇaṃ samarthapravṛttijanakatvāt ityanumitisāmagrīrūpā yāvatī tvaduktalakṣaṇā jñānagrāhikā sāmagrī tāvattyāpi prāmāṇyagrahātsiddhasādhanapāpasiddhāntāvityarthaḥ। anumitiviṣayatvoktau tatsāmāgrīviṣayatvaṃ siddhamevetyupetya anumiteḥ ityevoktam । na tvanumitisāmagryā apīti । yadvātena sāmagrītyuktāvapi grāhakajñānetyeva yuktam । na tu sāmagrītyupetyaivamuktam । dvitīye svātantryeṇa tadvadviśeṣyakatvagrāhakatvamiti matam, uta grāhakatvamā tramiti ? svātantryeṇa tadvadviśeṣyakatvādiviṣayiketyarthaḥ anuvyavasāyāviṣayopi ।। svātantryeṇa tadvadviśiṣṭadharmaviśeṣyakatvādiviṣayakānumiterapītyarthaḥ । dvidīyepi grāhyamityatra grāhyatvamātramabhimatam uta svātantryeṇa ? ādye tādṛśānuvyavasāyaviṣayatvamādāyāpi siddhasādhanatāpasiddhāntau spaṣṭau । asminpakṣe aprāmāṇyagrāhakatvaviśeṣaṇavaiyarthyaṃ ca ।।
dvitīyetūktarūpānuvyavasāyaṃ prati prāmāṇyasya nyāyamate svātantryeṇāviṣayatayā yāvatīti jñānagrāhakasāmagrīviśeṣaṇenaiva siddhasādhanāpatterdeṣāntaramāha asminpakṣa iti ।। grāhyatvamityatraiva svātantryeṇa grahyatvamiti pakṣa ityarthaḥ । tathā asminpakṣa ityasyaṃ svātantryeṇa tadvadviśeṣyakatvādigrāhiketi pakṣa ityapyarthamupetya prācīnapakṣepyayaṃ doṣobodhyaḥ । tadvadviśeṣyakatvagrahe tadabhāvavadviśeṣyakatvarūpāprāmāṇyagrahāsaṃbhavenoktavivakṣayā tadvāraṇāditi bhāvaḥ ।। nanu tadabhāvavati tatprakārakatvarūpāprāmāṇyagrāhikāpi tadvadviśeṣyakatvagrāhikaiva । tatprakārakatvavittavedyatvāttadvadviśeṣyakatvasya । tadvadviśeṣyakatvābhāne tatprakārakatvāgrahaṇāyogādicet tarhi aprāmāṇyāgrāhakatvarūpaviśeṣaṇadāne api tava ghaṭatvaprakāraṃ jñānamiti śabdajanyajñanenāprāmāṇyāgrāhakeṇa kvaduktadiśā prakāravittivedyatayā tadvadviśeṣyakatvagrāhiṇāpi pramāṇyāgrahaṇādbādhāpatteḥ । yadi cātra tadvattena viśeṣyasyābhānānna bādhaḥ। tarhi aprāmāṇyagrāhakasāmagryāmapi tattulyam । ata eva pūrvaṃ daladvayakṛtyaṃ vyaktīkṛtam ।। prāmāṇyagrāhatayāvajjñānagrāhakagrāhyatvaṃ vidhikoṭyartha"iti tadapi"yāvatī prāmāṇyaviṣayikā sāmagrī tadbrahmatvaṃ stavatastvamityuktaṃ syāt"iti granthakṛduktyeva siddhasādhanāditoṣeṇa nirastaṃ bhavati । na ca grāhyapadena svātantryeṇa grāhyamityabhimatatvādyāvadityuktaiva siddhasādhanatvadoṣābhāvaḥ, tathātve nānuvyavasāyaviṣayatvasya nyāyamate abhāvaditi vācyam । naño prāmāṇyābhāvārthakatve pūrvapadena samāsāyogāt, nañdvayavaiyarthyāt, tatpadavaiyarthyāccetidhyayem।tadetadāha aprāmāṇyāgrāhakatvaviśeṣaṇavaiyarthyamiti ।।
nanu yathā jñānagrāhakasāmagryā jñānagrahārthaṃ yāvadapekṣitam tāvadeva viṣayagrahārthamapyapekṣyate saiva saviṣaya jñānagrahakasāmagrī vivakṣitā । anuvyavasāyasāmagrī caivaṃ vidhā । tayā vyavasāyagrahe apekṣitasya vyavasāya saṃprayogasyaivaṃ tadviṣayaghaṭagrahe apyapekṣitatvāt । ghaṭajñānamiti śabdastu jñānagrahe jñānapadagatānāṃ śaktimapekṣate । ghaṭagrahe tu ghaṭapadagatāṃ śaktimiti ce nna । pakṣadharoktaśaṅkya nirāha nanviti ।। jñānagrāhakatvaprayuktameva yasyāṃ viṣayagrāhakatvaṃ saivetyarthaḥ । asminmate ca bhrama iti padajanyajñānena prāmāṇyāgrahādbādhavāraṇāyāprāmāṇyāgrāhakatvaviśaṃṣaṇamarthavat । viṣayoparaktajñānagrāhakeṇa prameti padajanyajñānenoktarūpeṇa pramāṇyagrahaṇātsiddhasādhanavāraṇāya yāvaditi viśeṣaṇam । bādhaḥ siddhasādhanatā ca neti krameṇa vyanakti anuvyavasāyasamagrīti ।। ātmamanaḥsaṃyogādirityarthaḥ । svaprakāśavyavasāyādisāmagryapi grāhya vyavasāyasaṃyogasya ।। vyavasāyasya manasā saha saṃyuktasamavāyarūpasaṃbandhasyaivetyarthaḥ । bāhyartharūpaviṣayagrahe vyavasāyarūpapratyāsatterapekṣāyā ivānuvyavasāyajananepi viṣayatā vyavasāyāpekṣāyāstulyattvāditi bhāvaḥ । tatpadenetyupalakṣaṇam tatpadādinetyarthaḥ ।
tathāpyekayaiva śaktyā prakaraṇaprāptaghaṭajñānaparāmarśakena tatpadena janitajñānasya prāmāṇyāviṣayakatvena bādhatadavasthyāt । nāpi tajjñānaviṣayakajñānājanyajñānaviṣayatvaṃ svatastvam । asmiṃśca pakṣe saṃbhavamātraṃ sādhyaṃ na tu niyamaḥ । yadatra maṇisārādāvuktam"asarvanāmatvenagrāhakaviśeṣaṇānna doṣa"iti tanna । tathāpi lakṣaṇayā ghaṭajñānopasthāpakena lākṣaṇikajñānapadena prāmāṇyāgrahāgbādhāt । alakṣaṇikatvenāpi viśeṣaṇe tu ghaṭajñāne jñānapadaṃ śaktāmiti bhrame sati tādṛśena jñānapadenāpi prāmāṇyāgrahādbādha eva । bhramāghaṭitatvenāpi viśeṣaṇe tu aprāmāṇyāgrāhakapadavaiyarthyam । pramāyāmaprāmāṇyānumānasya vyāptipakṣadharmatānyatarabhramamūlatvādeva tatra bādhavāhaṇāt ।
yattu idaṃ jñānamapramāṇamiti manasāprāmāṇyāropasthale anyatra gṛhītāprāmāṇyasmṛtisaṃbhavena tayā bhramāghaṭitayāpi sāmagryā prāmāṇyāgrahādbādhavāraṇāyāprāmāṇyāgrāhaketi viśeṣaṇaṃ sārthakamiti tanna । tatra jñānagrāhakatvaprayuktaviṣayagrāhatvarūpasavanaṣayajñānagrāhakatvasyābhāvādeva bādhavāpaṇāt । vistarastu guruṭīkāyām । sādhāraṇaṃ niruktyantaramapyanūdya nirāha nāpīti ।। tajjñānaṃ grāhyaprāmāṇyāśrayajñānam । tadviṣayakaṃ jñānaṃ gurumate tadeva । bhaṭṭamate jñātatāliṅgaka tadavumitiḥ । miśramate ta danuvyavasāyaḥ । tadajanyaṃ yajjñānaṃ tadeva । tadviṣatvamityarthaḥ । atra jñānajanyetyuktyānumitiviṣayatvena siddhasādhanateti śaṅkā, jñānaviṣayaketyuktyā gurumate anumityādīprāmāṇyāṃśe bhaṭṭamate miśramate ca sarvatra prāmāṇyānumityanuvyāvasāyayorvyāptijñānavyavasāyābhyāṃ janyatvena bādha iti śaṅkā, tadityuktyā punarapi gurumate liṅgajñānasya svaprakāśatvena jñānaviṣayakajñānatvāttajjanyānumitiprāmāṇyāṃśe bādha iti bhaṭṭamate jñātatāliṅgakānumiterjñānaviṣayavyāptijñānajanyatvādbādha iti miśramatepyanuvyavasāyasya vyavasāyaviṣayakasya tajjanyatayā tanniṣṭhaprāmāṇyāṃśe bādha iti śaṅkā nirastā । bhaṭṭamate sāmānyapratyāsatterabhāvena vyāptijñānasya grāhyaprāmāṇyāśrayajñānāviṣayatvam । matāntare tu vyaktam । atrādyajñānapadaṃ tatpadasya tadgranthe pūrvanirdiṣṭaprāmāṇyaparāmarśitayā siddhasādhanatvavāraṇāya । dvitīyaṃ tu vyāpāranubandhitayā tajjñānaviṣayakairātmādibhiḥ prāmāṇyajñānajananadvāra siddhivāraṇāya pratipattyanubandhitayā tadviṣayakatvalābhārtham । tṛtīyamapi vyāpārānubandhitayātmādibhireva siddhasādhanatāvāraṇāya pratipattyanubandhitayā viṣayatlābhāyetyāhuḥ।
granthakartuḥ kuto niyamo nābhimata ityata āha svatastveti ।। tajjñānaviṣayakajñānajanyeti ।। pakṣajñānajanyatvādanumiteriti bhāvaḥ । grāhyatvena viṣayokāryatvenetyarthaḥ । agrāhyatvena aviṣayīkāryatvena । cāsaṃbhava iti vācyam । svatastvapakṣe vyavasāyaprāmāṇyagrahakasyānuvyavasāyasya vyavasāyaviṣayakeśvarajñānajanyatayā tadajanyajñānaṃ tvābhāvena bādhāt । paratastvapakṣe tadajanyeśvarajñānaviṣayatvena siddhasādhanācca । nāpi tajjñānaviṣayakajanyajñānājanyajanyajñānaviṣayatvaṃ vā tajjñānaviṣayakasamānādhikaraṇajñānājanyasamānādhikaraṇajñānaviṣayatvaṃ vā svatastvam । gṛhyata eva viṣayīkriyata evetyarthaḥ । kimidaṃ svatastvavādimātrasādhāraṇam uta nirīśvaramīmāṃsakamātrasādhāraṇam nirvacanam ? ādya āha svatastvapakṣa iti ।। siddhānte sākṣiśabditānuvyavasāyajñānasya nityatvepi prāmāṇyaviṣayakatvarūpaviśiṣṭaveṣeṇa janyatvāditi bhāvaḥ । antya āha paratastvapakṣa iti ।। evaṃ rūpe svatastve tvāṃ pratyucyamāne grāhyaprāmāṇyāśrayaviṣayaṃ yadīśvarajñānaṃ tadajanyaṃ tadeva । tadviṣayatvena tvayā siddhasādhanatāyā vaktuṃ śakyatvāditi bhāvaḥ। ayaṃ ca doṣaḥ prācīnapakṣepi samaḥ । yattvīśvaranirāsābhiprāyeṇauvaṃ sādhyasya mīmāṃsakenocyamānatvānna siddhasādhanatā doṣa iti । tanna । arthāntarānivāraṇāditi rucidattenaivadīṣitatvāt । yajñapatinoktavivakṣāmanūdya nirāha nāpīti ।। sarvasyāpī janyajñānasya tajjñānaviṣayakeśvarajñānajanyatvenāprasiddhivāraṇāyādyaṃ janyapadam । dvitīyantvīśvarajñānamādāya siddhasādhanatānarāsārtham । evamagre samānādhikaraṇapadadvayakṛtyaṃ dhyeyam । yugapadeva vivakṣādvayepi doṣamāha paratastveti ।
paratastvapakṣe api prāmāṇyasyaivaṃ vidhaṃ sāmānyaprattyāsattijanyaṃ prameyamiti yajjñānaṃ dadviṣayatvena siddhasādhanāt । viṣayapadenaprakāratvavivakṣāyāmapi svatastvapakṣepi prāmāṇyasya sarvaṃ jñānaṃ guṇa iti śabdajanyavyavasāyaviṣayakānuvyāvasāyasya sarvajñānāntarbhūtasvaviṣayakavyavasāyajanyatvena tadajanyatvābhāvenāṃśe bādhāt । evaṃvidhaṃ ।। tajjñānaviṣayakajanyajñānājanya janyarūpam । tajjñānaviṣayakasamānādhikaraṇajñānājanyasamānādhikaraṇarūpam cetyarthyaḥ prameyam ।। prameyatvaprakārakaṃ prameyaviśeṣyakaṃ yajjñānaṃ tadgrāhyaprāmāṇyāśrayaviṣayakaṃ ghaṭādijñānarūpajanyasamānādhikaṇajñānājanyaṃ janyaṃ samānādhikaraṇaṃ prameyatvaprakāreṇa prāmāṇyaviṣayakaṃ ceti tadviṣayatvena siddhasādhanamityarthyaḥ । nirīśvaramate vyarthaviśeṣaṇatvaṃ ca bodhyam । etena samānādhikaraṇeti viśeṇaṇīyamiti śiromaṇipakṣopiprayuktaḥ । nanu prameyamitijñāne viśeṣyatayā prāmāṇya sya viṣayatvepi na prakāratayā । tathātvena viṣayatvaṃ ca nirukto vivakṣītam । ityata āha viṣayeti । prāmāṇyasyetyasyānuvyavasāyenetyatrānvayaḥ । prāmāṇyagocarasyetyarthaḥ । guṇatvaprakārakasarvajñānaviśeṣyakaśābdajñānaniṣṭhaprāmāṇyagrāhakonu'vyavasāyo vvavasāyajanyaḥ । sa ca vyavasāyaḥ sarvajñānaviṣayako jñānatvena svātmānamapi viṣayīkarotīti tatprāmāṇyasya tajjñānaviṣayakajñānajanyajñānaprakāratvamevāsti । tadajanyajñānaprakāratvaṃ neti sarvaṃ jñānaṃ guṇa iti jñānaniṣṭha prāmāṇyāṃśe bādha ityarthaḥ; sarvajñānāntarbhūtaṃ ca tatvasvaṃ ceti vigrahaḥ ।
etadabhāvarūpaparatastvasādhaneṃ'śe siddhasādhanācca । na caivaṃvidhavyāvasāyaprāmāṇyasyāpakṣatvānna bādha iti vācyam । sāmānye vipratipattau viśeṣe sādhyasādhaner'thāntarāt । etena tajjñānaviṣayakajñānājanyajñānaviṣayatvameva svatastvam । na tu janyapadadvayaṃ vā samānādhikaraṇapadadvayaṃ vā prakṣepyam । na caivaṃ pūrvokteśvarajñānamādāya bādhasiddhasādhanate syātāmiti vācyam । tadvyatirekaprayuktavyatirekapratiyogitvarūpajanyasyābhāvarūpamajanyatvaṃ hi dvedhā । svapadena vyavasāyaḥ । kenacidukta samādhimāśaṅkya nirāha nacaivaṃ vidheti ।। sāmānyadharmāvacchinnasvatastvaparatastvasaṃśayanivartanānupayogādarthāntarādi ti bhāvaḥ ।
pakṣadharoktamapyanūdya nirāha eteneti ।। atrobhayatra vyatirekaśabdaḥ pragabhāvaparaḥ । anyathā ādyasya saṃsargābhāvamātraparatve tajjñānaviṣayakavyāptijñānātyantābhāvarūpavyatirekāprayuktaprāgabhāvapratiyoginīṃ idaṃ jñānaṃ prametyanumitimādāyaiva siddhasādhanatāpatteḥ । antyasyāpi tatparatve pūrvoktānumitimādāyaiva siddhasādhanatāpatteḥ । dhvaṃsarūpatadvyatirekasya tajjñānaviṣayakajñānavyatirekeṇa kenāpyajanyatvāditi dhyeyam । yadyapi naitadrūpaṃ janyatvam । ākāśādijanya śabdādāvabhāvāt । tathāpi । vyatirekipadārtheṣu bhavatīdaṃ janyatvamiti bhāvaḥ dvedheti ।। uttaradalena naño anvayena pūrvabhāgena naño anvayena vā dvedhetyarthyaḥ tadvatirekaprayuktavyatirekāpratiyogitvena vā tadvyatirekāprayuktavyatirekapratiyogitvena veti । tatrādyasyājanyatvasyeśvarajñāne satvepi mayā vivakṣitasya dvitīyasyābhāvāt । na hīśvarajñānaṃ prāgabhāvarūpavyatirekapratiyogīti nirastam । tathāpi pūrvoktasya prameyamiti jñānaviṣayatvena siddhāsādhasya sarvaṃ jñānaṃ guṇa ityādinoktasya bādhasya prayukteti ।। tadanvayādyanuvidhāyyuttarakālasaṃbandhitvaṃ prayuktam । tadbhinnatvamaprayu ktatvāmityarthaḥ satvepīti ।। tasya vyatirekamātrāpratiyogitvāditi bhāvaḥ mayeti ।। svatastvanirvacanakartretyarthaḥ । abhāvādityetadvanakti nahīti ।। tathā ca na prāguktadoṣāviti bhāvaḥ । etenetyuktaṃ vyanakti tathāpīti ।। evaṃ vivakṣāyāmapītyarthaḥ । viṣayapadena prakāratvavivakṣāmupetyāha sarvaṃ jñānamiti ।। bādhasye ti । etadabhāvarūpaparatastvasādhane siddhasādhanācca । tasyā pakṣatve cārthāntaratā । idaṃ jñānaṃ prameti sāmānyapratyāsattijanyajñāne prāmāṇyasya prakāratvena siddhasādhanāparihārācca । na ca sāmānyasyā jñānasya pratyāsattitve atiprasaṅgena jñātasyaiva pratyāsattitvātpramātvajñānasya cānumityādirūpasya pramātvāśrayarūpapakṣādijñānajanyatayā tajjñānaviṣayakajñānajanyatvamevetyuktasthale tajjñānaviṣayakajñānājanyajñānaprakāratvaṃ neti na doṣa iti vācyam । icchāyāṃ gṛhītaṃ tadvati tatprakārakatvaṃ smṛtaṃ sajjñānatvena gṛhyamāṇe rūpyabhrame yatrāropyate yatra vā rūpyatvavati rūpyatvaprakārakatvena gṛhyamāṇāyāmicchāyāṃ
- jñānatvamāropyate tatrobhayatra pramātvāśrayajñānaviṣayakajñānaṃ vināpi rūpyatvavati rūpyatvaprakārakajñānatvarūpaṃ pramā tvaṃ gṛhītuṃ śakyamiti jñātayā tadrūpasāmānyapratyāsatyā janitaṃ jñānamādāya siddhasādhana tvasya durvāratvāt । kiṃ ca tvanmate gaṅgāsnānādisatkarmajanyaṃ yogijñānaṃ tajjñānaviṣayakajñānajanyameveti tādṛśajñāna prakāratvamādāya siddhasādhana meva । na hi tadapi nididhyāsanajanyam । yena yogijñānaṃ tajjñānaviṣayakajñāna janyaṃ syāt । tattatkārmaṇāṃ ta ttvajñānaviśeṣa eva janakatvamityanumānakhaṇḍe tvayaivokteḥ । pramātvasya prakāratvārthaṃ pūrvopasthiterāvaśyakatve api uktadiśā pramātvāśrayajñānaṃ vināpi pramātvajñānasaṃbhavāt । yattu anāgatāviṣayaketi dvitīyatṛtīyajñānayorviśeṣaṇamato na ko api doṣa iti tanna । vartamānaghaṭaprāmātvapratyāsattyā doṣatādavasthyāt । anāgatavṛṣṭyādijñānaprāmāṇyāṃśe bādhāt । tadanyasya pakṣatve cārthāntaratvāt । yadyapi tajjñānaviṣayakajñānavyatire kā prayuktavyatire kapratigitadakejñānamātraviṣayakajñānagrāhya miti tadartha iti । tadapi na । evaṃ hi pūrvadalena prāmāṇyānumiti mādāya tadekajñānamātraviśeṣaṇa sāmānyapratyāsattijanyajñānayogijñāne śvarajñānānyādāya siddhasādhanatvābhāve api jñānaṃ guṇa ityādi jñānajñānaprāmāṇyānuvyavasāyasya grāhyaprāmāṇyāśrayajñānaviṣayakatayā tadeka viṣayakatvābhāvena tadaṃśe bādhāt । cāparihārāditi dik ।। paroktasvatastvaniruktibhaṅgaḥ ।।
tadanyasya pakṣatve cārthāntaratā । kiñca pramāvānayaṃ samarthapravṛttimattvāt ityādyanumitigrāhyatvenanārthāntaratā । mīmāṃsakamate sāmānyapratyāsattyabhāvena grahyapramāvyakteranumitijanakajñānogocaratvāt । tadanyaprāmāṇyasya pakṣatvaṃ tu sāmānyavipratipattyananuguṇamityādyabhipretyāha iti digiti ।। yadvā evaṃ vipratipattyantarāṇyapi tattadbudhyutprekṣitāni nirasyānīti bhāvenāha itidigiti ।। tannirāsaśca guruṭīkāyāṃ vyaktaḥ ।। paroktasvatastva niruktibhaṅgaḥ ।। tatra kiṃ pramāṇamityata āha svatastve pramāṇaṃ tviti । anumānamiti vakṣyamāṇenānvayaḥ । yadyapi
bhārataṃ pañcarātraṃ ca vedā ityeva śabditāḥ । svataḥ prāmāṇyameteṣāṃ nātra kiñcidvicāryate"।। jñānaprāmāṇyaṃ svato grāhyaṃ, parato agṛhyamāṇatve sati gṛhyamāṇatvāt yadyadanyenāgṛhyamāṇatve sati grāhyaṃ tattena grāhyam । yathā cakṣuranye nāgṛhyamāṇaṃ rūpaṃ cakṣurgrāhyam ।। ityādirāgama eva vācyaḥ । tathāpi haitukasya tārkikasyāgame atyādarābhāvāttaṃ pratyāgamānukūlā nyāyā evātrocyanta ityadoṣaḥ ।
iti tatvanirṇayaṭīkoktamanumānaṃ tātparyato anuvadatijñānaprāmāṇyamiti ।। yāthārthyarūpamityarthyaḥ । tatsvarūpamuktaṃprāgasmābhiḥ । cakṣurādirūpānupramāṇavyāvṛttasya sākṣājjñeyaviṣayīkāritvasya lābhāya jñāneti viśeṣaṇaṃ tattajjñānapadam । ghaṭatvavati ghaṭatvaprakāraka jñānatvādirūpaṃ prāmāṇyamityarthyaḥ । yadā tu prāmāṇyapadena kevalaprāmāṇyagrahaḥ tadā jñānapadaṃ spaṣṭārtham । ata eva sudhāyāṃ"prāmāṇya"mityeva pakṣoktiḥ svata iti ।। grāhyaprāmāṇyavirodhyupasthāpakasāmagryasamavihitattajjñānaviṣayakasākṣiviṣaya evetyarthaḥ । viśeṣaṇakṛtyaṃ prāgvat । sākṣī ca laukikapratya kṣādirūpānuvyavasāya eva parata iti ।। prāmāṇyaṃ parato grāhyaṃ sāṃśayikatvāt ityādau yatparābhimataṃ sādhyaṃ uktaviśeṣeṇakasākṣijñānādanyenaiva grāhyatvādirūpaṃ tadabhāve sati grāhyatvādītyarthyaḥ । tenānumityādigrāhyatvepi nāsiddhiḥ"parasyasvatastvātsvasya ca paratatvādi"tyādi maṇyuktakhaṇḍanasyāpyanavakāśaḥ । kecittu paratogrāhyatvaṃ nāma uktaviśeṣaṇakoktarūpa pratyakṣāgrāhyatvaṃ sākṣijñānādanyotpādyaprāthamikapratītikatvaṃ paratogrāhyam । tacchūnyatve satītyarthaḥ । tena statastvavāde prāmāṇyasyānumityādigrāhyatvepi na viśeṣaṇāsiddhirityāhuḥ । atra satyantamātrasyāprayojakatvādgrāhyatvādityuktiḥ । ghaṭādigatagandhādo satyapi grāhyatve svāśrayagrāhakakoktarūpapratyakṣāgrāhyatvaṃ neti vyabhicāranirāsāya satyantam।
prāmāṇyasya svato grāhyatve kkacitsaṃśayādyupapādanakleśanirāsāya viśiṣyāpyāha sukhamiti ।। svavṛttivartamānasukhasākṣātkāragocaraḥ sākṣirūpaḥ pratyayaḥ ityarthaḥ । jñānāṃśe laukikapratyakṣādirūpānuvyavasāyaḥ prāmāṇyaviṣayako na veti vipratipattyanānuguṇyādarthāntaratvamiti na śaṅkyam । bāhyābhyantarasādhāraṇapakṣāntarāṇyāha doṣeti ।। duṣṭakaraṇajanyatvaṅkā tanniścayāprāmāṇyādiśaṅkātanniścayādyanāskandighaṭādijñānasyetyarthaḥ । na caivaṃ antyapakṣābheda iti śaṅkyam । tatrānuvyavasāyaviśeṣaṇatvena iha vyavasāyaviśeṣaṇatvena tatra prāmāṇyavirodhyupasthāpakasāmagrītvena atra tu tatkāryadoṣaśaṅkāditvena ca praveśenātyantabhedāt - upasthāpakasāmagrīti ।। upasthititatsāmagrītyarthyaḥ । atra sarvatrāpi jñānasyetyanena doṣājanyapramārūpajñānasyābhimatatvādidaṃ rūpyamityādibhramagocarānuvyavasāyasyāpekṣatayā tasya tatra prāmāṇyagrāhakatvepi na bādha iti bodhyam । tatraprāmāṇyagrahaṇasya mānasatvena siddhāntepi bhramagocarānuvyavasāyena prāmāṇyāgrahāt । yadvā vakṣyamāṇadiśātrānuvyavasāyatvasya bhramānuvyāvasāye abhāvena tasyāpatretvānna bādhaḥ । ata eva jñānāṃśe laukikapratyakṣādirūpasyehānuvyavasāyasyābhimatatayā smṛtyupanītaprāmāṇyaviṣayakānuvyavasāyamādāya na nyāyamate siddhasādhanaṃ śaṅkyam ।। svena anuvyavasāyena grāhyaṃ yajjñānaṃ ādye siddhānte sukhaviṣayakam svaprakāśarūpaṃ sākṣijñānameva । paramate mānasaṃ sukhavyavasāyarūpam । tadanyapakṣatraye ca ghaṭādigaucaraṃ manovṛttirūpaṃ vyavasāyākhyaṃ sākṣijñānādanyat । tannaṣṭhaṃ yatprāmāṇyaṃ sukhatvavati sukhatvaprakārakatvādirūpaṃ ghaṭatvavati ghaṭatvaprakārakatvādirūpaṃ vā tadviṣayaka ityarthaḥ । ghaṭajñānānuvyavasāyasya paṭajñānaprāmāṇyāviṣayakatvādbādhavirāsāya svagrahyajñānetyuktam । yadvā prāmāṇyaviṣayaka ityevoktau svaniṣṭhaprāmāṇyaviṣayakatvamādāya siddhānte arthāntaratvanirāsāya svagrāhyajñāneti ।। evaṃ ca nārthāntaratā । na caivaṃ sākṣyaṃśe svagrāhyavyavasāyaprāmāṇyaviṣayakatvābhāvādvyabhicāraḥ śaṅkyaḥ । svagrāhyaṃ yāvatsvayamanyacca tāvati prāmāṇyagrahakatvalābhena sākṣyaṃśe hetūnāmavyabhicārāt । yadvā sukhatvavadviśeṣyakajñānatvādirūprāmāṇyalābhāya svagrāhyajñānaprāmāṇyetyuktiḥ । prāmāṇyaviṣayatvaṃ ca sādhyaṃ yanmate vaiśiṣṭyamanuvyavasāya vaidyameva na tanma tena bodhyam । tadvedyamapi svātantreṇa na tadvedyamiti mate tu satvena prāmāṇyaviṣayakatvamabhimatam । tena tatpakṣe siddhasādhanateti śaṅkānavakāśaḥ । ata eva vakṣyati"sattayā tadullekhasya
sādhyatvāt"iti । na ca vādinaḥ satveneti viśeṣamaṃ vyartham vyāvartyāprasiddheriti śaṅkyam । śuktirūpyajñāne prāmāṇyaviṣayakasyāpi mānasadarśanasya svaviṣayasatvānirṇayakasyāpi siddhānte satvāt । paraprasi ddhatvamātreṇa vyāvartyatvopapatteśca । parārthānumāne paraṃ prati siddhasādhanoddhārasyāpi vādiprayojanatvācca । janyakṛtyaja nyānītyatra mīmāṃsakaṃ prati janyatvasyevehāpi vādinaṃ prati prameyatvādivaduparañjarakatvena viśeṣaṇatvopapatteśca। uktaṃ ca utpattiprāmāṇyavāde maṇāvapi"ubhayasiddhavyāvartakatvaṃ tantram । na tu vyāvartyasyobhayasiddhiḥ । gauravāt"iti bhāvaḥ । prāmāṇyamanuvyavasāyaviṣayopi prāganupasthitvānna prakāratayeti vadantaṃ pratyāha tatprakārako veti ।। svagrāhyajñānaprāmāṇyaprakārakovetyarthaḥ । viśeṣaṇajñānahetutāyā nirvikalpabhaṅge nirasiṣyamāṇatvāditi bhāvaḥ tadviruddheti । grāhyaprāmāṇyaviruddhaṃ yatprāmāṇyābhāvatadvyāpyāprāmāṇyādi tadaviṣayakatve satītyarthaḥ ।
) tajjñānaprakāraprakārakatayā tatprakāravadviśeṣyakatayā ca tadviṣayakatvācca prāmāṇyānumitivat ityādyanumānam ।। viruddhatvaṃ ca tajjñānapratibandhakajñānaviṣayatvam tadvyāpyeti ।। sukhānubhavādiniṣṭhasukhatvavadviśeṣyakatvādirūpaprāmāṇyavyāpyatvetyarthaḥ tatsaṃśayavirodhīti ।। prāmāṇyasaṃśayavirodhitvaṃ nāma tadanutpattivyāpyatvādirūpaṃ jñeyam । viśeṣaṇakṛtyānyagre vyaktāni tadviṣayaketi ।। prāmāṇyaviṣayaketyarthaḥ tajjñāneti ।। grāhyaprāmāṇyāśrayajñānetyarthaḥ । sādhyavaiśiṣṭyanirāso agrespuṭaḥ tadviṣayakatvāt ।। vyavasāyaviṣayakatvādityarthaḥ prāmāṇyānumitivaditi ।। idaṃ jñānaṃ pramāṇaṃ samarthapravṛttihetutvāt itiprāmāṇyānumitāvuktasya hetucatuṣṭayasya sādhyadvayasya ca satvāditi bhāvaḥ । ādipadena"prāmāṇyaṃ jñānagrāhakamātragrāhyaṃ aprāmāṇyetarajñānasamavetadharmatvāt jñānatvavat"ityādi sudhoktānumānagrahaḥ । ādyaviśeṣaṇasya yathāśrutavyāpyākṛtyasaṃbhavepi dvitīyaviśeṣaṇa tadasaṃbhavāt yadyadviruddhāviṣayakatve sati yadvyāpyaviṣayakatve sati yatsaṃśayavirodhijñānaṃ tattadviṣayakamityādisāmānyavyāptimupetya kṛtyamāha । atrādye hetau tadviruddhāviṣayaketyuktatvātprāmāṇya viruddhāpāmāṇyaniścaye, tadvyāpyatvāviṣayaketyuktatvādvihnimatvāviṣayake, tatsaṃśayavirodhini tadvyāpyatayā dhūmaniścaye, tatsaṃśayavirodhītyuktatvādghāṭādijñāne, pratyayetyuktatvāddharmyajñāne koṭyasmaraṇe ca na vyabhicāraḥ । na colbaṇaviṣayāntarajñāne vyabhicāraḥ । viṣayāntare manaḥsaṃcārādirupatajjñānasāmagryā eva tadvirodhitvāt ।
vahnamatvāviṣayaka iti ।। ayaṃ vahnimān dhūmavatvādityatra vahnivyāpyadhūmavānayamitiniścaye sati ayaṃ vahnimānnaveti saṃśayānudayenoktarūpahetubhāvepi vahnima tvāviṣayakatvābhāvena tatra sādhyābhāvādvyabhicāra iti śaṅkā tadvyāpyasyāviṣayakatvaviśeṣaṇānnirastetyarthaḥ। tadvyāpyatayākaṃbugrī vādimadviśeṣyakatvaniścaye vyabhicāro neti jñeyam dharmyajñāne ।। vyavasāyarūpadharmiṇo jñānābhāva ityarthaḥ । dharmijñānasya saṃśayahetutayā tadabhāvasya kāryānutpādavyapyatve na tatra hetusatvāditi bhāvaḥ । dharmijñānaṃ na saṃśayaheturiti matenāha koṭīti ।। koṭismaraṇābhāva ityarthaḥ । kuṅkumagandhādisaṃśayavirodhini tadabhivyañjakagoghṛtasaṃyogādau ca na vyabhicāraḥ ityapi dhyeyam । viśiṣṭasyāpi hetorvyabhicāramāśaṅkya nirāha na ceti ।। tathā ca tatra pratyayatvābhāvena hetorevābhāvāditi bhāvaḥ । nanu tathāpi vyañjakasya karacaraṇādeḥ svarūpeṇaiva jñānaṃ vyaṅyapuruṣatvādijātisaṃśayavirodhi । karādijñānasyālokavatsvarūpeṇaiva vyaṅgyadhīhetutvāt । tacca na vyaṅgyaviṣayakamiti tatra vyabhicāra iti cenmaivam । vyaṅgyasaṃśayo hi dvaidhā । vyañjakabhūtaṃ yajjñāna kāraṇaṃ tadabhāvena sāmagryabhāvādvā yathāndhakārasthitaghaṭasaṃśayaḥ
। na ca sāmagryā virodhitve tajjanyajñānasyāpi sāmagrīvirodhitvaprayuktaṃ saṃśayavirodhitvaṃ syādeva । virodhiniścaya pratibandhakatvasya virodhiniścayasāmagrīpratibandhakatvaprayuktatvadarśanāt ।"yadvīsāmagrī yatra pratibandhikā tadvīrapitatrapratibandhikā"iti pakṣadharokteriti vācyam । virodhiniścayasya grāhyābhāvāvagāhitvenaiva pratibandhatvenānyaprayuktatvābhāvāt । bhinne viṣaye anumitisāmagryāḥ pratyakṣapratibandhakatvepi anumitestadadarśanāditi bhāvaḥ । sthalāntarepi vyabhicāramāśaṅkate - nanviti ।। karacaraṇādinaivetyarthaḥ vyāpyatayā ।। purūṣatvādipyāpyatayetyarthaḥ । hetusatvamuktā sādhyaṃ netyāhatacceti ।। etadapi vyabhicāracodanaṃ sāmānyavyāptimupetyaiveti dhyeyam । vivekena samādhiṃ vaktamāhavyaṅgyeti ।। niścayasāmagryabhāvaprayukto vā satyāṃ tasyāṃ tatpratibandhakadoṣaprayukto veti bhāvena tadvaividhyaṃ vyanakti vyañjaketi ।। sāmagrīti ।। niścayasāmagryabhāvādityarthaḥ yatheti ।। dūrādidoṣādvā । yathā sthāṇau puruṣa saṃśayaḥ । tatrādye vyaṅgyaniścayasāmagryeva saṃśayavirodhinī । tasyāṃ ca pratyayatvaṃ neti na vyabhicāraḥ । dvitīye tadvyāpyatvena karādi jñānameva doṣajanyasaṃśayavirodhīti tadvyāpyatvāviṣayakatvaṃ neti na vyabhicāraḥ । na ca tadvyāpyatvāviṣayakatvamasiddham । sukhasākṣātkāratvādeḥ prāmāṇyavyāpyatvāgrahaṇe asaṃśayadarśanāt । tatrālokarūpavyañjakābhāvāditi bhāvaḥ dūrādīti ।। satyāṃ niścayasāmagryāmiti bhāvaḥ tadvyāpyatva jñānameveti ।। anvayavyatirekābhyāṃ tathāvagamāditi bhāvaḥ । ata evoktaṃ jñaptiprāmāṇyavādānte rucidattena"anuvyavasāyatvāsya prāmāṇyaniyatasyāpi tanniyatatvenāgrahatkathaṃ saṃśayanivṛttiḥ । na hi vyāptijñānamātrātsaṃśayanivṛttiḥ । anyathā tailaṃ pṛthivī naveti saṃśayo na syāt"iti । nanu ghaṭatvādiprakārakānubhavatvasya valmīkādau ghaṭatvādviśeṣyakatvādirūpaprāmāṇyavyabhicārepi atra vivakṣitasukhānubhavatvādirūpavyavasāyadharmasya sukhatvavadviśeṣyatvādirūpaprāmāṇyavyabhicāreṇa tadvyāpyatvaviṣayakatvaṃ
tadanuvyavasāyasyāstyeveti bhāvena pariharatisukheti ।। vyāptyanusandhānahīnabālamugdhādāviti bhāvaḥ । vyāpyatvāviṣayakatvāṃśe asiddhiṃ nirasya tadviruddhāviṣayakatvāṃśe vivādābhāvātsaṃśayavirodhitvāṃśe tāṃ nirāha na ca dharmīti ।। na ca dharmijñānādyabhāvādevāsaṃśayātsaṃśayavirodhitvasiddhamiti vācyam । sukhādijñānarūpadharmijñāne jñānatvarūpasādhāraṇadharmadarśane daivātkoṭismaraṇe viṣayāntarāsaṃcāre ca satyapyasaṃśayadarśanāt । nacādyo heturaprayojakaḥ; jñānasya tatsaṃśayavirodhitvaṃ hi tanniścayatvena vā tadabhāvaniścayatvena vā tadabhāvavyāpyaniścayatvena vā tadvyāpyaniścayatvena veti caturdhā । koṭyasmaraṇaviṣayāntarasaṃcārādirādipadārtha dharmijñāna iti ।। dharmiṇo jñāne satītyanenānvayaḥ । dharmyākhyajñāna iti vyākhyāne tu na satipadenānvayaḥ । api tu sādhāraṇadharmadarśanapadena । na cāsminpakṣe dharmibhūtajñānānuktiḥ । dharmijñānasyasādhāraṇadharmadarśanatvenaiva hetutvāttenaiva tadukteriti asaṃśayeti ।। tasya prāmāṇyaniścanibandhanatvābhāve kadācitkasyacittatra dharmijñānādyudayasaṃbhavena rūpyajñānaṃ pramā na vetivatsukhajñānaṃ pramā na vetti saṃśayaḥ syāt । kadāpi tadadarśanātprāmāṇyaniścayanimitta eva tadabhāva iti tadvirodhitvaṃ tasya nāsiddhamiti bhāvaḥ ।
evaṃ vyabhicārāsiddhī nirasya vipakṣe bādhakābhāvadoṣaṃ ca nirāha nacādya iti ।। vipakṣe hetūcchittiṃ saṃbhāvitapakṣānuktetaravyavacchedapūrvakamāhajñānasyeti ।। svato virodhābhāvāt svaviṣayakṛtasyaiva virodhasya vācyatvāditi hi śabdaḥ। tatra dvitīyatṛtīyayostadviruddhāviṣayakatvaviśeṣaṇena caturthasya tadvyāpyāviṣayakatvaviśeṣaṇena nirastatayā hetorādyaṃ prāmāṇyaniścayatvarū paṃ sādhyaṃ vinānupapatteḥ । etena tadvitīyahetāvapyaprayojakatoddhṛtā । pakṣīkṛtajñāne prāmāṇyaviṣayakatvaṃ prāmāṇyuvyāpyaviṣayakatvaṃ prāmāṇyābhāvaviṣayakatvaṃ prāmāṇyābhāvavyāpyaviṣayayakatvamubhayodāsīnaviṣayakatvaṃ ceti saṃbhāvite prakārapañcake dvitīyasya tadvyāpyatvāviṣayakatvaviśeṣaṇena tṛtīyādīnāṃ ca trayāṇāṃ tadabhāvaniścayavirodhiniścayatvena nirāsāddhetorādyaṃ prāmāṇyaviṣayakatvarū pasādhyaṃ vinānupapatteḥ । tatrādyaṃ niścayapadaṃ tadabhāvasaṃśayavirodhini tadabhāvaniścaye dvitīyaṃ tu tadabhāvaniścayavirodhini tadabhāvasaṃśaye vyabhicāravārakam । etenetyuktaṃ vyanakti pakṣīkṛtajñānaityādinā ।। prāmāṇyatadvyāpyaprāmāṇyābhāvatadvyāpyarūpobhayodāsīnetyarthaḥ । saṅgatayā prasaktamaprayojakatvaṃ pūrvaṃ nirasya viśeṣaṇakṛtyamāha tatrādyamiti ।। tatra dvitīyahetāvityarthaḥ । tadabhāvajñānavirodhijñānatvādityukte vyabhicārādubhayatra niścayapadena tadvāraṇamityarthaḥ
tadviṣayavyavahārahetu pratyayatvāditi tṛtīyahetau ।। kuṅkumagandhavyaṅgyavyavahārahetau ghṛtādisaṃyogarūpavyañjakevyaṅgyāviṣayake vyabhicāravārakaṃ pratyayapadaṃ prāmāṇyāviṣayakaṃ ghaṭādijñāne vyabhicāravārakaṃ tadviṣayakavyavahārahetvitipadaṃ iti spaṣṭamiti viśeṣaṇakṛtyamanuktvā sidhyaprayojakatve krameṇa nirāha sukheti ।। syāt । sukhasākṣātkārasya tatsākṣātkā rābhilāpasya ca madhyepi tatkalyyaṃ syāt prāmāṇyānumiti prāmāṇyābhilāparyormadhye api jñānāntaraṃ kalpyaṃ syāditi na tṛtīyaheturasiddhaḥ । nāpyaprayojakaḥ vyavahartavyajñānasya vyavahārahetutvāt । sukhamanubhavāmīti pratyayasya na sukhānubhavaprāmāṇyavyavahārahetutvamasti kintu sukhasākṣātkārānantaraṃ ayaṃ sukhānubhāvaḥ pramā sukhasākṣātkāratvāt purvasukhasākṣātkāravadityādiliṅgajanyaprāmāṇyānumiterevetyabhyāsadaśāpannasthale jhaḍiti prāmāṇyānumitisāmagrīsamavadhānaṃ svakāraṇādhīnamiti jñaptiprāmāṇyānte maṇikṛduktadiśā pramāṇyānumityaṅgīkāra ityarthaḥ vyāptismaraṇādīti ।। parāmarśānumitī ādipadārthaḥ । atiprasaṅgaṃ cāha sukheti ।। jātivyaktayorekavittivedyatvaniyamamanupetya sākṣātkārasvarūpajñānāntaraṃ sukhajñānamidaṃ sākṣātkāraḥ svavṛttivartamānaviṣayakatvāditi sukhasākṣātkārattvānumitimupetya taddhetuvyāptismaraṇādikaṃ kalpyaṃ syādityarthaḥ । jñānāntaraṃ śābdādirūpamityarthaḥ । atrāpi hetūcchittireva vipakṣe bādhiketyāha vyavahartavyeti ।। na ca ghaṭaviśeṣyakatve sati ghaṭatvaprakārakatvalasyaiva prāmāṇyarūpatvāccaturthahetau sādhyavaiśiṣṭyam । tvayāpyaṅgīkṛtasya prāmāṇyollekhamātrasya hetutvāt । tvadanaṅgīkṛtasya sattayā tadullekhasya ca sādhyatvāt । manmate kevalānupramāṇasādhāraṇasya yāthārthyarūpaprāmāṇyaviṣayakatvasya sādhyatvāt kevalapramāṇāsādhāraṇasyollekhasya hetutvācca ।।
tajjñānaprakāretyādicaturthahetau daladvayakṛtyaṃ paroktaniruktibhaṅge vyanaktamiti vyabhicāraśaṅkānavaśātsandigdhāsiddhisvarūpāsiddhī krameṇa nirāha nacetyādinā ।। sukhaṃ me bhūyāditīcchāyāmuktarūpaprakārakatve satyapi na prāmāṇyamiti tadeva tadityasiddhimiti kaścit । sukhatvavadviśeṣyakatvādirūpaprāmāṇyascecchāyāmapi satvāt । sukhatvavadviśeṣyakatvādikaṃ tadityaśakyaśaṅkam । manmata ityādivakṣyamāṇavirodhāt ullekhamātrasya ।। viṣayatvamātrasyetyarthaḥ । mātrapadena satvavyāvṛttiḥ । etena yanmate tadvatvamanuvyavasāyasya sarvathaivāviṣayo na tanmate nāyaṃheturvakṣyamāṇadiśā prasādhyāṅgakoveti sūcitam । nanu siddhānte satvāsatvaudāsīnyena tadviṣayakatvābhāvātsādhyāvaiśiṣṭyaṃ syādityata āha manmata iti ।। vādajalpakathayoḥ prayogadaśāyāmityarthaḥ । vahnimātrasādhane parvatīyavahninā paryavasānamiva jñānamātraniṣṭaprāmāṇyena pakṣadharmatābalātparyavasānamiti bhāvaḥ ।। keci ttu tathāṅgīkartavyatvaṃ sādhyamiti na sādhyāvaiśiṣṭyamityāhuḥ ।। nāpyasiddhiḥ sukhameva sukhatvenānubhavāmi stambhameva stambhatvena jānāmītyanubhavāt । etenoktavakṣyamāṇānumāneṣu bādho nirastaḥ । sukhameva sukhatvenānubhavāmītyādijñāne prāmāṇyaśabdānullekhepi tadarthasya sukhatvavati sukhatvaprakārakatva rūpasya prāmāṇyasyollekhāt । yadvā vimataḥ prāmāṇyavirodhyupasthāpakasāmagryasamavahito anuvyavasāyaḥ eteneti ।। tadvadviśeṣyatvollekhā deranubhavasiddhatvenetyarthaḥ । tadeva vyanakti sukhameveti ।। idaṃ jñānaṃ pramāṇamityanākarepītyarthaḥullekhāt ।। viṣayīkaraṇādityarthaḥ।
pūrvoktahetuviśeṣaṇeṣu prativādivipratipatteḥ prasādhyāṅgakatvaṃ manvānaḥ prāguktapakṣatāvacchedakeṣvekaṃ pakṣatāvacchedakaṃ kṛtvānya hetukṛtyāha yadveti ।। yadvā pūrvaṃ prāmāṇyaṃ kvāpi nānuvyavasāyavedyamiti matamupetya prāmāṇyānumitidṛṣṭantena prayogā uktāḥ idānīṃ tu kvacittadvedyamiti matamupetya tadṛṣṭāntenāha yadveti ।। vimata iti ।। prāmāṇyaviṣayakatvāviṣayakatvābhyāṃ vipratipattiviṣayaityarthaḥ vimaterapi niyataviṣayatvāyāvacchedakamāvaśyakameva tatkimityata āha prāmāṇyeti ।। upasthāpaketi ।। upasthititatsāmagrītyarthaḥ। nanvevamuktarūpānuvyavasāyatvasyaiva pakṣatāvacchedakatvasaṃbhave kiṃ vimatyeticenna"yadyapi vimatirapi niyataviṣayatvāyācchedakasāpekṣā । tathāpi sāvayavatvasādhitena kāryatvena pṛthivyāḥ sakartukatvasādhanamiva svaniyāmakanayatayā ladhbyā vimatyā pakṣatāvacchedo na viruddhaḥ"iti nyāyāmṛtoktadiśopapatteriti tātparyam । atra prāmāṇyeti viśeṣaṇoktyā pratibaddhānuvyavasāye bādhaśaṅkā anuvyavasāya ityuktyā ghaṭajñānamitiśābdajñāne bādhaśaṅkā nirasteti dhyeyam । atītādyaviṣayakapratyakṣatvādirūpatvādanuvyavasāyatvasya prathamajñānagocarānuvyāvasāyotra pakṣatvena paryavasito jñeyaḥ । uttarajñānagocarasya dṛṣṭāntatvenopādānāt । svaviṣayeti sādhyāṃśaḥ pūrvavadvyākhyeyaḥ । prāmāṇyaprakārako vetyapi dhyeyam । pragupasthiteraprayājekatayā nirvikalpakabhaṅge vyaktatvāt । niṣkampapravṛttihetviti vyavasāyaviśeṣa ṇena saṃśayādigocarānuvyavasāyo anuvyavasāyetyuktyā tādṛśajñānagaucaraśābdajñāne ca na vyabhicāraḥ । anuvyavasāyatvaṃ cātītānāgatāviṣayakapratyakṣatvaṃ na tu tatprakāraprakārakatayā tatprakāravadviśeṣyakatayā tajjñānatvarūpamiti yuktam । niṣkampetyādiviśeṣaṇavaiyarthyāt । pūrvoktahetusāṅkaryācca । nāpi jñānāṃśe laukikapratyakṣatvam uttara hetusāṅkaryāt । ata eva sāmānyetyādinā vakṣyamāṇajñānadvayepi na vyabhicāraḥ tasyātītādiviṣayakatvāt atra niṣkampapravṛttītyasya saṃvādipravṛttītyarthaḥ । tena śuktirūpyajñānagocarānuvyavasāyo sākṣirūpe tatra prāmāṇyagrahasya mānatvena tanniṣṭhaprāmāṇyāviṣayake na vyabhicāraḥ uktarūpeti ।। uktarūpavyavasāyāṃśe laukikapratyakṣatvādvā, gṛhītaprāmāṇyena jñānena samānaviṣayakasyottarasya jñānāntarasyānuvyavasāyavat ।। atra dvitīyahetau laukikapadam sāmānyapratyāsattyā dijanye vyavasāyaviṣayake jñāne vyabhicāravāraṇāya । jñānāṃśa iti
viśeṣaṇaṃ tu smutyupanīte atīta ghaṭajñāne tadviṣayakamahaṃ ghaṭajñānavānā samiti yajjñānamātmāṃśe laukikapratyakṣaṃ tatravyabhicāravāraṇārtham । na ca tava ghaṭajñānamastīti śābdajanyaṃ yadghaṭajñānaviṣayakaṃ jñānaṃ tadanuvyavasāye vyabhicāraḥ śaṅkyaḥ । niṣkampapravṛttihetuvyavasāyāṃśa ityarthaḥ । laukikatvaṃ cālaukikapratyāsatyajanyatvam । saṃśayādigocarānuvyāvasāye vyabhicāranirāsāyoktarūpavyavasāyāṃśa ityuktiḥ । gṛhītaprāmāṇyeneti bahuvrīhiḥ । ghaṭādijñāne pravṛttisāmarthyādinā prāmāṇyānumityantaraṃ tatraivāyaṃ ghaṭa ityādyukpannasamānādhikaraṇajñāne prāmāṇyaṃ tadanuvyavasāyavedyamiti prācīnanyāyamate abhyupagamāditi bhāvaḥ । upapādayiṣyate cāgre grantha eva । sāmānyapratyāsattyādīti ।। jñānatvasāmānyetyarthaḥ । ādipadena yogajapratyāsattajñānapratyāsatyorgrahaḥ jñānāṃśa iti ।। uktarūpavyavasāyāṃśa ityuktaikadaiśānuvādaḥ । viśiṣṭasya hetorvyabhicāramāśaṅkya vivekena samādhimāha nacetyādinā ।।
ghaṭajñānāṃśeghaṭatvavati ghaṭatvaprakārakatvarūpasya tadīyasya prāmāṇyasyāgrahaṇena sādhyā bhāvepi laukikapratyakṣatvābhāvena hetvabhāvāt । ghaṭajñānaviṣayakajñānāṃśe tu hetoḥ satve api ghaṭajñānatvavati ghaṭajñānatvaprakārakatvarūprāmāṇya grahaṇena sādhyasadbhāvāt ।। na ca dṛṣṭāntaḥ sādhyavikalaḥ । uttarasya jñānāntarasya pūrveṇa prāmāṇyagrahaṇenāvyavahitatve tasyaiva vyavahitatve tu prāmāṇyasmaraṇasyaiva "svargasādhanaṃ yāga iti jñānasya prāmāṇye niścite tatsamānaviṣayakajñānāntare aprāmāṇyaśaṅkā bhavatīti jñānāntaramagṛhītapramāṇyamapi"ityādimaṇikṛdukteruttarajñānānuvyavasāye prāmāṇyaviṣayakatvaṃ vipratipannamiti vadantaṃ prati sādhyasatvaṃ dṛṣṭānte vyanakti na ca dṛṣṭānta ityādinā ।। anumityādinā gṛhinaprāmāṇyakāt pūrvajñānāduttarasyetyarthaḥ tasyāveti ।। viśeṣaṇajñānatayetyanvayaḥ । prāmāṇyānumitireva prāmāṇyaghaṭakaghaṭatvādiviśeṣaṇajñānatvena prāmāṇyānumityanantarameva ghaṭaghaṭatvanirvikalpakaṃ vinaiva ghaṭatvādiviśiṣṭavyavasāyotpattau taduttarakāle vinaśyatprāmāṇyajñānasatvāditi bhāvaḥ ।
na ca vakṣyamāṇadiśā pūrvottarajñānayoḥ prāmāṇyasyaikatvepyuttarajñānagatatvena pūrvamabhānānna tatropanaya iti śaṅkyam । graharūpaviśiṣṭajñānasāmagryāḥ satvena jñānāntārānuvyavasāyasya prāmāṇyaviśiṣṭavyāvasāyaviṣayakatvāt ।। nanu tajjñānaviṣayaketyādisvatastvaniruktau tacchebdena vyaktiviśeṣo na vivakṣyate । kintu grāhyaprāmāṇyāśrayībhūtajñānamātram । yadavacchena yatra yadgrṛhītaṃ tatra tadgrahatvasyaivaupanasāmagrītvāt । candanakhaṇḍa ityādipratyakṣe tathā darśanāt । tathāca tadviṣayakatvāvacchedena pūrvajñāne prāmāṇyagrahāttadviṣayakatvena jñāte dvitīyajñāne tadupanayo bhavatyeveti bhāvaḥ sannikarṣeti ।।
saṃyuktasamavāyarūpetyarthaḥ taditi ।। viśeṣaṇaviśeṣyayoḥ prāmāṇyatadāśrayajñānayorasaṃsargetyarthaḥ । yattu maṇāvuktaṃ"tajjñānaviṣayakajanyajñānājanyajanyajñānaviṣayatvaṃ svatastavam । tadanya grāhyatvaṃ hi paratastvam । manasā cauvaṃ prāmāṇyagrahasya tajjñānaviṣayakajanyajñānajanyatvānna paratastvahāni -"riti taddhṛdi kṛtvā prakārāntareṇa sādhyavaikalyamāśaṅkate nanviti ।। grāhyaprāmāṇyāśrayajñānaviṣayakajñānājanyatve sati svagrāhyajñānuprāmāṇyaviṣayakattvaṃ sādhyārthaṃ manvānasyeyaṃ sādhyavaikalayaśaṅketi dhyeyam । tajjñānaviṣayakajñānasāpekṣatvopapādanāyāha tacchabdeneti ।। grāhyaprāmāṇyāśrayayatkiñcijjñānāmityarthaḥ । pūrvajñānasya grāhyaprāmāṇyāśrayatvalābhāya sāpekṣattvopapādanāya cāha samāneti । prāmāṇyasya bhinnatve tajjñānasāpekṣatvāyogāt । tataśca kimityata āha evañceti ।। samānaviśeṣyakatve sati samānaprakārakayośca jñānayo rviśeṣyaprakāraghaṭitaṃ prāmāṇyameka meva । evaṃ coktānuvyavasāyasya grāhyaprāmāṇyāśraya dvitīyajñānaviṣayakajñānānapekṣatvepi prathamajñānaviṣayakajñānasāpekṣatvā nna statastvamiti sādhyavaikalyamiticenna । vyavasāyaprāmāṇyama nuvyavasāyasya viṣayo na veti vipratipattāva nuvyavasāyaviṣayatvamātrasādhanat । tasya ca dṛṣṭānte satvāt । tajjñānaviṣayaketyādinoktasvatastvasyāpi pakṣadharmatābalātsiddheśca ।। tatpadenoktarūpajñānamātre abhimate sati prāmāṇyasyaikattve ca satītyarthaḥ sāpekṣatvāditi ।। prāmāṇyarūpa viśeṣaṇopanāyakattveneti bhāvaḥ sādhyavaikalyamiti ।। jñānaprāmāṇyaṃ tajjñānaviṣayakajñānājanyajñānagrāhyaṃ na veti vipratipattau tadṛśajñānagrāhattvasyaiva svatastvavādinā sādhyatvāt । tasya ca dvitīyajñānaprāmāṇye abhāvena tadanuvyavasāye tajjñānaviṣayakajñānājanyattve sati svagrāhyajñānaprāmāṇyaviṣayakatvarūpasādhyasyābhāvāditi bhāvaḥ । paroktasvatastvepi na doṣa ityāha tajjñāneti ।। dṛṣṭānte sādhyānugamārthaṃ svagrāhyajñānaprāmāṇyaviṣayaka ityeva sādhyakaraṇepi ttvadabhimataviśiṣṭasādhyasiddhiḥ hetoḥ pakṣadharmato syādeva । niṣkampapravṛttihetuvyavasāyaviṣayakānuvyāvasāyatvādirūpahetunā prathamajñānagocarānuvyavasāyarūpapakṣaniṣṭhena
yadvā anumityanuvyāvasāyo dṛṣṭāntaḥ । na ca navīnanyāyamate tatrāpi svataḥ prāmāṇyābhāvātsādhyavaikalyam । tathātve tatprāmāṇye kadācitsaṃśayaviparyayavyatirekapramānyatarāpātāt ।। - prāmāṇyaviṣayakatvaṃ siddhyat anuvyavasāyasya tajjñānaviṣayakajñānānapekṣattvāduktarupameva siddhyatīti bhāvaḥ ।। anumityādiprāmāṇyaṃ svata iti prācīnamatānurodhenāha yadveti ।। etena bhinnabhinnadṛṣṭānyakathanena manmate sarvatra svatastvamiva tvanmate na sarvatra prāmāṇyasya paratastvam । kvacitsvatastvasyā bhyupagamāt । tathāca kimardhajaratīyena sarvatrāpi svatastvamevopeyamiti sūcitam ।। nanu maṇau"yattvanumānasya nirastasamasta bhramāśaṅkasya svata eva prāmāṇyagraha ityuktamācāryaiḥ taddhūmati vahnijñānatvamanumiteḥ prāmāṇyaniyatamanuvyavasāyeco panītam tato viśeṣadarśanānna tatrāprāmāṇyaśaṅketi । prāmāṇyaniścacayādivāprāmāṇyaśaṅkāvirahādarthaṃ niścitya niṣkampavyavahāra ityabhiprāyam "iti
prācīnamatasyānyathātātparyasyoktatvātkathaṃ tanmate ayandṛṣṭānta iti bhāvenāśaṅkya tenāpyaṅgīkarayati yacetyādinā ।। saṃśayeti ।। anumitiḥ pramā na veti saṃśayaḥ apramaiveti viparyayaḥ pramā na bhavatīti prāmāṇyavyatirekaviṣayapramā nā syāt । tadvirodhinaḥ prāmāṇyaniścayasyānudayādityarthaḥ । na ceṣṭāpattiḥ । nirastasamastavibhrametyuktivirodhāt । ti। pracīnamatasyānyathātātparyasyāsiddhatvāt - a pya - ā mu nanu vahnijñānapramāṇyaniyatasya dhūmavadviśeṣyakatve sati vahniprakārakatvasyānumityanuvyāvasāyena grahaṇā ttatrāsaṃśaya iti cenna । anumatervahnimatvamātraviṣayakatvena bahirarthasya dhūmatvasyopanāyakābhāvenānuvyavasāyāviṣayatvāt ।।
vyatirekapramāpatteraniṣcatvācceti bhāvaḥ । ata eva na dharmyajñānādinopapattiḥ । kadāpi vibhramābhāvopagamāt । atra saṃśayaviparyayayorekarāśīkaraṇādanyatareti sādhu । maṇyuktameva saṃśayādinivṛtyupāyamāśkate nanviti ।। yatra dhūmavadviśeṣyakatve sati vahniprakārakatvaṃ tatra vahnimadviśeṣyakatve sati vahniprakārakatvamiti vyāpteriti bhāvaḥ । kiṃ dhūmavadviśeṣyakatvamanumityupanītameva tadanuvyavasāyena gṛhyata ityucyate atha parāmarśopanītamiti hṛdi vikalpyādyaṃ nirāha anumiteriti ।। anuvyavasāye bhāvakābhāvenetyarthaḥ । upalakṣaṇaṃ caitat । prāmāṇyanayatasyāpi tatvenābhāne saṃśayā nirāsāt । dhūmavadviśeṣyakatvāde rvahnimadviśeṣyakatvavyāpyatvasya bahirarthasyānumitau sarvathābhānābhāvena tadanuvyavasāye tasyopanāyakābhāvenānuvyavasāyāviṣayakatvādityāpi dhyeyam । yattu prāmāṇyavyāpyasya svarūpeṇaiva jñānaṃ saṃśayādivirodhītyetadihaivānanyagatyā kalpyata iti tanna । svatastvenāpyupapatyānanyagaterabhāvāt । na ca liṅgaparāmarśastadupanāyakaḥ । yatrānumitidvayecchā tatra parāmarśānantaraṃ prathamānumitirūpasādhyasiddheḥ satvepyanumititsādhīnapakṣatāyāḥ satvenānumatityanantataraṃ tadanuvyavasāyakāle upanāyakaparāmarśanāśāt । jñānāntaropanītasya jñānāntarānuvyavasāyena grahaṇe apiprasaṅgācca । vahnamanuminomītyanuvyavasāyena dhūmatvasyānullekhanāt । dvitīyaṃ nirāha na ceti ।। anumitidvayeccheti ।। nanu pūrvaṃ mamānumitidvayaṃ syāditīcchā paścālliṅgaparāmarśaḥ paścādanumitiḥ । anantaraṃ dvitīyānumityutpattivelāyāṃ dhūmavattvopanāyakasya parāmarśasyānāśepi dvitīyotpattisamaye pūrvotpannecchāyā abhāvādanumitsāyā abhāvena dvitīyānumityutpāda evāyukta iti canna । anumitsāpadenānumitsāviṣayasidhyananuguṇānantaritatvasya vivakṣitattvāt । tathaiva pakṣatālakṣaṇe abhidhāvāditi bhāvaḥ । pakṣatāyā ityupalakṣaṇam । vinaśyadavasthaparāmarśabhāvādityapi dhyayam ।
anumityanantaramiti ।। dvitīyānumi tyutpatyanantaramityarthaḥ । anumityantaramiti pāṭhe jāyata iti śeṣaḥ । nanu tadāparāmarśanāśepi tajjanyasaṃskārasahitānuvyavasāyasyāstu tadgrahaṇamityata āha jñānāntareti ।। ghaṭajñānānuvyavāsāye paṭajñānopanītasya bhānāpatterityarthaḥ । nanu tadupanītasya tajjanyajñānāntarūnuvyavasāyena grahaṇamityuktau na doṣaityata āha vahnimiti ।। etena parāmarśaniṣṭhaprāmāṇyānumityupanītaṃ dhūmavadviśeṣyakatvamiti prattyaktam । etenaiva dhūmavatve parāmarśopanīte anantaraṃ vahnimatvaviṣayatvena jāyamānānumitiḥ surabhicandanamiti jñānavadviśiṣṭavaiśiṣṭya jñānasāmagrīmahimnā liṅgopahitalaiṅgikaviṣayeti saivopanāyaketi nirastam । anumitervahnimatvamātraviṣayatvānubhavabalena pratyakṣajñāna eva sāmagrīmahimnaḥ saṃkecāt । asaṃkoce vā dhūmavati dhūmaprakārakatvarūpasya prāmāṇyasyānumityanuvyāvasāyena grahaṇe dhūmavattvāṃśe anumitiḥ svataḥ prāmāṇyādṛṣṭāntasiddhiḥ । kiñcaivaṃ vahnimatvāṃśasya sākṣādanumityupanītatvādvahnimadnaśeṣyakatve sati vahniprakārakatvarūpaṃ prāmāṇyamevānumityanuvyavasāyasya viṣayostviti na sādhyavaikalyam ।
saiveti ।। anumitirevetyarthaḥ । etenaivetyuktaṃ vyānakti anumiterityādinā ।। jñānānuvyavasāyavedyaprāmāṇyakatvarūpasvataḥprāmāṇyādityarthaḥdṛṣṭānteti ।। dhūmatvāṃśe anumityanuvyavāsāyavaditi dṛṣṭāntetyarthaḥ । nanvevaṃ tatreva kvāpi vipratipannaprāmāṇyamanuvyavasāyavedyaṃ na syāt । saṃśayādyabhāvasya jñānānuvyavasāye prāmāṇayyavyāpyaviṣayakatvādevopapatteḥ । tata eva niṣkampapravṛttyupapatteścetyata āha kiñcaivamiti । dhūmavatvāṃśe svataḥ prāmaṇye satītyarthaḥ sākṣāditi। dhūmavatvāṃśa iva jñānāntaranairapekṣyeṇetyarthaḥ । yadvā ahaṃ sukhīti jñānaprāmāṇyaṃ tadanuvyavasāyaviṣayaḥ tasminsatyaprakāśamānatvarahitatvāt vyavasāyavat । tathātve tatprāmāṇye kadācitsaṃśayādyāpātāt । prāmāṇyamevetyevakāreṇa prāmāṇyāṃśa eva saṃśayādyabhāvasyopagamena tatraiva tanniścayasvīkāro yukto na tu vyāpyāṃśe tanniścayasvīkāraḥ prāmāṇyavyāpyatvenāpi tanniścayāvaśyaṃbhā vaścetyācaṣṭe । evaṃ prācīnamate avipratipannaṃ navīnamate prasādhyāṅgakaṃ dṛṣṭāntamuktvā prayoga uktaḥ । adhunā navīnamatepyavipratipannadṛṣṭāntakaṃ prayogamāha yadveti ।। yadvā pūrvamanuvyavasāyapakṣakānprayogānuktvedānīṃ tadviṣayapakṣakaprayogāvāha yadveti ।।
yadvā tadvattvāderbāhyārthāsya nānuvyavasāyaviṣayatetyatastarhi sukhatvavattvāderabāhyatvāttatrāstu svato vedyateti bhāvenāha yadveti ।। sattayetyapi dhyeyam । tasminnityanena tadanuvyavasāyaparāmarśaḥ । sādhyāviśeṣanirāsāya nañdvayam tathātva iti ।। jñānānuvyavāse sati tatprāmāṇyāprakāśa ityarthaḥ । dharmyajñānābhāvātkoṭismṛterapi kadācitsaṃbhavāditi bhāvaḥ । nanu"āntaraprāmāṇyamapi na svataḥ । tasya svatastve vā na sarvasya tathātvam । viśeṣyaniṣṭhātyantābhāvapratiyogiprakārānavacchinnatvādikaṃ prāmāṇyam svato gṛhītumaśakyamiti parata eva gṛhyata"iti maṇikṛdukteḥ kathamanuvyavasāyavedyatāsādhanamityata statsvarūpaṃ nirdhārayannena viśiṣyāpyāha vastutastviti ।। vastutastu tadvati tatprakārakatva rūpaṃ yāthārthameva prāmāṇyam tajjñānasyaiva pravartakatvāt । tatrānuvyavasāyasya vyavasāyagataṃ yatkiñcidviśeṣayakatvaṃ rajatatvaprakārakatvaṃ jñānatvaṃ ca viṣaya ityatra na vivādaḥ । kintu viśeṣyasya yadrajatatvavaiśiṣṭyaṃ tadviṣayakatva eveti tadeva sādhyate । niṣkampapravṛttihetuvyavasāyaviṣayabhūtaṃ dharmidharmivaiśiṣṭyaṃ sattayānuvyavāsaya viṣayaḥ niṣkampapravṛttihutuvyavasāyaviṣayatvāt viśeṣyavat । vaiśiṣṭyapratītisāmagryā vakṣyamāṇatvāt; tadvatīti ।। viśeṣyatvaṃ saptamyarthaḥ । tadvadviśeṣyakatve sati tatprakārakajñānatvarūpetyarthaḥ । tadvadviśeṣyakatvamātrasya bhrame api satvāt ।
niṣkampeti । saśaṅkapravṛttihetuvyavasāyaviṣaye bādhanirāsāya hetvantaṃ vyāvasāyaviśeṣaṇam । hetau ca vyabhicāranirāsāya । vaiśiṣṭyaṃ ca paramate samavāyādibhiḥ siddhānte svarūpasambandhādibhiḥ । yanmate vaiśiṣṭyamanuvyavasāyaviṣayopi na svātantryeṇa tadviṣaya ityabhyupagamastanmate siddhasādhanirāsāya sattayeti viśeṣam । vādinaṃ prati tatsārthakyamādyasādhya vivṛtāvasmābhiruktaṃ dhyeyam vaiśiṣṭyeti ।। sattayetyapi yojyam vakṣyamāṇatvāditi ।। uttara bhaṅgabādhoddhāre nanveva mityādigranthenetyarthaḥ । tathāca tādṛśavyavasāyaviṣayatvasyaivoktasādhye sāmagrītvena sāmagrīmupetya kāryānabhyupagame vyāghātāprasaṅgānnāprayojakatvami tyarthaḥ । yadvā vimato anuvyavasāyaḥ svagrāhyajñānaprāmāṇyaviṣayīkaraṇayogyaḥ । gṛhītaprāmāṇyajñānaviṣayakajñānāntarānuvyavasāyavvasāyavat । anumityanuvyavasāyavadvā । vyavasāyaviṣayabhūtaṃ dharmadharmivaiśiṣṭyaṃ vā svaviṣayavyavasāyaviṣayakānuvyavasāyaṃ prati sattayā viṣayatvayogyaṃ dvitīyaniruktyanurodhena prayogatrayamāha yadveti ।। iti sāmānyataḥ svatastvaṃ sādhyamityanvayaḥ । tatrādyamanuvyavasāyapakṣakam । uttaraṃ tu dvayaṃ tadviṣayapakṣakam । tatrāpyādyaṃ vyavasāyaviṣayapakṣakam । antyaṃ tanniṣṭhaprāmāṇyapakṣakamiti vyaktam ।। prāmāṇyaviṣayīkaraṇayogyatvatadayogyatvābhyāṃ vimativiṣayaḥ । vimaterapi niyataviṣayatvāyāvacchegakasyāpekṣitatvāttadāha anuvyavasāya iti ।। vakṣyamāṇadiśā tatprakāraprakārakatvādirūpānuvyavasāyatvena niyatā ladhvī vimatireva pakṣatāvacchedaketyarthaḥ । ata eva pramānuvyavasāye na bādhādiḥ । vakṣyamāṇarūpānuvyavasāyatvasya tatrābhāvāt । bādhanirāsāya svagrāhyajñāneti sādhyaviśeṣaṇam । yogyatvaṃ ca svaviṣayajñānadvārā prāmāṇyāvacchinnasahajaśaktikatvaṃ dhyeyam । vakṣyamāṇarūpānuvyavasāyatvāditi hetvartho dhyeyaḥ । tenāpramāgocarānuvyavasāye na vyabhicāraḥ ।। ayaṃ ca dṛṣṭānto"na ca dṛṣṭāntaḥ sādhyavikalaḥ"
ityādinā prāgeva sādhita iti bhāvaḥ । prācīnamatarītyāha anumitīti ।। ayamapi dṛṣṭānto navīnamatepi prāksādhitaḥ vyavasāyeti ।। pramārūpo vyavasāyo atrābhāmataḥ viśeṣyavaditi ।। vyavasāyaviṣatvāt viśeṣyavat; tattajjñānaprāmāṇyaṃ vā svāśrayajñānaviṣayakānuvyavasāyaviṣayatvayogyaṃ tadviṣayatvayogyopādhyaghacitajñānadharmatvāt tattajjñānatvavaditi sāmānyataḥ svatasttavaṃ sādhyam । na cāntyahetorasiddhiḥ । prāmāṇyopādhorviṣayasatvasya vyavasāyaviyatvenānuvyavasāyaviṣayatvayogyatvāt । yogyāyogyopādhighaṭite pramāpramānyataratvadau vyabhicāranirāsāya nañdvayam । tadviśeṣyavadityarthaḥ ।"prāmāṇyaṃ jñānagrāhakamātragrāhyaṃ aprāmāṇyetarajñānavṛttidharmatvāt jñānatvavat"iti -
ityetadvyākhyānasudhāyāmuktamanumānaṃ pariṣkṛtyāha tattajjñāneti ।। ayogyatvaṃ ca sākṣiniṣṭāṃ sahajāṃ grahaṇaśaktiṃ prati svaviṣayajñānadvārāvacchedakatva"miti pūrvoktaṃ dhyeyam । tadviṣayatvāyogyopādhyaghaṭitetyuktyā sudhāsthāprāmāṇyetarapadārtho vivṛtaḥ । tena viśeṣyāvṛtyaprakāraka tvarūpaprāmāṇye vyabhicāro nirastaḥ । sāmānyataḥ ।। pratibaddhāpratibaddhasādhāraṇyeneti vā prāmāṇyamātrasādhāraṇyeneti vā natvahaṃ sukhīti jñānaprāmāṇyamitivadviśiṣyetyarthaḥ । vaiśiṣṭyasatvāviṣayakatva eva vivādādāha viṣayasatvasyeti ।। tadviṣayatvayogyopādhighaṭita jñānadharmatvādityuktāvuktasthale hutusatvepi sādhyābhāvādvyabhicāraḥ prapnotīti tannirāsāya tadviṣayatvayogyopādhyaghaṭitetyuktarityarthaḥ । anuvyavasāyatvaṃ ca vyavasāyaprakāraprakārakatayā tatprakāravadviśeṣyakatayā ca tadviṣayapratyakṣatvaṃ vā jñānāṃśe laukikapratyakṣatvaṃ veti na kaściddoṣaḥ । viśeṣyaniṣṭhātyantābhāvapratiyogiprakārānavacchinnatvatadvatitatprakārakatvā dirādipadārthaḥ । jñānadharmatvādityevoktāvapramātvādau vyabhicāra iti bhāvaḥ । nanvatra sarvānumāneṣvabhimatamanuvyavasāyatvaṃ yadijñānagaucarajñānatvaṃ tadā jñānamiti śabdajajñāne bādhādirdeṣaḥ । saviṣayakajñānagocarajñānatve tu ghaṭajñānamiti śābdajñāne doṣaḥ । jñānagaucarapratyakṣatvetvapramāgocarānuvyavasāye sāmānyapratyāsattijanyajñānagocarapratyakṣe ca bādhādireva । jñānadaucaranityajñānatve īśvarajñānamādāya siddhasādhanatetyata āha anuvyavasāyatvaṃ ceti ।। etena"tārkikābhimatānuvyavasāya evāsmākaṃ sākṣīti"praguktaṃ vivṛtaṃ dhyeyam । atra dalakṛtyaṃ prageva vyaktam ।
nanu yadi vyavasāyaprakāraprakārakatayetyādirūpamanuvyavasāyatvaṃ tarhīdameva prāmāṇyaviṣayakatvamiti siddhasādhanatā doṣa iti cenna । sattayā pramāṇyollekhasyāsminpakṣe sādhyasyābhimatatvāt । yadā tu prāmāṇyaviṣayakatvamātrameva sādhya miti mataṃ tatpakṣe prakārāntareṇāha jñānāṃśa iti ।। aprāmāṇyaṃ tu visaṃvādādyanusaṃdhāne satyeva gṛhyata iti na svatastvadgrahaḥ । prāmāṇyadhīstu saṃvādādyanusaṃdhānaṃ vināpi dṛṣṭeti viśeṣaḥ । tathetyaprāmāṇyadhīrapi svataḥ syāditi cenna ।। aprāmāṇyopādhervyavasāyaviṣayābhāvasya tadanupanītatvenānuvyavasāyāyaugyatvāt । laukikatvaṃ tu sāmānyapratyāsatyādyajanyatvam । jñānāṃśe iti viśeṣaṇaṃ tu smṛtyupanīta atīta ghaṭajñāne tadviṣayakamahaṃ ghaṭajñānavāniti yajjñānamātmāṃśe laukikapratyakṣaṃ tatra bādhādinirāsāyeti bhāvaḥ । nanvevaṃ jñānadharmatvabāhyāryatvayoraviśeṣādvisaṃvādāpekṣatvasyobhayatra sāmyādapyaprāmāṇyamapi svato gṛhyateti tataḥ kaḥ prāmāṇyasya viśeṣa ityata āha aprāmāṇyaṃ tviti ।।
vivariṣyate caitatprāmāṇyānumityasaṃbhavavāde dṛṣṭeti ।। abhyāsadaśāpannasthala iti bhāvaḥ । nanu anuvyavasāyaḥ svagrāhyajñānāprāmāṇyaviṣayīkaraṇāyogyaḥ । anuvyavasāyatvāt gṛhītāprāmāṇyakajñānasamānaviyakajñānāntakarānuvyavasāyavadityābhāsasāmyamāṅkya nirāhananvityādinā ।। vyavasāye idaṃ rūpyamityādibhrame aviṣayo yo abhāvo rajatatvābhāvastasyetyarthaḥ । tadabhāvavati tatprakārakatvaparūpatvādaprāmāṇyasya tadghaṭakepādhirūpasyābhāvasyedaṃ rūpyamiti jñāne anullekhena nedaṃ rūpyamiti jñāna evollekhena kathaṃ tasyānuvyavasāyayogyatvam । taduktaṃ bhagavatpādaiḥ"prāmāṇyaṃ ca svata eva anyathānavasthānāt"iti । uktānumānasādhyāna vinoktahetūnāṃ pakṣe avasthityayogādityarthaḥ ।
svatastve anumānāni ।। tathā ca tatra bādha eva doṣa iti bhāvaḥ taduktamiti ।। svatastve etānyanumānānyanavadyānītyetadviṣṇutatvanirṇaya uktamityarthaḥ । tatpaṭhitvā prakṛtānuguṇamarthamāha prāmāṇyaṃ ceti ।। svatastve anumānāni ।। nanu aprāmāṇyaghaṭakopādherabhāvasya vyavasāyāviṣayatayā tadanuvyavasāyavedyatvamaprāmāṇyasya bādhitamiti yathocyate tathaiva prāmāṇyaghaṭakopādherdharmivaiśiṣṭyasya vyavasāyaviṣayatvepi na tadanuvyavasāyaviṣayatā । tasya bahirthātvāt anyathā dharmadharmyaṃśa iva vaiśiṣṭye asti na veti kadāpi saṃdeho na syādīti bhāvena"astu tāvadidaṃ prāmāṇyaṃ tathāpyanuvyavasāyāyānantaraṃ vyavasāyasya prāmāṇye arthasya tadvatve ca saṃśayasyānubhavasiddhatvānnārthatadvattvaṃ tasya viṣayaḥ"iti maṇikṛduktaṃ hṛdi kṛtvā śaṅkate nanviti ।। tadvati tatprakārakajñānatvarūpamityarthaḥ ।
vakṣyamāṇopādānasaukaryāyaitaduktiḥ । svarūpajñānaṃ sākṣīti siddhāntā vaṣṭhambhenāha sākṣiṇa iti ।। mānasajñānānubhavo anuvyavasāya iti matāvaṣṭambhenāhaanuvyavasāyasya veti ।। anuvyavasāyasya vā viṣayaḥ । rajatatvaprakārakatve sandehādarśanena tasya tadviṣayakatvepi rajatatvavadviśeṣyakatve saṃdehadarśanena rajatatvavatvarūpebahirarthe tasyāsāmarthyāt । tathāca svatastvānumānāni bādhitaviṣayāṇīti cenna । sukhatvavatvāderbahirarthatvābhāvena sākṣivedyasukhavedyasukhādijñāne svataḥ prāmāṇyāpratihateḥ । kiñca kiṃ rajatatvādivaiśiṣṭyamanuvyāvasāyāviṣaya eva kiṃ vā vyavāsāyaviṣayatayā tadviṣayopi svātantryeṇa tadaviṣayaḥ । anuvyavasāyasya sasaṃbandhitāvacchedakarajatatvādivaiśiṣṭyaviśayakatvaniyamāt । tadvaddiśeṣyakatvasandehasya tadvatvasandehaparyavasānādrajatatvavatvarūpetyuktam tasyeti ।। anuvyavasāyasyetyarthaḥ ।
sarvaprāmāṇyasya svatastvānāpatterāhakiñceti ।।"nārthatadvatvaṃ tasya viṣayaḥ"iti maṇyukterubhayathā saṃbhavāt svātantryeṇeti kaiścidvyākhyānācca dvedhā vikalpaḥ saṃbandhiteti ।। vyavasāyasaṃbandhini rajate yā saṃbandhitā tadavacchedaketyarthaḥ niyamāditi ।। saṃyogapratyakṣādau tathā darśanāditi bhāvaḥ । na ca saṃyoganirvikalpe vyabhicāraḥ । tadabhāvasya vakṣyamāṇatvāt । tasyāpi saṃyogyaṃśe savikalpakatvācca । dharmadharmyaṃśayoriva tadvaiśiṣṭyāṃśepi vyavasāyapratyāsatteḥ satvena tadapratītau hetvabhāvācca । sajataṃ jānāmītyanuvyavasāyepi rajatarajatatvayoḥ sākṣātkārapadenāsādhāraṇadharmaprakāreṇa sasaṃbandhikasākṣātkārasyābhipretatvācca । ata eva guṇatvaprameyatvādisāmānyapratyāsattijanye sasaṃbandhīkasaṃyogādisākṣātkāre na vyabhicāraḥ । na caivamapi saṃyogatvasāmānyapratyasattijanye saṃyogasākṣātkāre vyabhicāraḥ । evaṃ hi laukiketyapi sākṣātkāro viśeṣaṇīyaḥ dharmeti । bāhyārthatvepi rajatasthaṃ rajatatvaṃ tadādhārabhūtaṃ viśeṣyaṃ ca yathānuvyavasāyasya viṣayaḥ tathā rajate rajatatvavaiśiṣṭyamapi viṣayostu, na hi vyavasāyaḥ svaviṣayamadhye dharmadharmiṇorevopanāyako na vaiśiṣṭyasyetyatra niyamakasya satveneti vārthaḥ ।
nanu dharmadharmyaṃśayoḥ saṃśayo na kadācit tadvatvāṃśe tu sostīti saṃśaya eva tadapātītau hetu kalpaka iti cenna । tasyānyathopapattervakṣyamāṇatvāditi bhāvaḥ। nanu vaiśiṣṭyasyāpi bhāne bhāsamānavaiśiṣṭyapratiyogi tvarūpasya rajatatvādigatasya prakāratvasyāpi bhānaprasaṅgenedaṃ rajatatvena jānāmītyevānuvyavāyo bhavennatvidaṃ rajataṃ jānāmītyata āha rajatamiti ।। apītyu pagamavādaḥ । rajatatvevetyevākāro natvevaṃ tathāpatyirthaḥ । yadvā vaiśiṣṭyasyānuvyavasāyāviṣayatve doṣāntaramāharajatamiti ।। na kovalaṃ samūhālambana ityaperarthaḥ । svarūpeṇaiva bhāne tasya purovarti rajatatve jānāmīti samūhālambanarūpānuvyavasāyādviṣayabhedābhāvāpātācca । vyavasāyagatasya rajatatvavaiśiṣṭyaviṣayakatvasyāsiddhyāpātācca । nahyanuvyavasāyādanyena tatsiddhiḥ। na ca vaiśiṣṭyamagṛhṇannananuvyavasāyastadviṣayakatvagra haṇe śaktaḥ ।
nanu vaiśiṣṭyaviṣayakavyavahārādiliṅgakānumityā vyavasāyaprāmāṇyānumityā vā tatsiddhiḥ । na tvanuvyavasāyena । idaṃ rajatvena jānāmītihi tadākāro natvidaṃ rajatamiti । tṛtīyārthaśca na vaiśiṣṭyam । vyavasāyepi tadarthollekhāpatteḥ । kiṃ tu vyavasāyagataṃ rajatatvaprakārakatvam । tasmādvaiśiṣṭyaṃ nānuvyavasāyaviṣaya iti cenmaivaṃ । vaiśiṣṭyaviṣayakatvasyānumeyatve anumi titaḥ prāktatra kadācitsaṃśayādyāpātāt । idaṃ rajatamiti vyāvasāyamānākrāratayotpādyanepīti vārthaḥsvarūpeṇaiva ।। asaṃbaddhavetyarthaḥ। asiddhītirajatarajatatvayoḥ svarūpeṇaiva bhāna ityanukarṣaḥ । tadviṣayakatveti ।। vaiśiṣṭyaviṣayakatvetyarthaḥ । vyavahārādīti ।। pravṛttirādipadārthaḥ । vyavasāyo vaiśiṣṭyaviṣayakaḥ tadviṣayavyavahārapravṛttihetutvāt saṃmatavadityanumityā idaṃ jñānaṃ pramāṇaṃ samarthapravṛttihetutvādityādiprāmāṇyānumityā vetyarthaḥ । bhāsamānavaiśiṣṭyapratiyogitvādanyasya prakāratvasyābhāvenedaṃ rajatatvena jānāmītyākāreṇaivānuvyavasāye dharmadharmyaṃśaviṣayakatvasyeva vaiśiṣṭyaviṣayakatvasyāpi bhāne anubhavasiddhe tatyāganānyatastatsiddhikalpane dharmadharmyaṃśaviṣayakatvasyāpyanyataḥ siddhikalpanāpātācca । na ca vyavasāyasya vaiśiṣṭyaviṣayakatvamagṛhṇan dharmyaṃśādiviṣayakatvamātraṃ gṛhṇannanyo anuvyavasāyo anubhūyate ।
tadvadviśeṣyakatvasya prāmāṇyarūpatvāditi bhāvaḥ tatsiddhiḥ ।। vyavasāyavaiśiṣṭyaviṣayakatvasiddhirityarthaḥ ।"idaṃ rajataṃ jānāmīti nānuvyavasāyākāraḥ । bahirviśeṣyake manaso asāmarthyāt । kiṃ tvidaṃ rajatatvena jānāmītī"tyādimaṇyuktamāha idaṃ rajatatveneti ।। vaiśiṣṭyaviṣayakatvasyeti ।। vyavasāyagatasyetyanuṣaṅgaḥ dharmyaṃśeti ।। idantvaviśiṣṭedamaṃśaviṣayakatvasyevetyarthaḥ । viśeṣyāṃśeti vārthaḥanyata iti ।। anu vyavasāyādanyato vyavahārādiliṅgato vyavasāya prāmāṇyānumitito vetyarthaḥ । saṃśayābhāvatadbhāvau tvanyathopannāviti bhāvaḥ । nanu tadaṃśe anuvyavasāyāntarataḥ siddhiranubhavasiddhetyato nirāha na ceti ।। anyasya prakāratvasyābhāvenetyetasyāsiddhimāśaṅkya nirāha na ca vyāvartakatvamityādinā ।। viśeṣyaniṣṭhavṛttibuddhijanakatvaṃ vyāvartakatvaṃtajjñāneti ।। vaiśiṣṭyajñānetyarthaḥ । viśeṣaṇajñānasya viśiṣṭajñānajanakatvāditibhāvaḥ vaiśiṣṭyavaditi ।। viśeṣyāniṣṭho rajatatvādiniṣṭho jñānena saha svarūpasaṃbandhaviśeṣo vā prakāratvamiti vācyam । bahirarthānāṃ teṣāṃ vaiśiṣṭyavadvyavasāyaviṣayatvābhāvenānuvyavasāye bhānāyogāt । kḷptasya bhāsamānavaiśiṣṭyapratiyogitvasya tyāgena svarūpasambandha viśeṣakalpanāyogācca । idaṃ rajatatva viśiṣṭatayā jānāmītyanuvyavasāyācca ।
vaiśiṣṭyasya yathā vyavasāyaviṣayatvaṃ tathābhāvenetyarthaḥ । vaiśiṣṭyasya bāhyārthatvepi vyavasāyaviṣayatvāttatpratiyogitvarūpaprakāratvasyānuvyavasāye bhānaṃ yuktamiti bhāvaḥ । jñānena saha svarūpasambandhaviśeṣo na bahirartha ityata āha kḷptasyeti ।। atītādisthale vyāvṛttibuddhijanakatvarūpavyāvartakatvāyogāt । viśeṣaṇajñānahetutvapakṣe ca dvitīyasyāyogena tatra bhāsamānetyādirūpasyaiva prakāratvasya kḷptatvāditi bhāvaḥ ।"vaiśiṣṭyaviṣayakatvasyāpi bhāne anubhavasiddhe"iti prāguktasiddhamityata āha idaṃ rajatatve ti ।। nanu idaṃ viśeṣyakarajatatvavaiśiṣṭyaprakārakajñānavānahamityanuvyavasāyāditi hyāsyārthaḥ । na ca vaiśiṣṭyaṃ vyavasāye prakāraḥ । prāganupasthitatvena saṃsargamaryādayaiva bhānāditi cenna । viśeṣaṇajñānahetutāyā nirvikalpakabhaṅge nirasiṣyamāṇatvena prāganupasthitasyāpi vaiśiṣṭyasya vyavasāye rajatatvasyeva prakāratayā bhāne bādhakābhāvāditi bhāvaḥ । vyavasāyasya tvaduktarajatatvaprakārakatvenaivedaṃ rajatamityākārasyedaṃ rajatamityabhilapanaṃ rajatārthi pravṛttiṃ ca prati hetutvasya ca sambhave tasya vaiśiṣṭyaviṣayakatvābhāvāpātācca ।
anuvyavasāya eva tṛtīyārthollekhastu tatra vaiśiṣṭyabhāne apyadhikasya rajatatve vyavasāyaṃ prati prakāratvasyāpi bhānāt । ava evānuvyavasāyasyedaṃ rajatamityākāratvābhāvopi । vaiśiṣṭyasya svātantryeṇābhānāt । evaṃrūpānuvyavasāye vipratipattiriti ce ttarhīdaṃ rajatatvena jānāmītyākāropi vaiśiṣṭyābhāne pyupadyatā mityatiprasaṅga ityāha vvavasāyasyeti ।। ityākārasya hetutvasya ca saṃbhava ityanvayaḥ । vaiśiṣṭyasya tṛtīyārthatve vyavasāyepi tṛtīyārthollikhāpatteriti prāguktadoṣaṃ nirāha anuvyavasāya eveti ।। bhāsamānavaiśiṣṭyapratiyogitvarūpasyetyarthaḥ । vyavasāye tvātmāśrayāpatter noktarūpaprakāratvasya bhānāmiti bhāvaḥ । vaiśiṣṭyasyāpi bhāne vyavasāyasamānākāratā syādityata āha ata eveti ।। ata evetyuktaṃ vyanakti vaiśiṣṭyasyeti ।। svātantryeṇeti ।। vyavasāya iva jñānāviśeṣaṇatayetyarthaḥ । "bahirviśeṣyake manasosāmarthyā"diti maṇau viśeṣyapadaprayogasūcitaṃ"na ca tanmātraṃ prāmāṇyam । bhramasādhāraṇatvāt ।
naḥ - cha nna । tarhī -kuṃ ve-kuṃ tecettarhyati - kuṃ nanvanuvyavasāye vaiśiṣṭyasya vyavasāyagatasya rajatatvavadviśiṣayakatvasya ca bhānepi prāmāṇyāntargataṃ vyavasāyaniṣṭhaṃ rajatatvavadviśeṣyakatvaṃ na bhāsate । na ca rajatatvavadviṣayakatve sati rajatatvaprakārakatvameva prāmāṇyam manmate bhramasādhāraṇyāditi cenna । rajatatve tṛtīyārthollekhabalena prakārakatvasyeva rajate api dvitīyārthollekhabalena viśeṣyakatvasyā nuvyavasāyena gṛhītatayā samānasaṃvitsaṃvedyatayā ca vyavasāyeta dviśeṣyakatvasyāpi grahaṇāt । kiṃ nāma rajatatvavadviśeṣyakaṃ rajatatvaprakārakamidaṃ jñānaṃ"ityādipakṣadharoktaṃ hṛdi kutvāśaṅkate - nanviti ।। manaso bahirasāmarthyāditi bhāvaḥ । ta dviṣayakatvamevāstu prāmāṇyam । kiṃ rajatatvavadviśeṣyakatvenetyata āha naceti ।। tārkikamata ityarthaḥ । tanmate śuktau rajatatvādyārore sati tadāśrayasya eva śaktā । na tu viśeṣyatva iti vādinaṃ pratyāhasamāneti ।। prakāratvaviśeṣyatvayoriti vā prakāratvatadviśeṣyakatvayoriti vārthaḥ । nanvevaṃ bhramepi prāmāṇyāpattiriti cetkasya doṣaḥ । manmata ivāsata evāropaḥ svīkrīyatām । tadanadhikaraṇāviśeṣyatvādikamadhikaṃ vā niveśyatāmiti bhāvaḥ । rajate dvitīyārthollekho asiddha ityata upapādayati astīti ।। rajatvena jānāmītyanuvyavasāye api tadanavatāradaśāyāṃ rajataṃrajatatvena jānāmītyanuvyavasāyaḥ । dvitīye siddhaṃ prāmāṇyasya svatastvam । vāśiṣṭyarūpasya tadvatvasyāpyanuvyavasāyena grahaṇāt ।
nāstīti na tadghaṭitaprāmāṇye niścayarūpatā । na hyanyaviṣayatayāpyarthagrahaṇārthasatvasiddhiḥ । na ca bāhyārtheṣu vyavasāyasyāsāmarthyam । upanāmake sati sāmarthyasambhavāt । na copanītaṃ viśeṣaṇatvena bhātīti niyamaḥ । paramāṇumahaṃ jānāmītyādau vyabhicārāditi bhāvaḥ siddhamiti ।। svātantryeṇa jñānagrāhyatvasya svatastvaniruktāvapraveśāt । satvena tathātvasya satvācceti bhāvaḥ । nanvarthasatvaghaṭitasyaiva prāmāṇyarūpatvāttasyānuvyavasāyavedyatā na prapteti bhāvena śaṅkate nanviti ।। sākṣiṇā śrutaṃ tenoccaritaṃ vākyaṃ sākṣivākyaṃ tasyevetyarthaḥ । gṛhe ghaṭostīti śruṇomītyādisākṣivākyasyeti yāvat । anyaviṣayatayā tadgrāhakatvāt śrutasākṣivākyavadityuktaṃ bhavati । hetoraprayojakatvaṃ nirāha nahiti ।। gehe ghaṭamicchāmi gehe ghaṭasaṃśayaḥ gehe ghaṭajñānamityādivākyajanyajñānenāpi ghaṭasatvasidhyāpātāditi cenna । yatra jñānasyā nyadvāreṇārthaviṣayatayā tatra dvāriṇā dvāraṃ satvenārthaviṣayakamiti grahaṇe dvāriṇopi satvenārthaviṣayateti dṛṣṭānusāreṇa kalpane anatiprasaṅgāt । na hi dvāramicchādikaṃ satvenārthaviṣayatayā dvāriṇā jñānena gṛhītam । doṣaśaṅkādinānāskandito vyavasāyastvanuvyavasāyena tathā gṛhītaḥ । gehe ghaṭajñānaṃ sākṣiṇā śruta vākyaṃ ca yadisatvenārthaviṣayatayā dvāriṇā jñānena gṛhītaṃ tadā tenāpi ghaṭasatvaṃ sidhyatyeva ।
anyaviṣayatayā vaiśiṣṭyagrahaṇe pi tatsatvādhāraṇarūpatvamanuvyavasāyasyāviruddhamiti vaktuṃ sāmānyanyāyaṃ ca vadannatiprasaṅgaṃ nirāha yatreti ।। pakṣe taddarśayati doṣeti ।। duṣṭakaraṇajanyatvaśaṅkā bhramatvādiśaṅkādinetyarthaḥtatheti ।। satvenārthaviṣayakatayetyarthaḥ । tarhi pūrvoktasthalepyevaṃ syādityata āha geha iti ।। icchāsaṃśayagrahaṇo asatvenārthaviṣayakatayā dvāragrahaṇabādhādgehe ghaṭajñānamityevektam । etenānuvyavasāyaḥ sattayārthaviṣayakaḥ satvenārthaviṣayatayā vyavasāyaviṣakatvāt tādṛśaṃ yadgehe ghaṭajñānamiti jñānaṃ śrutaṃ sākṣivākyaṃ ca tadvat । gehe ghaṭasaṃśaya ityādijñāne tu hetorevābhāvānna vyabhicāra ityuktaṃ bhavati । pūrvapakṣyukto heturaprayojaka ityāha yadi ceti ।। yadi ca savyavadhānatvamātreṇa satvāniścāyakatvaṃ tarhi gehe mama ghaṭaprametyāpta vākyajanyajñānenāpi ghaṭasatvaṃ na sidhyet । nanu tatrārthatathātvaghaṭitaṃ prāmātvaṃ gṛhṇajjñānaṃ ghaṭasatvaṃ svātantryeṇāpi gṛhṇātīti cenna । mama mate anuvyavasāyasyāpi prāmāṇyagrānahakatvenātrāpi svātantryesya suvacatvāt । vaiśamyāmāśaṅkya prakṛtepi samamityāhananvityādinā ।। svātantryeṇāpīti ।। vyāvasāyavaditi bhāvaḥ suvatvāditi ।। vyavasāyanaṣṭhasya tadvitvaghaṭitaprāmāṇyasya jñānatvavatsakṣādevānuvyavasāyaviṣayatā । na tu vyavasāyadvārā । parantu tadvatvasya tadayayogyatayā cākṣuṣajñāne saurabhasyevopanītasya bhānam । yadakṣopanāyakasyāpi sāmagrīsadbhāvājjñānaviṣayatā । tatra tu sāmagryabhāvattadaviṣayateti bhāvaḥ ।
etena yatkaiściduktaṃ ghaṭajñānavānahaṃ ayaṃ ghaṭa ityatra vailakṣaṇyasya sarvasaṃmatayā tanniyāmakasyopanāyakabhānasāmagrīsamavadhāna tadasamavadhānādepavaśyakalpanāt । yatropanāyakamapi bhāsate tatropane yāṃśe svātantryam । ata eva surabhicandanamityatra svātantryam । svātantryaṃ ca jñānaniṣṭhaṃ saṃśayādivirodhitāvacchedakameva kiñcitphalakalpyam । svarūpasambandhaviśeṣaviśayatvāditi । svātantryeṇopanāyakatve ajñānayamānatvasya prayojakatve gauravāt । arthasatvaniścayatvamātreṇa tadghaṭitaprāmāṇyaniścayatvopapattau svātantryasyanapekṣitatvācca । svātantrādapyanāśaṅkitadoṣānyadvārā grāhakasya । "ṛṣibhirbahudhāgītaṃ chandobhirvividhaiḥ pṛthak । tadetadṛcābhyuktam"।
ityādivatsaṃvādenādhikyācca । evaṃsatyanuvyavasāyasya dharmyaṃśepi prāmāṇyaniścarūpatvābhāvāpātena tatrāpi kadācitsaṃdehāpātācca । gehe ghaṭaprametyādiśabdasthale pramātvena jñānamānasyāpi svātantryeṇopanāyakattvāṅgīkāreṇa vyabhicārācca । gṛhītaprāmāṇyakajñīnasamānaviṣayakajñānānuvyavasāyasthale pramātvena jñāyamāsyāpi jñānasya svātantryeṇopanāyakatvācca । nanu viṣayasattāniyatasattākajñānavṛttidharmāviśeṣaṇatve sati jñānaviśeṣaṇatayā bhānamevāsvātantryam । tadabhāva eva svātantryamiti ghaṭapramāvānahamityādau tathā bhānepi ghaṭajñānavānahamityādau na svātantryeṇa bhānam । tatra śaddhajñānaviśeṣaṇatayaiva bhānāt । anuvyavasāyamātrasya prāmāṇyaviṣayaka ttvavivādādityata āha । arthasatveti ।। nanu svātantryeṇā bhāne kathamanuvyavasāyasya prāmāṇyasaṃśayādivirodhitā । kathaṃ vā niṣkampapravṛttihetutetyata āha ।। anāśaṅkitadoṣeti bahuvrīhiḥ । tadrūpānyadvāreṇetyarthaḥ । trayotaśe gītāyāṃ kṣetrakṣetrajñasvarūpaṃ ṛṣibhirbahudhā gītamityanāśaṅkitadoṣa ṛṣigānachandorūpadvāreṇārthagrāhakasya kṛṣṇavākyasyādhakyaṃ tathā nirdeṣa ṛṣagdvāreṇārthagrahakasya chandogyādyupaniṣadvākyasya yathādhikyaṃ tathetyarthaḥṭha । svātantryasyānapekṣitatvādityatra vipakṣe bādhakaṃ cāha evaṃsatīti।। arthasatvaniścayamātreṇaiva saṃśayādivirodhitārūpaprāmāṇyaniścayatvopapattāvapi svātantryābhāvena tadabhāva ityarthaḥ ।
nanu dharmiṇassadekarūpatvāttatrāsaṃ śaya iti cet । korthaḥ kiṃ sādhāraṇadharmajñānaṃ nāstīti kiṃ vā viśeṣadarśanamastīti ? nādyaḥ । pratītiviṣayatvasya sadasatsādhāraṇyāt । antye dharmitvasya sadekaniṣṭhatvena viśeṣatvepi tasya satvāniścaye kathaṃ saṃśayavirodhitā । yadvā svātantryābhāver'thasatva niścayarūpataiva na yuktetyata āha evaṃsatīti ।। savyavadhānatvamātreṇa satvāniścāyakatva ityarthaḥ । dharmyaṃśe rajatādirūpedamaṃśa ityarthaḥ । dharmaṃśepi saṃśayānutpādo nārthasatvaghaṭitaprāmāṇyaviścayarūpatvena"idantvarajatatvavaiśiṣṭyam purovartino nānuvyavasāyavedya"miti maṇyukteḥ ।"svātantryeṇa iti śeṣa"iti pakṣadharokteḥ । kintvanyathaiveti śaṅkate nanviti ।। purataḥ sanneva dharmī natvasanniti dharmiṇaḥ satvāvyabhicārānna tatra saṃdeho na tu tadaṃśe prāmāṇyaniścayatvasatvenetyarthaḥ sadasaditi ।। purato sadityarthaḥ । manmate tvasanmātretyarthaḥ viśeṣatvepīti ।। tathāca taddharśanamātraṃ na viśeṣadarśanaṃ kiṃ tu tadvaiśiṣṭyasatvadarśanameveti tasya ca tatrābhāve kathaṃ tatra na saṃśayaḥ syāditi bhāvaḥ tasyeti ।। dharmitvavaiśiṣṭyasyetyarthaḥ । tathā ca dharmitvarūpedantvavaiśiṣṭyāṃśe anuvyavasāyasya tatsattāniścayatvarūpaprāmāṇyaniścayatvābhāve dharmyaṃśeti saṃśayaḥ syādeveti bhāvaḥ।
na hi saṃdigdhasattākaḥ karādiḥ puruṣatvasaṃśayavirodhī । satvāniścayepi saṃśayanivṛttirastvityata āha na hīti ।। saṃdigdhasattākaḥ ।। aniścitasattāka ityarthaḥ । yadvā tatsatvānirṇaye tatsatvepi saṃdehaḥ syāt । tataśca dharmisaṃdeha iti bhāvenāyaṃ grantho yojyaḥ । evamidanttvavaiśiṣṭyavaiśiṣṭyāṃśe tatsattāniścayatvarūpaṃ prāmāṇyaniścayatvamanuvyavasāyasya dharmyaṃśe svataḥ prāmāṇyamupapādya"nanu vyavasāyasyedantvarajatatvaviśiṣṭedaṃviṣayakatve anuvyavasāya eva māna"mityādinā"na svataḥ prāmāṇyagrahaḥ"ityantena maṇyuktakhaṇḍanaṃ nisyedānīṃ"nanu vahnijñānasya dāhasamarthaviṣayatvaṃ na dāhasamarthoyamiti vyavasāyagrāhya"mityādinā śaṅkitasya"ucyata" ityādinā yatsamādhānamuktaṃ tatsamānanyāyenānyatrāpyanuvyavasāyasya svataḥ prāmāṇyaṃ vyanakti।। savyavadhānatvamātreṇārthasatvaniścarūpatvābhāva ityarthaḥ ।। prāmāṇyānumāna ityanvayaḥ । maṇikṛdukta ityarthaḥ । pracīnarūtyāhaprameti ।।"prathamamaprāmāṇyābhāva eva prāmāṇyaṃ vyatirekiṇā sādhyam"iti maṇikudukterāhanāpramā veti ।। vahnitvaprakāraka niścayatvāt vyatirekeṇāpramāvaditi prāmāṇyānumāne dāhasāmarthyavadviśeṣyakatve satīti viśeṣaṇasya kena siddhiḥ । taddhi na tāvaddāhasamarthoyamiti vyavasāyena siddham । vyavasāyaviṣayatayā viśeṣyasya viśeṣya tvasya tadaviṣayatvāt । nāpyanuvyavasāyena । bahirthe dāhasāmarthye manaso asāmarthyāt ।
nanu smutyupanīte vyavasāye smutyupanītaṃ yaddāhasāmarthyaṃ tadvadviśeṣyakatvaṃ manasā paricchidyate । vyavasāyeti ।। viśeṣyasya vyavasāyaviṣayatvāddhetoḥ viśeṣya tvasya vyavasāyaviṣayatvādityarthaḥ । kvacidvyavasāyaviṣayatāviśeṣasya viśeṣyatvasyeti pāṭhaḥ । tadā tu na kleśaḥ । dharmadharmivaiśiṣṭyānāṃ vyavāsāyaviṣayatvena dharme vaiśiṣṭye cāvidyamāno dharmimātraniṣṭho viṣayatva viśeṣa ityarthaḥ ।"vyavasāyatadviṣayatayostadiṣayatvāt"iti maṇivākyaniṣkṛṣṭārthasyāyamanuvādaḥbahirtha iti ।। dāhasāmarthyavaiśiṣṭyagrahaṇa eva vā vaiśiṣṭyagrahaṇaśaktāvapi svātantryeṇa tadgrahaṇe vāsāmarthyāditi bhāvaḥ । smṛtīti ।। ayaṃ vanhiriti vyavasāyaviṣayakānuvyavasāyajanyasmṛtyupanītaṃ yaddāhasāmarthyavatvaṃ tadvadviśeṣyakatvaṃ vanhirityanubhāvo dāhasāmarthyavadviśeṣyako mama vṛtta iti mānasā paricchidyata ityarthaḥ । nacaivaṃ smṛtyupanīte vyavasāye smṛtyupanītaṃ yadrajatatvaṃ tadvadviśeṣyakatvamapi manasā paricchidyatām, tathā ca prāmāṇyasya svatastvaṃ syāditi vācyam । mana saivaṃ prāmāṇyagrahepi prathamānuvyavasāyenāgṛhītatayā yāvajjñānagrāhakasāmagrīgrāhyatvasya tajjñānaviṣayakajñānānapekṣijñāna grāhyatvasya cābhāvena paratastvāhāneriti cet hantaivaṃ pāścātyasmṛtyupanīte dāhasāmarthye mānasajñānamiva prāthamikavyavasāyopanīte rajatatvavaiśiṣṭye anuvyavasāya eva sattāniścayarūpostu ।
tulyanyāyattvātprāmāṇyāṃśepyāśaṅkyeṣṭāpatyā nirāha na caivamiti ।। dāhasāmarthyavadviśeṣyakatvagraha ityarthaḥ । idaṃ rajatamiti vyavasāyaviṣayakānuvyavāsāyasya ca tādṛśajñānasāpekṣatvāditi bhāvaḥ । hanteti harṣe । pāścātyā vā smṛtiḥ tadupanīta ityarthaḥpāścātyeti prāthamiketi hetugarbham dāhasāmarthye ।। dāhasāmarthyavatva ityarthaḥmānasajñānamiveti ।। anuvyavasāya ivetyarthaḥ । pāratantryeṇa tadviṣayatopagamādiṣṭāpattinirāsāyāha sattāniścayeti ।। sācaivaṃ - cha-ka viṣayatva - cha-janyatvasya- ka ।। rajatamahaṃ jānāmītyādyanuvyavasāyenetyarthaḥmu ca-mu aviśeṣāt । tvatpakṣe vyavasāyasya yathārthatvena smṛtito aviśeṣācca । anumitau prāmāṇyaniyatasya dhūmavati vahnimatvajñānasyānuvyavasāyena gṛhītatvānna tatrāpāmāṇyaśaṅketi vadatā tvayā
liṅgopahitalaiṅgikaviṣayatayānumitirūpavyavasāyopanīte dhūmavatve anuvyavasāyasya sattāniścayarūpatvāṅgīkārācca । nanvindriyasyāyaṃ svabhāvo yaduvanītamupanītāntaravṛttitvenaiva gṛhṇātiti cenna । surabhicandanamiti cākṣuṣajñānānupapatteḥ । manasastathā svabhāva ityasyāpi mānābhāvenāyuktatvāt । saṃśayānupapattereva manasastādṛśasvabhāvakalpaketi cenna । tasyā anyathopapādayiṣyamāṇatvāt । nimīlitanetrasyāpi"ahaṃ gauraḥ"ityādipratyayānāpatteśceti bhāvenāha aviśeṣāditi ।। vaiparītyamevocitamityāha tvatpakṣa iti ।। anāśaṅkitadoṣatvāt grahyaprāmāṇyāśrayavyavasāyasyeti bhāvaḥ । nanūpanītaṃ tadvatvaṃ upanītavṛttitvena gṛhyata iti kalpyata ityato ayamapi niyamo netyāhaanumitāviti ।। anumitau kadāpi prāmāṇyasaṃdehābhāvena tatra prāmāṇyaṃ svata iti prācīnamataṃ dṛṣayatā sarvatra paratastvavādinā maṇikṛdānumitau prāmāṇyaśaṅkābhāvo na prāmāṇyaniścayanibandhano apitu tatprāmāṇyavyāpyasya dhūmavadviśeṣyakatve sati vahniprakārakajñānatvasya yajjñānaṃ tannimittaka eveti vadatā tvayetyarthaḥ । tadabhiyuktavyākhyānānurodhenāha ।। parāmarśopanītavyāpyuktavyāpakaviṣayakaviṣayakadhūmavatparvato agnimānityevaṃrūpetyarthaḥ । na ca dāhasāmarthye saṃskāra eva pratyāsattiḥ । sa ca nirviṣayaka iti na tadviṣayatayā bhanam । iha tu pratyāsattī bhūto vyavasāyaḥ saviṣayaka iti vaiṣamyamiti vācyam । saṃskare satyapyasmṛtidaśāmuktamānasajñānābhāvāt ।
nanu mānasajñānasya dahasamartha eva mama vahnatvaprakārakaṃ jñānaṃ vṛttimityākāratvena tatra dāhasāmarthyaṃ vahnaniṣṭhameva bhāti । nanu pañcamānuvyavasāye pratyāsattībhūtānyāviṣayatayārthasya bhānena tasyārthasattāniścayarūpatvepi prathamānuvyavasāye tadṛśānyaviṣayatayā tadvatvarūpārthasya bhānānna tatsattāniścayarūpatvamato aviśeṣādityuktaheturasiddha ityāśaṅkya nirāha na ceti ।। dāhasāmarthyavattva ityarthaḥ saṃskāra eveti ।। dāhasamarthoyamiti prācīnavyavasāyajanyasaṃskāra eva na tu tajjanyasmṛtirityarthaḥ । yadyapi smṛteḥ pratyāsattitvepi tasyāḥ surabhicandanamityādau saurabhādijñānasyeva tāṭasthyenaiva tathātvannaitaccodyāvakāśaḥ । tathāpi saviṣayakatvātsaṃbhāvitatvābhiprāyeṇetaccodyamapi śaṅko tthānadārḍhyārthaṃ kṛtamiti dhyeyam । bhānamiti ।। pañcamānuvyavasāye dāhasāmarthyavatvasya saṃskāraviṣayatayā na bhānamityarthaḥ ihatviti ।। prathamānuvyavasāya ityarthaḥ ।। ata eva tvayapa"pragbhavīyasaṃskārātsmṛtaṃ prāmāṇyaṃ vanhijñānādau sādhyamāna"mityādyuktam ।
na tu smṛtiviṣayatayā । smṛtistu pratyāsattimātram । anuvyavasāyasya tu purovṛttiviśeṣyakaṃ rajatatvavaiśiṣṭyāvagāhijñānaṃ vṛttamityākāratvena jñānaviṣayatvenaiva vaiśiṣṭyaṃ viṣayaḥ । na tu purovṛttiniṣṭhatveneti vaiṣamyamiti cenna । tatrāpi dāhasamartha eveti viṣayasaptamyātītavyavasāyaviṣayatvenaiva dāhasāmarthyasya bhānāt । atrāpi sukha jñānasya doṣaśaṅkādirahitastambhādijñānasya ca prāthamika evānuvyavasāye mama sukha eva sukhatvena jñānaṃ vṛttaṃ stambha eva stambhatvena jñānaṃ vṛttamityākāradarśanācca । nanu tathāpi tatra yasya vyavasāyasya viṣayatayā dāhasāmarthyaṃ bhāti sa na pratyāsattiḥ । yātu smṛtiḥ pratyāsattir na tadviṣayatayā tadbhāti iha tu etaccopalakṣaṇaṃ yadasādhāraṇaṃ kāraṇamāsādya manobahirgaucarāṃ pramāṃ janayati tanmānāntaramiti vyāpteḥ saṃskārasya mānāntaratvāpatteścetyapi dhyeyam ।
smṛteḥ pratyāsattitvepyaviśeṣāditi heturasiddha iti bhāvena śaṅkate nanviti ।। pañcamānuvyavasāyepītyarthaḥdāhasāmarthyasya ।। dāhasāmarthyavatvasyetyarthaḥ । tatrāpītyasyaiva vivaraṇaṃ prāthamika evānuvyavasāya iti ।। prakārāntareṇa vaiṣamyamāśaṅkya nirākaroti ।। nanu tathāpītyādinā ।। pañcamānuvyavasāya ityarthaḥ । ihatviti ।। vaiśiṣṭyaṃ pratyāsattībhūtavyavasāyaviṣayatayā bhātīti cenna । anyaviṣayatayā grahaṇe śrutasākṣivākyasāmye aviśiṣṭe asya vaidharmyamātrattvāt । tasmātprāmāṇyagrahaṇe sākṣī samartha iti etadapyuktaṃ"anyathe"tyādinā । sākṣī dharmyaṃśa iva vaiśiṣṭyāṃśepi sattāniścayarūpo na cedasya vyavasāyasyedaṃ vaiśiṣṭya viṣaya ityādilokasiddhavyavasthityayogādityarthaḥ ।। svatastvānumāneṣu bādhoddhāraḥ ।। ihatviti ।। prāthamikānuvyavasāya ityarthaḥ । aviśiṣṭa iti vibhāgaḥ ।
svatastvānumāneṣu bādhoddhāraḥ ।। nanu tathāpi svatastve anabhyāsadaśāyāṃ saṃśayo na syāt । jñānagrahe prāmāṇyāt । uktānumāneṣu pratikūlatarkaparāhatiṃ maṇyādyuktāmāśaṅkate nanviti ।। prabalabādharūpadoṣābhāvepītyarthaḥ prāmāṇyagrahāditi ।। anyathā svatastvabhaṅṅāpatteriti bhāvaḥagrahe ceti ।। jñānasyetyanuṣaṅgaḥ । yathā hi tvanmate jātivyaktyorekavittivādyatvaniyamepi doṣavaśādidaṃ rūpyamitibhrama sthale śuktitvahayagrahaḥ tathā manmatepi jñānaprāmāṇyayorekavittivedyatvaniyamepi saṃśayasthale jñānagrahe satyapi tena tatpāmāṇyāgrahepi na svatastvabhaṅgaḥ । agraheca dharmijñānābhāvāditi cenna । asati pratibandhesākṣivedyatvaniyamo vā sākṣivedyatvayogyatā vā svatastvamityu ktam । aprāmāṇyasaṃśayasthale ca prāmāṇyagrahaṇaśaktipratibandhakāprāmāṇya grahaṇasāmagrīsamavahitaiva । anyathāprāmāṇyāsaṃśayogāt । evaṃ ca jñānaṃ gṛhṇatā sākṣiṇā śaktipratibandhātprāmāṇyāgrahaṇepyasmaduktasvatastvāhānyā svatastvapakṣepi dharmijñānasya prāmāṇyaniścayasya ca saṃbhavena saṃśayo yukta eva ।
asmābharuktasvatastvasya tatrāpi satvāditi bhāvena"dharmyupalabdhāvapi vyāghātādidarśanena sākṣiṇi pratibaddhe prāmāṇyaviṣaye manasi saṃśayopapatteḥ"iti tatvanirṇayaṭīkāṃ vivṛṇvānaḥ samādhatteasati pratibandha iti ।। prāmāṇyavirodhyupasthāpakasāmagryasamavadhāne satītyarthaḥ । atra sarvatra sākṣī pāguktarūpa eva jñeyaḥgrahaṇeti ।। niścayetyarthaḥanyatheti ।। uktarūpasāmagryabhāva ityarthaḥ । astu sāmagrī tataḥ kimityata āhaevaṃ ceti ।। prāmāṇyavirodhyupasthāpakasāmagrīsamavadhānesatītyarthaḥ dharmijñānasyeti ।। vyavasāyarūpasya saṃśaye dharmiṇo yajjñānaṃ tasyetyarthaḥ saṃśayo yukta eveti ।। mānaso ayaṃ bodhyaḥ । na tu sākṣirūpaḥ tasya sudṛḍhanirṇayarūpatvāt । na hi jñānatvapramātvagagrahaṇa śaktyorekapratibandhakapratibadhyatvamapi svatastvāntargatam ।। tadgrahaṇaśaktyorbhinnatvepi jñānatvagrahaṇaśaktivatprāmāṇyagrahaṇaśaktiḥ sahajā । na tva prāmāṇyagrahaṇaśakta rivāhitetyetāvataiva prāmāṇyasya svatastvāt । dṛśyate ca vahnau dahaprakāśanaśaktyoḥ sajatvepi pratibandhakabhedaḥ ।।
asmādukta svatastvāhānyetyuktaṃ vyanakti na hīti ।। asati pratibandhake jñānagocarasākṣivedyatvanaiyatyamityasya pratibandhe sati sākṣiṇā jñānaṃ prāmāṇyaṃ cobhayaṃ na gṛhyata iti yadyarthastadā paraṃ svatastvahāniḥ । nahyevaṃ vivakṣyata iti bhāvaḥ । nanu jñānatvapramātvagrahaṇaśaktyoraikyopagame anyata rāgrahaṇe dvayorapya grahaṇamavarjanīyam । bhede tu svatastvahānireva । jñānagrahaṇaśaktyatiriktaśaktigrāhyatvāt । anyathāprāmāṇyasyāpi svatastvāpattirityato"mānasyādoṣaśaṅkayā prāmāṇyagrahaṇaśaktiḥ pratibaddhā"iti prakṛtinayasudhāvākyena bhedapakṣasya"karaṇānāṃ anajananaśaktyaiva tadyāthārthyajanakatvaṃ svatastva"mityādijijñāsānayasudhāvā kyenābhedasya capratīterbhedābhedarūpapakṣadvayepi samādhimāha tadgrahaṇeti ।। na tvaprāmāṇyagrahaṇaśaktiriti ।। kiṃ tu doṣāhitetyarthaḥ ।। enaṃ mā dahetyādau dāhaśakteriva viṣayabhedena pratibandhāpratibandhau yuktau । nacaivaṃ pratibandhakābhāvarūpasyādhikasya hetoranupraveśātsiddhasādhanam । nyāyamate apratibaddhenāpyanuvyavasāyena prāmāṇyā grahaṇāt ।
nāpyapasiddhāntaḥ ।"aprāmāṇyagrahaṇakāraṇābhāvasyāpi prāmāṇyagrahaṇopayogāṅgīkārepi na kadācidāsmākaṃ hāniḥ"iti ṭīkokteḥ ।"pratibandhakābhāvo na hetuḥ"ityutpattisvatastva vāde vakṣyamāṇatvācca । mādahepīti ।"amānonā pratiṣedha"iti niṣedhārthakamāśabdo ayam । na māṅ । tena"māṅi lu"ṅityuktaluṅabhāvaḥ sādhu ṭīkokteriti ।। tatvanirṇayaṭīkokterarthato anuvādoyam ।
nanu tatra"na prakṛte kācidasmākaṃ hāniḥ"iti hi pāṭhaḥ । tathā ca prakṛte vedopauruṣeyatve kāciddhānirnetyabhyupagamavādenāpyupapannāsā ṭīkoktiḥ । evaṃ ca jñānagrahahetvatiriktahetusāpekṣagrāhyatve kathaṃ na prāmāṇyasya svatastvahānirityatastatvanirṇayaṭīkāsthaṃ"na hi dāhābhāva eva vetrabījaṃ vetrāṅkuraṃ janayatītyetāvatā dāhābhāvo vetrāṅkurasya kāraṇaṃ bhavati । kiṃ tu tato viparītakāryānutpāde sati vetrabījaṃ svamāhimnaivāṅkuraṃ karoti । anyathotsargāpavādau kvāpi na syātāṃ"iti pūrvavākyaṃ hṛdi kutvāha pratibandhaketi । yatra pūrvaṃ doṣaśaṅkāderabhāvepi kāraṇāntaropanipātātpaścāttatsaṃśayastatra pūrvaṃ prāmāṇyaṃ niścīyata eva । tadā pratibandhakābhāvāt । evaṃ pratibandhakena prāmāṇyaniścamupetya saṃśayamupapādya kvacit prāmāṇyaniścayamupetyāpi saṃśayamupapādayati yatreti ।। yadvā astvevaṃ prāmāṇyavirodhyupasthāpakasāmagrīsamavadhānasthale prāmāṇyaniścayepi vivikṣitasvatastvāhānyā saṃśacopapattiḥ । tatsāmagrīsamavadhānātprākkāle tu katham । tatra prāmāṇyāniścaye svatastvāhāneḥ । yajjñānaṃ yatra pratabandhakaṃ tatsāmagryapi tatra pratibandhaketyasyābhāvāt । prāmāṇyaniścaye vodīritasandeho na syādityata āha yatreti ।। niścīyata eveti ।। manaseti bhāvaḥ । na tu sākṣiṇā dṛḍhanirṇayatvāt । sudṛḍho nirṇayo yatra jñeyaṃ tatsākṣidarśanaṃ iti ।
mānase darśane doṣā naiva syuḥ sākṣidarśane ।। yatkvacidvyabhicārisyāddarśanaṃ mānasaṃ hi tat । iti ca jñānapādīyānuvyākhyānokteriti jñeyam । etena yaduktaṃ maṇau"niścitepi prāmāṇye doṣāntarāttatra saṃśayaḥ iti cenna ।।
pravṛttiprasaṅgāt"iti tannirastam । prāmaṇyaniścayakāle apratibandhādiṣṭāpatteḥ । paścāttu tasya nāśātpratibandhāccāpravṛtyupapatteḥ । etena prāmāṇyaniścaye jāgrati kathaṃ sandeha iti nirastam । uttarakāle tasya nāśāt । prāmāṇyaniścaye prāmāṇyasandehātsaṃśayopapatteśca । yattu"na ca prāmāṇyasaṃśayādviṣayasaṃśayavatprāmāṇyajñāne prāmāṇyasaṃśayāt prāmāṇya saṃśaya iti vācyam । prāmāṇyajñānepi svataḥ prāmāṇyagrahe saṃśayānupapatteḥ"iti maṇivacanaṃ tadapyatenaiva nirastaṃ bodhyam । doṣopanipātasthale mānasaprāmāṇyaniścaye doṣavaśena prāmāṇyāniścaye tatsaṃśayopapatteriti ।।
kecittu dharmijñānasya saṃśayāhetutvātsaṃśayarūpa evānuvyavasāya utpadyate । dharmijñānasyāhetutvepi saṃśaye dharminiyamo dharmijñānajanakaniyamādeva yuktaḥ । evaṃ vāstavaṃ mūlagranthādyuktaṃ saṃśayopapādānaṃ pradarśyādhunā yaduktaṃ maṇau"dharmijñānaṃ ca saṃśayahetuḥ । anyathā dharminiyamaḥ koṭyuktaṭatvaṃ ca na syāt"iti granthena dharmijñānābhāvena saṃśayābhāvopapādanadūṣaṇaṃ tadapi neti bhāvena prauḍhyā samādhidvayamanyāpadeśenāha kecitvityādinā ahetutvāditi ।। viśeṣyendriyasannikarṣakoṭismṛtirūpaviśaṣaṇajñānatadubhayāsaṃsargāgrahādiviśiṣṭajñāna sāmānyasāmagrīta eva tadutpattau tadatiriktā saṃśaye dharmijñānārūpā viśeṣasāmagrī na kalpyā । tathāca saṃśayasthale dharmiṇo vyavasāyasyaivājñānena prāmāṇyaniścopapatyā svatastvāhīniḥ prāmāṇyādisaṃśayaśca yukta iti bhāvaḥ ।
nanu turagādauvegena gacchataḥ puṃso anekavṛkṣendriyasannikarṣepi kvacideva panasatvādisaṃdeho na sarvatretyevaṃvidho dharminiyama eva saṃśaye dharmijñānahetutāṃ vyavasthāpayatītyata āha dharmijñānasyāhetutvepīti ।। dharmijñānajaraketi ।। tvayāpi hi sarvatra sannikarṣe aviśiṣṭepi kvacideva dharmijñānaṃ nānyatretyatra viṣayamāhātmyādikaṃ niyāmakaṃ vācyam । tadeva saṃśaye niyāmakamastu । taddhetorevāstu hetutvaṃ madhye kiṃ teneti nyāyāt । teṣāmananugatatvepi dharmijñānahetutvenānugamasaṃbhavāditi bhāvaḥ । koṭyuktaṭatve tu koṭerdharmyasaṃspṛṣṭatvenājñātordhvatvādisādhāraṇadharmeṇa bhūyassāhacaryadarśanameva hetuḥ । na tu saṃśayadharminiṣṭhatvena jñātasādhāraṇadharmeṇa bhūyassāhacaryadarśanam । gauravāt । ūrdhvatādisādhāraṇadharmajñānaṃ tvaniyatādṛṣṭādihetujanyasmatirūpamityāhuḥ । yattu"dharmijñānasāmagrītvena hetutve lāghavāddharmijñānatvenaiva hetutvamastu"iti śaromaṇivacanam । kḷptasāmagryaivopapattāvapūrvadharmijñānahetutākalpanasya gurutvāt । nanu dharmijñānasyāhetutve saṃśaye koṭyuktaṭatvaṃ na syāt । tasyāvyāpyavṛttitayā jātitvāyogena saṃśayadharmiṇi saṃśayakoṭisahacaritānekadharmopalambharūpasya vā saṃśayadharmivṛttitayā gṛhyamāṇadharmeṇa saha koṭirbhūyassahacāropalambharūpasya vā koṭyaktatvasya vācyatayā tādṛśasya dharmijñānāhetutve anupapatterityata āha koṭyuktaṭatve tviti ।। darśameva heturityanvayaḥ dharmyasaṃśayaspṛṣṭatvena ।। dharmyasaṃbaddhatvenetyarthaḥ । nanu sādhāraṇadharmadarśanasya saṃśayahetutvāddharmajñānārthaṃ dharmijñānamāvaśyakamityata āha ūrdhvatādisādhāraṇeti ।।
kecidityuktāsvārasyabījaṃ tu vyavasāyarūpasaṃśayadharmiṇaḥ sukhādivat jñātaikasatvena koṭismṛteḥ pūrvaṃ tasya sākṣiṇā grahaṇe pratibandhābhāvāddharmijñānamāvaśyakamityasmaduktadiśaiva saṃśayopapādanaṃ sādhu । na tu dharmijñānānabhyupagameneti jñeyam । ata eva"jñānamavaśyavedya"miti vakṣyati । anyattu guruṭīkāyām । tasyāhetutvavadanyatra saṃśaye dharmajñānasya hutvepi prāmāṇyasaṃśaye tasyāhetutvaṃ yuktam । na ca pragāropyasya prāmāṇyasyānupasthiter na tadaropa iti vācyam । svatastvapakṣe pramāyāṃ prāmāṇyapratimiteriva bhrame prāmāṇyāpopasyāpi tadanapekṣatvādityāhuḥ ।। anyatreti ।। śuktirūpyādiviṣayaka ityarthaḥ । śuktyādāveva rajatatvādyāropo nānyatretyetanniyāmakatayā rūpyādiniṣṭhacākacakyādimattayā śuktyādijñānasya tadāropahetutvamāvaśyakamiti bhāvaḥ vartamānetyādi ।। yathā hi ghaṭādipramāyāṃ tadanuvyavasāyena vyavasāyopanītatadvatvādighaṭikaprāmāṇyagrahaḥ, tathā śuktirūpyādyapramāyāmapi tadanuvyavasayena tadupanītatadvatvādighaṭitaprāmāṇyaṃ dharmijñānaṃ vinaiva taduttarakṣaṇa eva paricchidyata ityupetaṃ tadvadityarthaḥ । prāmāṇyānupasthiteḥ kathaṃ tadāropa ityāśaṅkya nirāha na cetyādinā ।। ata eva pūrvapakṣe maṇikṛtāpyuktam"apramāpi prametyeva gṛhyate"ityādīti bhāvaḥ । svatastvabhaṅgāpattinirāsāya praguktarīterevānusartavyatvāditi jñeyam ।
dharmijñānahetutvaṃ tena prāmāṇyaniścayaṃ copetya saṃśayopapādanaṃ prakārāntareṇa darśayati anyotviti ।। anye tu saṃśayasthalepyuktarītyā sāmagrīsatvenādāvevānuvyavasāyena prāmāṇyaniścayepyanuvyavasāyanāśāntaraṃ smṛtyupanīte vyavasāye tatsaṃśayoyukta eva । nahyanuvyavasāyakāla eva saṃśayo na tu tadavyavahitottarakāla iti yogādisaṃpatti vinā jñātuṃ śakyam । paramatepi na prāmāṇyasaṃśayakāle vyavasāyosti । dharmijñānānantarabhāvikoṭismaraṇakāla eva vyavasāyanāśādityāhuḥ । ukteti ।। bādhoddhāragranthoktarītyetyarthaḥ । tadā vyavasāyasyāpi dharmiṇo nāśānna saṃśaya ityata āha smutīti ।। anuvyavasāyāhita saṃskārajanyasmṛtyupanīta ityarthaḥ।nanūpanītasya kathaṃ saṃśaye viśeṣyatayā bhāvamityata āha paramatepīti।। atrāpi kalpe saṃśayā disthale jñānagrahasya sākṣitvātprāmāṇyagrahasya ca mānasatvānmānasaprāmāṇyaniścayasya nāśepi jñāna grahasākṣaṇā auttarīkānusmṛtisiddhasauṣuptikātmasvarūpānubhavarūpasya sadā satvena tena prāmāṇyāgraheṇa jñānagraheṇa prāmāṇyagrahaṇamupetya tannāśena saṃśayopapādanasyāśakyatayā tadupapādanasya prāguktadiśaiva kāryatvātkimanena prakāreṇa । na ca jñānajñānaṃ mānasam । tathātve kadācittajjñānatve saṃśayādyāpātāt । uktaṃ hi jñānapāde ।
"icchā jñānaṃ sukhaṃ duḥkhaṃ bhayābhayakṛpādayaḥ । sākṣisiddhā na kaściddhi tatra saṃśavānkvacit"।। ityarucibījaṃ dhyeyam । etadapyuktaṃ"anyathe"tyādinā । pratibandhadaśāyāṃ kāryājananamātreṇa śakteḥ sahajatvābhāve vahnbhāve dāhādiśakteḥ sahajatvamiti vyavasthityanupapatterityarthaḥ ।।
svatastve saṃśayopapādanam ।। vaktuṃ śaktamiti bhāvenātropanyāsa iti bhāvaḥ etadapīti ।। uktarītyā saṃśayasthale svatastvepapādanamapītyarthaḥ । svatastve saṃśayopapādanam ।। na cāprayojakāḥ svatastvahetavaḥ । paratastve prāmāṇyajñānasyāpi prāmāṇyaṃ saṃvādādiliṅgajanyānumitirūpeṇānyena jñānena grāhyam, evaṃ tatprāmāṇyamapyanyeneti phalamukhyekānavasthā ।
na cāprayojakā iti ।। hetavaḥ santu svatogrāhyatvarūpasādhyaṃ māstvityatra vipakṣe bādhakasya sādhyasādhane anukūlatarkasyābhāvāditi na cetyarthaḥ । pūrvaṃ kvaciddhetāvaprayojakatvoddhārasya prātisvikarūpeṇa kṛtatvepi sāmānyatoyamuddhāra ityadoṣaḥ । ata eva hetava ityuktiḥ ।"tatprāmāṇyasyāpyanyena grahaṇāṅgīkare anavasthānāt"iti ṭīkāṃ vivṛṇvāno maṇyādyuktidiśaivānvasthādvayamāha paratastva iti ।। jñāna grāhakasākṣivyatiriktena yena kenāpi grāhyatva ityarthaḥ phalamukhīti ।। phalaṃ prāmāṇyajñānaṃ mukhamupasthitiheturyasyāḥ sā phalamukhītyarthaḥ । evaṃ prāmāṇyasyānumeyatve liṅgavyāptyādijñānaprāmāṇyāniścaye asiddhyādiprasaṅgena tanniścayārthaṃ liṅgā dyantaraṃ, tajjñānaprāmāṇyaniścayaśca svīkāryaḥ, evaṃ tatra tatrāpīti kāraṇamukhyanyapītyanavasthādvayāpapatteḥ ।। na ca yatra doṣaśaṅkādirūpākāṅkṣā tatraiva saṃvādāpekṣeti nānavastheti vācyam ।
tathātve pratibandhanirāsārthameva saṃvādāpekṣā na tu prāmāṇyagrahārthamiti manmatapraveśāpatteḥ । kāraṇāntarānava sthopalakṣaṇatayaikatrānasthānirdhāraṇāya vā parābhyupagamānurodhena vānumeyatva ityāpādakanirthāraṇoktiḥ । pūrvaṃ tu sāmānyamupetya paratastva ityādyevoktam । na tu viśiṣyate dhyeyam kāraṇamukhīti ।। pūrvavadyākhyeyam । jñānānāṃ prāmāṇyamanumitigrāhyaṃ anumitiprāmāṇyaṃ tu svata iti pracīnamate phalamukhānavasthābhāvātkāraṇāmukhyā apyuktirityeke । anyetu tanmate kvāpi svaprakāśatvābhāvāttatrāpyanavasthāstyeva । ata eva paratastva iti sāmānyoktiḥ । na tvanumeyatva iti viśiṣyetyāhuḥ। yatra tu prāmāṇyajñāne aprāmāṇyaśaṅkayā prāmāṇyasaṃśayastatra prāmāṇyajñānaprāmāṇyaniścayādeva prāmāṇyaniścaya ityādimaṇyuktamāśaṅkate na ca yatreti ।। duṣṭakaraṇajanyatvādiśaṅkārūpetyarthaḥ ।"na cākāṅkṣāyāmeva pramāṇāntarāpekṣatvādanavasthābhāva"iti tatvanirṇayānukaraṇādākāṅkṣetyuktiḥ uktaṃhīti ।।
uktaṃ hi bhagavatpādaiḥ"ākāṅkṣāyā eva buddhidoṣātmakatvā"diti ।। na cāvaśyavedyatvābhāvānnānavasthā । jñānamavaśyavedyamiti vakṣyamāṇatvāt । kṛṣyādau sandehātpravṛttāvapi bahuvittavyavasāyasādhye pāratrikaphalage yāgādau niṣkampapravṛtyarthaṃ prāmāṇyasyāpyavaśyavedyatvāt ।। nanu tatrāpyarthaniścaya eva hetuḥ । āvaśyakatvācca । na tu prāmāṇyaniścaya iti cenna । tatvanirṇaye । ākāṅkṣeti buddhidoṣaityaprāmāṇyaśaṅketi cānarthāntaram ।।
tatvanirṇayaṭīkoktarītyā prakārāntareṇānavasthābhāvamāśaṅkya nirāha na ceti।। jñānasyeti śeṣaḥ avaśyavedyamiti ।। etena caramaprāmāṇyajñānasya jñānābhāvena kocismaraṇābhāvena viṣayāntarasañcāreṇa vā prāmāṇyasaṃśayānivaśyaṃbhāvānnānavastheti maṇyādyuktaṃ nirastaṃ dhyeyam । nanvastu jñānasyāvaśyavedyatayā jñātatvena tatprāmāṇyāniścaye tatsaṃśayo avarjanīyaḥ । tathāpi kṛṣyādāviva pravṛttirastvityata āha kṛṣyādāviti ।। "yatrāprāmāṇyasaṅkā nāsti karakalādijñāne tatra vyavasāya evārthaniścayaḥ tata eva niṣkampapravṛttiḥ"ityādimaṇyādyuktamāśaṅkate nanu tatrāpīti ।। pāralaukikayāgādāvapītyarthaḥ āvaśyakatvācceti ।। prāmāṇyaniścayapravartakatvādināpyarthaniścayasyābhyupeyatvāditi bhāvaḥ ।। niścaye satyapi pītārthino apravṛttidarśanāt ।
na cāprāmāṇyajñāna rūpasahakārivirahādapravṛttiriti vācyam । evaṃ tarhyaprāmāṇyasyāpyanumeyatvena tadananumitidaśāyāṃ pītārthinaḥ pṛvṛttiḥ syāt । kiñcāprāmāṇyajñānātpravṛttau prāmāṇyajñānānnivṛttiḥ syāt । kimirthaniścaya eva pravartakaḥ uta prāmāṇyavirodhijñānavirahasahakārisahitaḥ, atha prāmāṇyavirodhijñānaviraho na sahakārī kiṃ tu pravartakatāvacchedakaḥ, yadvār ataniścaya eva pravartakaḥ aprāmāṇyādijñānaṃ pratibandhakaṃ pratibandhakāntarasampādakaṃ vā, iti vikalpān hṛdi kṛtvādyovyabhicārityāha pīta iti ।। śuklovetyākārāntaretyarthaḥ vdvyākārārtheti । akārāntareti kvacitpāṭhaḥ ।। dvītīyaṃ śaṅkate na cāprāmāṇyavirodhino niścayasaṃśayasādhāraṇajñānābhāvarūpasahakārītyarthaḥ । iṣṭāpattimāśaṅkyāha kiñceti ।। nanvāprāmāṇyajñānasya pratibandhakatvaṃ sarvasiddhamityastu tadvirahattatra pravṛttiḥ । prāmāṇyajñānapravartakatvamadyāpi na siddhamiti kathaṃ tadabhāvānnavṛttirāpādyata ityastatsādhayati kiṃñceti।।
dau vdyākārārtho - kuṃ - anekākārārtho- kha rūpapadaṃ na - kha etāvannāsti - kuṃ vākaroti । śukleveti vāśabdarūpavākārāntaretyarthaḥ kuṃ ā vdyākārārtheti kvacitpāṭhaḥ ā kiñca tadabhavavati tatprakārakatvarūpāprāmāṇyaśaṅkādyabhāvo anekābhāvaghaṭitatvādguruḥ । prāmāṇyaniścayastu na tatheti ladhuḥ । evamaprāmāṇyaśaṅkādyabhāvavattadvatitprakārakajñānatvarūpaprāmāṇyātyantābhāvaśaṅkādyabhāvaḥ evaṃ tadvyāpyadoṣajanyatvādiśaṅkādyabhāvopi heturityabhāvā aneke । prāmāṇyaniścayatvekaḥ । abhāvānāṃ prāmāṇyaviścayavirodhyabhāvatvenaikatve tvāvaśyakatvāllāghavācca prāmāṇyaniścaya eva sahakārī । na cāprāmāṇyājñānamapyāvaśyakam । prāmāṇyaniścayasyāpyapramātvena jñānasyāpravartakatvāditi vācyam । manmate tasyāpi niścitaprāmāṇyakasyaiva pravartakatvāt । na cāprāmāṇyaśaṅkābhāvaḥ kḷptaḥ prāmāṇyaniścayastu kalpya iti vācyam । gṛhītaprāmāṇyajñānasamānaviṣayakajñānāntare niṣkampapravṛtta janaka jñānatvamātreṇa sāmagrīsatvena tatkḷpteruktatvāt ।
śaṅkādītyādipadena niścayagrahaḥ virodhyabhāvatveneti ।। virodhiniścaya viṣayābhāvatvenetyarthaḥ ।। taulyamāśaṅkya nirāha nicāprāmāṇyājñānamapīti ।। anavasthā tu nirasiṣyata iti bhāvaḥ kḷpta iti ।। sarvatra satvāditi bhāvaḥ jñānāntara iti ।। kḷpteruktatvādityanvayaḥ । phalamukhagauravasya cādoṣatvāt । anyāthānumitau vyāptijñānaṃ na hetuḥ । kiṃ tu sahacāradarśanavato vyabhiyārājñānam । evaṃ pakṣe liṅgajñānaṃ na hetuḥ । kiṃ tu pakṣajñānavataḥ pakṣe liṅgasaṃsargrāgrahaḥ । evaṃ pravṛttau viśiṣṭajñānaṃ na hetuḥ । kiṃ tu bhedāgrahaḥ । evamarthendriyādisabandher'thābhāvājñānaṃ pravartakam na tvarthaniścayaḥ । ityādyatiprasaṅgaḥ । etena uktarūporthaniścaya eva pravṛttihetuḥ । apramātvenājñātatvādīkaṃ daṇḍagatadārḍhyavatkāraṇatāvacchedakam । tadabhāvātpītaḥ śaṅkha iti jñānānna pravṛttiriti nirastam । lāghavena prasātvena jñānatatvasyaiva tadavacchedakatvaucityāt।
bādhoddhāragrantha ityarthaḥ sāmagrīsatveneti ।। prāmāṇyaniścayasāmagrīsatvenetyarthaḥ। kalpyatvamupetyāha phalamukheti ।। kāraṇatākalpanāvasare avacchedakagauraveriva prāmāṇyaniścayakalpanasyānupasthitatvātpaścāttadupasthitāvupajīvyavirodhena gṛhītakāraṇatvābādhakatvāditi bhāvaḥ । vipakṣe bādhakaṃ cāha anyatheti ।। evaṃ kḷptatve gauravasyādauṣatve ca prāmāṇyaniścayasyāpravartakatvamupetyāprāmāṇyājñānasahitārthaniścayasyaiva pravartakatva ityarthaḥ ।। tṛtīyakalpaṃ nirāha eteneti ।। aprāmāṇyajñānaśūnyārthaniścaya evetyarthaḥ । etena tyuktaṃ vyanakti lāghavenetyādinā ।। anyathā anumityādau sahacārādijñānameva hetuḥ vyabhicāritatvādinājñātatvaṃ kāraṇatāvacchedakamiti syāt । etevaivārthaniścaya eva pravartakaḥ । pītaḥ śaṅkha ityādau tvaprāmāṇyajñānaṃ pravṛtta pratibandhakamiti nirastam । nirviśeṣeṇaiva pratibandhakasya maṇyādestvanmate svābhāvarūpakāraṇavighaṭanarūpatayā pratibandhakatvepi manmate śaktivighaṭakatvena pratibandhakatvepi yathā jātiviśeṣarahitasya vyabhicārādijñānasya madadvayepyanumityādijanakībhūtavyāptyādijñānavighaṭakatvenaiva tatpravabandhakatā tathaivāprāmāṇyajñānasyāpi pravṛttihetubhūtajñānavighaṭakatvenaiva pratibandhakateti vaktavye arthaniścayasya pītaḥ śaṅkha ityādau satvena tadvighaṭanāsaṃbhavāttena vi ghaṭanīyasya prāmāṇya jñānasya hetutvasiddheḥ ।
caturthakalpaṃ nirāha etenaiveti ।। aprāmāṇyajñānaṃ prāmāṇyavirodhijñānamityarthaḥ । etene tuktaṃ durgamatvādyudvyanakta nirviṣayasyetyādinā ।। jātiviśeṣahīnasya sākṣādavirodhino jñānasya pratibandhakatvaṃ tajjanakajñānavighaṭakatvenaiveti vyāpteryathetyādinā vivakṣita tvānmaṇyādau nirviṣaye vyabhicā ro neti bhāvena nirviṣayasyetyādyuktiḥ ।। jñānaṃ hi jñānāntarasya viṣayadvāraiva virodhīti svaviṣayaviruddhaviṣayakameva jñānaṃ vighaṭayati । anyathā vyabhicārādijñānamapi svābhāvarūpahetuvighaṭanatayā anumityādipratibandhakaṃ vā sahacīrādijñānagataśaktivighaṭakatvena pratabandhakaṃ vā syāt । na tu vyāptyādijñānavighaṭakatvam । bādhādistu grāhyābhāvaviṣayakatvena sākṣādvirodhitvātsvata evānumitipratibandhakaḥ । jñānaniṣṭhaprāmāṇyaviṣayakajñānaṃ tu ghaṭhaviṣakapravṛtterna sākṣādvirodhi । kiñcoktaprakāreṇāprāmāṇyajñānavatprāmāṇyātyantābhāvādijñānānāmapi pratibandhakatvādabhāvakūṭasya kāraṇatā kalpyetyatigauravam ।
nanu jñānamapi maṇyādivadbādhapratipakṣavacca kāraṇībhūtasvābhāvavighaṭanarūpatayaivāstu pratibandhakaṃ kiṃ kāraṇībhūtajñānavighaṭakatayetya āha jñānaṃ hīti ।। svamatāvaṣṭambhenāha śaktavighaṭakatveneti ।। bādha vaiṣamyamāha bādhādistviti ।। astu jñānaṃ hītyādinoktamaprāmāṇyajñānaṃ tu bādhādivatsyādītyata āha jñānaniṣṭheti ।। aprāmāṇyeti ।। prāmāṇyavirodhītyarthaḥ । kiṃ tu prāmāṇyaniścayasyaiveti tadghaṭakatayaiva pratibandhakamiti prāmāṇyajñānasya hetutvasiddhiḥ । tadvatvābhāvasya pravṛttiviṣayābhavatvepi na tanmātraprāmāṇyamiti bhāvaḥ ।। janakajñānavighaṭakatvamanupetya bādhavatpravṛtto svakāraṇībhūtābhāvavighaṭanarūpatvenaiva pratibandhakatve doṣāntaramāha ।। tato varamekaḥ prāmāṇyaniścayo hetuprāmāṇyādijñānaṃ tu tadvighaṭakamiti । maṇyādau tu tvanmate tadvighaṭanīyasyaikasyābhāvādabhāvakūṭasya hetutāstu।etenaiva upādhijñānasyādheyavyabhīcārajñānarūpānumitipratibandhakāntarasampādanenānumitipratibandhakatvamivāpāmāṇyasandehasyāpi mānasārthasaṃdeharūpapravṛttipratibandhakāntarasampānena pravṛttipratibandhakatvam । uktaṃ hi "aprāmāṇyasaṃśayenārthaniścayaṃ paribhūyārthasaṃśaya"itīti nirastam ।
ukteti "evamaprāmāṇyaśaṅkādyābhāvavadi"tyādinoktaprakāreṇetyarthaḥ । atigauravamiti aprāmāṇyajñānābhāvaḥ kāraṇamityetadeva prāmāṇyajñānādguru । tatrāpyabhāvakūṭaḥ kāraṇamityuktāvatigauravamityarthaḥ । śakteranaṅgīkārādanyacasya pratibadhyasyabhāvaprāmāṇyajñānābhāvādiṣu cānugataikahetutāvacchedakasyāsaṃbhāvādabhāvakūṭasyaiva hetutāyāstvayā vācyatvāditi bhāvaḥ ।। nanvevaṃ maṇyādyabhāvasthale maṇimantrādyabhāvakūṭasya kāraṇatā kḷptapteghanīyaṃ prāmāṇyajñānamiti kimarthamatigauravāśrayaṇamiti bhāvaḥ ।। pakṣe pakṣaṃ pratyācaṣṭe etevaiveti ।। upādhervyabhicāronnāyakatvapakṣamupetyetyoktam ādheyavyabhicārajñāneti ।। sandehaniścayasādhāraṇajñānamātrasya pratibandhakatvājjñānapadaprayogaḥ uktaṃ hīti ।। maṇāvityarthaḥ । mānasārthasandehasyāpi pītaḥ śaṅkha ityādāvuktarītyārthaniścaya sadbhāvena tadvighaṭakatvāyogena sadarthatvarūpaprāmāṇyaniścayavighaṭanenaiva pratibandhakatvasyaivocitatvāt । tasmāgasaṃsargagrahavyabhicārajñānādeḥ pravṛtyanumityādipratibandhakatvānyathānupapattyaiva tadvighaṭanīyasya saṃsargāhavyāptijñānādeḥ pravṛtyanumityādihetutvavadaprāmāṇyajñānasya pravṛttipratibandhakakatvā nyathānupapatyaiva tadvighaṭanīyasya prāmāṇyajñānasya
taddhetutvasiddhiḥ ।। yadyapi paraprakriyayā na niścitaprāmāṇya jñānaṃ pravartakam । prāmāṇyaliṅgajñānādinārthajñānasya nāśāt । etenaivetyaktaṃ vyanakti mānasārthasandehasyāpīti ।। tadvighaṭakatvāyogenetyādinānvayaḥ । jñānaṃ hītyādinoktarītyā pramāṇyaniścayavighaṭanevaiva pratibandhakatvasyocitatvādityarthaḥ । arthasandehasya prāmāṇyaniścayavirodhitvaghaṭanāya sadarthatvarūpetyuktam tasmāditi ।। anyasya vighaṭanīyasyābhāvajjñānasya jñānāntaravighaṭakatvāccetyarthaḥ । anumityādityādipadena liṅgaparāmarśādigrahaḥ । aprāmāṇyajñānasyetyupalakṣaṇam । arthasandehasya cetyapi dhyeyam taddhetutveti ।। pravṛttihetutvetyarthaḥ ।। āśuvināśino jñānasya pravṛttikāle abhāvātkathaṃ pramātvena jñātasya pravartakatvam । uktaṃ ca maṇau"jñānaṃ gṛhītaprāmāṇyaṃ na pravartakam । prāmāṇyānumiteḥ pūrvameva tasya nāśāt । kiṃ tu tajjñānasamānaviṣayakamaprāmāṇyaśaṅkaśūnyajñānāntaramevetyādī"tyetaccodyamanūdya samādhimāha yadyapīti ।।
sya - kha syaiva - cha nupapatyaiva - ga ka - kuṃ । maṇapustakeṣu tyādītināsti kiṃ tu tatsamānaviṣayakamaprāmāṇyaśaṅkārahitamittaraṃ jñānāntarameva । tathāpi manmate sākṣirūpasya sukhādijñānasya svaprakāśatvena svasyaiva svaprāmāṇyaniścayarūpatvāt । ghaṭādijñānasya tu paragrahyatvepi tadgāhakeṇa nityena sākṣiṇā pramāṇatvevaiva grahaṇāttasya ca svaprakāśatvenānavasthābhāvānniścitaprāmāṇyameva jñānaṃ pravartakam । kiñcādye jñāne prāmāṇyaniścayena kathaṃ dvitīye tacchaṅkābhāvaḥ ।। svaprakāśatveneti ।। "yadi sākṣī svayaṃ bhāto na mānaṃ kena gamyate ।
akṣajaideśca mānatvamanavasthānyathā bhavet"।। "nayamena sukhadyeṣu prāmāṇyaṃ sākṣagocaram । svaprāmāṇyaṃ sadā sākṣī paśyatyeva suniścayāt"।। iti jñānapādīyānuvyākhyāne cokteriti bhāvaḥ ghaṭādijñānasya tviti ।।
manovṛttirūpajñānasyetyarthaḥ ।। "icchā jñānaṃ sukhaṃ duḥkhaṃ bhayā bhayakṛpādayaḥ । ityukteriti bhāvaḥ nityeneti ।। auttarikānusmṛtisiddhātmasvarūpabhūtasauṣuptikānubhavarūpasya tasya nityatvāditi bhāvaḥ anavastheti ।। pūrvoktadvividhānavasthābhāvādityarthaḥ । tathā ca maṇāvukto doṣaḥ pareṣāmeva । nāsmākam ।"anyathā bhaṭṭamate prāmāṇyasyānumitigrahyatve anavasthā syāt । gurumate prāmāṇyasya svagrāhyatvaṃ na svagrāhyam। svarūpaprāmāṇyabahirbhūtatvāta । kintu paragrahyatve anavasthānā"dityapi maṇikṛdukto doṣo nāsmatpakṣe । svagrāhyatvasyāpi sākṣivedyatvāditi bhāvaḥ ।। nanu yadīdaṃ rajataṃ na syā ttadā rajatatvaprakārakapramāviṣayo nasyāditi tarkaprabhāvādvitīye śaṅkābhāvaḥ । tarkeṇārtha
satvaśaṅkānivartanena tadghaṭitāprāmāṇyaśaṅkānivartanāditi cenna । kḷptasāmagrīkasya ladhoścānuvyavasāyarūpaprāmāṇyaniścayasya tyāgenānyasya viparītasyoktarūpatarkānusandhānaniyamasya kalpane anubhavavirodhāt ।। pravṛttihetutā kalpyā ।"aprāmāṇyaśaṅkāpratibandhadvārā niṣkampapravṛttāvupayujyate prāmāṇyajñānaṃ"iti maṇyukterityato dvitīyajñānepi prāmāṇyaniścaya eva pravartaka iti bhāvenāha kiñceti dvitīya iti ।। gṛhītaprāmāṇyajñānasamānaviṣayake jñānāntara ityarthaḥ kḷpteti ।।"na ca dṛṣṭāntaḥ sādhyavikalaḥ uttarasya jñānasya"ityādinā svatastvānumānāvasaroktarītyā kḷptasāmagrīkasyetyarthaḥ । anyatra kḷptatvācca dvitīyajñānādāvapi prāmāṇyaniścaya eva pravartaka iti bhāvenāha ।। kiñcāprāmāṇyaśaṅkānantaraṃ pravṛttau prāmāṇyaniścayo heturiti tāvadavivādam । tatra niśśaṅkapravṛttitvameva kāryatāvacchedakaṃ lāghavāt । na tu śaṅkānantaraniśśaṅkāpravṛttitvaṃ gauravāt ।tatra prāmāṇyaniścayo aprāmāṇyaśaṅkānirāsopakṣīṇa iti gauravādinā nirastam । anyathā vyāptyādiniścayopi vyabhicārādiśaṅkānirāsopakṣīṇaḥ syāt । kiñca prāmāṇyaniścayasyāprāmāṇyaśaṅkānivartakatvenopakṣaye tvatpakṣe prāmāṇyasyānumeyanāvaśyakena prāmāṇyavyāpyatayā liṅgajñānenaivāprāmāṇyaśaṅkānivṛttisambhavātprāmāṇyajñānasya pravṛttāvanupayogāttadgrahaṇacintā vyarthā ।
kiñcāprāmāṇyeti ।।"parataḥ pakṣe prāmāṇyagraho na kvacitpravartakaḥ"iti maṇyukterasti vivādaḥ । tathāpi"yatracānabhyāsadaśāyāmaprāmāṇyaśaṅkārthaniścayaṃ paribhūyayārthasaṃśayastatra prāmāṇyaniścayādhīnajñānānarthaṃ niścitya niṣkampaṃ pravartate"ityuktyā tatra sthale prāmāṇyaniścayasya niyatapūrvavṛttitvāllaghutvāddhetutvamavaśyaṃ vācyamiti bhāvenaivamuktiḥ । anyatropakṣayātkathaṃ hetutetyata āha -tatra prāmāṇyeti ।। gauravātigauravā dinā pūrvameva nirastamityarthaḥ । atiprasaṅgaṃ kiñcadvyanakti anyatheti ।। yadapi maṇau"nanvevaṃ bahuvittavyayāyāsasādhye"ityādinā prāmāṇyajñānasyānupayogamāśaṅkyāprāmāṇyaśaṅkānivartakatvenopayogakathanaṃ tadapyayuktamityāha kiñca prāmāṇyeti । yadyapi vyavasāyaḥ śaṅkānivartakavarīkṣākāle nāsti । tathāpi smṛtyupanītasya vyavasāyasya prāmāṇyaniścaya eva pravartakaḥ । yadvā tvanmate gṛhītaprāmāṇyena jñānena samānaśīlatvādaprāmāṇyaśaṅkārahitaṃ jñānāntaramivi manmate nirastapratibandhena sākṣaṇā gṛhītaprāmāṇyaṃ jñānāntarameva pravartakam । etadapyuktam"anyathe"tyādinā । prāmāṇyaniścayasyāpravartakatve vyāptyādiniścayo anumityādiheturitivyavasthāyogādityarthaḥ ।।
prāmāṇyaniścayasya pravartakatvam ।। aprāmāṇyaśaṅkānivṛttisthale vyavasāyasya nāśena pravṛttikāle abhāvātkathaṃ pramātvena jñānaṃ pravṛttiheturityāśaṅkya dvedhā samādhimāha yadyapītyādinā ।। pararītyedam । yadvā siddhānte sākṣirūpanityajñānaviṣayasyāpi smṛtyupanītatvaprakāro jijñāsānayabhāṣyaṭīkābhāvadīpe asmābharukto dhyeyaḥ etapīti ।। prāmāṇyaniścayasyāpravartakatve atiprasaṅga ityetadapītyarthaḥ ।। prāmāṇyaniścayasya pravartakatvam ।।
evaṃ prāmāṇyaniścayasya pravartakatvasādhanena tanniścayasya parate jñāyamānatve anavasthādvayamuktvā aprāmāṇyaśaṅkāśūnyasyārthaniścasya pravartakatvepi tadarthameva prāmāṇyaniścayasyāvaśyakatvādanavasthādvayaṃ durvārameva paratastvapakṣa ityāha ।। kiñcāprāmāṇyaśaṅkābhāvasya pravartakatvepi tadarthameva prāmāṇyaniśyo vācyaḥ । nanu dharmyajñānādināpi śaṅkābhāvo yuktaḥ । na hi jñānaṃ jñātaṃ sadeva pravartakam । satyapyarthajñāne tadajñānenāpravṛtyadarśanāditi cenna । na tāvaddharmyajñānaṃ yuktam । yadvā prāmāṇyaniścayasya pravartakatvapakṣe tasyāvaśyavedyatvepyaprāmāṇyaśaṅkāśūnyārthaniścayasya pravartakatvapakṣe tadananaśyakatvānnānavasthetyata āha ।। pravartakatvepīti pravartakārthaniścayasahakāritvepītyarthaḥ । yadyapi siddhānte parīkṣāyāprāmāṇyaśaṅkānivṛttāveva sākṣiṇā prāmāṇyaniścayena prāmāṇyaniścasyāprāmāṇyaśaṅkābhāvārthatvaṃ nāsti ।"sā ca buddhidoṣamātraṃ nirasyati । tasminniraste sākṣī svamahimnaiva prāmāṇyaṃ gocarayati"iti tatvanirṇayaṭīkādyukteḥ । tathāpi"yatra tu prāmāṇyajñāne aprāmāṇyaśaṅkayā prāmāṇyasaṃśayaḥ tatra prāmāṇyajñāne prāmāṇyaniścayādeva prāmāṇyaniścayaḥ"itimaṇyuktestaṃ pratyetadāpādanamityadoṣaḥ । nanu tacchaṅkābhāvaḥ prāmāṇyaniścayarūpapratibandhādiva svahetvabhāvādapi saṃbhavatīti bhāvena"prāmāṇyaniścayānavaśyaṃbhāvāt"iti maṇyādyuktaśaṅkate ।। tathātve pravṛttirna syādityata āha ।। nahīti "jñānaṃ hyabubhutsitagrāhyatayā tīvrasaṃvedanaṃ"ityādiprathamapādīyasudhāvākyaṃ vivṛṇvannāha ।। na tāvaditi koṭyasmaraṇaṃ cāyuktamiti kalpāpekṣayā tāvacchabdaḥ ।। ajñānaṃ hi tadarthayogyatvābhāvena vā sannikarṣādisāmagryabhāvena vā sahakārivihaprayuktasāmagryabhāve
yogyasya dharmiṇo jñānasya manassaṃyuktātmasamavāyarūpasamprayogavatvenaivotpatyā jñānatvena jñānajñānasāmagryāḥ satvāt । na ca jñānajñāne bubhutsā hetuḥ sā ca sārtrikīti vācyam । jñānasya sukhādivadyogyātmaviśeṣaguṇatvenābubhutsitagrāhyatvāt । bubhutsāyā jñānarūpadharmijñānasādhyatvenānavasthānācca । na vā pratibandhena veti caturdhā । ādyadvayaṃ na prakṛta ityāha । yogyasyetyādinā manassaṃyuktetyādyuktiḥ pararītyā । siddhānte tvātmasaṃyuktamassamavāyetyarthaḥ । samavāyastādātmyaṃ jñeyam । su svādyanubhavarūpasākṣyāśeyena vāyaṃ granthaḥ siddhānte yojyaḥ । satyapi dharmijñāne sādhāraṇadharmādarśanādasandeha iti śaṅkāpanodāyoktaṃ jñānatvena jñānajñānaneti ।। na ca jñānatvanirvikalpakavilambāttadabhāvaḥ । nirvikalpasyapyanutpattau bījābhāvānnirasiṣyamāṇatvādveti bhāvaḥ । etena"sukhādivatsatyāṃ sāmagryāṃ vedyatvāparihārāt"iti tatvanirṇayaṭīkā vivṛtā ।।
sahakāryantaravirahānna jñānajñānamiti tṛtīyamāśaṅkya nirāha ।। anavasthānācceti ।। bubhutsāhīcchāviśeṣaḥ । tasyāḥ svaviṣayajñānasādhyatvādbubhutsāhetujñānasya dharmijñānaviṣayakasya tadviṣayabubhutsāsādhyatvāt sā ca tadviṣayajñānasādhyeti pūrvapajñānavyaktibubhutsāvyaktiparamparayānavasthānāccetyarthaḥ । ekaṃ jñānapadaṃna - mu pustake nāsti - mu । yogyatvābhāvena vā sannikarṣādisāmagryabhāvena vā । na dvayaṃ prakṛta ityāha - a vartamānasvīyajñāne bubhutsāyā adarśaranācca ।।
na ca dharmyajñānarūpaphalabalātsukhādusāmagrī tajjñānasāmagrī vā jñānapratibandhikā kalpyata iti vācyam । dharmyajñānasyādyapyasiddhyānyonyāśrayayāt । jñānasyājñānaṃ tatra kadācitsaṃśayādyāpātācca । koṭyasmaraṇaṃ cāyuktam । jñānatvarūpasādhāraṇadharmadarśanasya yāgādau niṣkampapravṛttyarthaṃ prāmāṇyādirūpaviśeṣabubhutsāyāśya satvena tatsmaraṇasāmagryāḥ satvāt । bhaviṣyadādijñānajñāne kathañcidbubhutsāsambhavepi na vartamāne । tathāca tatra vyabhicārānnakvāpi sā jñānajñānaheturityāha - vartamāneti ।। yadyapi svasyedamityarthe aṇikṛte svaśabdasya dvārādiṣu pāṭhena"dvārādīnāñce"tisūtreṇa vakārātpūrvamaijāgamenaukāre sati sauveti bhāvyaṃ । tathāpi svasmai hitamityarthe"prāk krītāccha"iti chapratyaye svīyeti sādhviti jñeyam । cuturthaṃ nirāhī । na ca dharmyajñāneti vyavasāyarūpadharmiṇo ajñānetyarthaḥ । jñānasyājñāna iti ।। ananuvyavasāya ityarthaḥ । etena"na ca jijñānasāyāmevānubhavo anubhūyate"ityādibhāṣyaṭīkā vivṛtā dhyeyā । koṭyasmareṇanetyetannirāha । koṭyasmaraṇaṃ ceti "jñāne hi jñāte tatprāmāṇyānupalabdhau kathaṃ saṃśayo na syāt"iti tatvanirṇayaṭīkāṃ vivṛṇvā na āha jñānatveti ।। na ca viṣayāntarasañcarādasaṃdeha iti yuktam । yāgādau niṣkampapravṛttihetvasaṃdehaprayojakaviśeṣāvadhāraṇāya viṣayāntarasañcārasyaiva niroddhavyatvāt । na hi prekṣāvanto bahuvittavyayāsasādhye sādhanatvāniścayepi viṣayāntarasañcārasampāditāsandehamātreṇa caityavandanādau pravartante ।
kiñcoktarītyā sampannasāmagrīkeṇa kḷptena prāmāṇyaniścayenaivāsandehasambhave kathaṃ viṣayāntarasañcārādikalpanam । api ca viṣayāntarasañcārepi sukhādijñānaprāmāṇye niyamenāsandeho dṛśyata iti nāsāvasandehahetuḥ । anyathā sukhādikamapi kukhatvādinā nāvaśyavedyam । tatrāsandehastu dharmyajñānādineti syāt । tatra sāmagrīsatvādavaśyavedyateti cetsamaṃprāmāṇyepi ।। maṇyuktamanyadapi nirāha । na ceti parakīyapravṛttihetubhūtaḥ śaṅkābhāvaḥ prāmāṇyaniścayahetuka eva । na tu viṣayāntarasañcārahetuka iti tu durjñānamityata āha kiñcoktarītyeti ।। bādhoddhāragranthoktarītyā sampannasāmagrīkeṇa prāmāṇyaniścayapravartakatvāvādoktarītyā kḷptenetyarthaḥ । vyabhicārāccāsandehaheturevāyaṃ na bhavatītyāha । api ceti ।। anyatheti kḷptāsandehahetutyāgenākḷptahetukalpana ityarthaḥ । samamiti atrāpi sāmagryāḥ bādhoddhāragrantha upapāditatvāditi bhāvaḥ । etena śaṅkāviśrāntibhūmau sukhādijñāne prāmāṇyavyāpyasya sukhajñānatvāderviśeṣasya darśanādevāsaṃśaya iti nirastam । prāmāṇyavyāpyatayā sukhajñānatvaduḥkhajñānatvādijñānādapi pāmāṇyajñānasya laghutvāt । sukhajñānatvādeḥ prāmāṇyavyāpyatvāgrahepyasaṃśayadarśanācca । janmāntarīyavyāptigrahakalpanasya cātiprasaṅgitvāt । tasmātprāmāṇyasyāvaśyavedyatvādanavasthādvayaṃ duṣpariharam ।
yadapi"viśeṣadarśānānna tatrāprāmāṇyaśaṅkā"iti maṇivacanaṃ tadvivaraṇapūrvaṃ tadapi netyāha ।। vyāpyatayeti svarūpajñānamātrasyāprayojakatvāditi bhāvaḥ । prāmāṇikaṃ gauravaṃ na doṣāvahamityāha । sukhājñānatvāderiti yadvā vyabhicārānnāyasaṃśayaheturityāha ।। sukheti vyabhicārāsiddhimāśaṅkya nirāha ।। janmeti atiprasaṅgitvāditi jñānahetukatvavyabhicārasthale sarvatraivaṃ parihārasambhavāditi bhāvaḥ । yadvā nārikela dvīpavāsino vahnyanumānāpatteriti bhāvaḥ । evamiyatā granthena"avaśyavedyatvābhāvānnanavasthetyabhiprāya iti cenna । niśśaṅkaṃ pravṛttāvavaśśevedyatvāt"iti tatvanirṇayaṭīkāvākyoktaṃ niśśayaṅkapravṛtyarthaṃ taddhetvaprāmāṇyaśaṅkābhāvārthaṃ cāvaśyavedyamityatītavādatraye copapādyopasaṃharati । tasmāditi atītavādoktadīśā niśśaṅkapravṛtyarthaṃ atra vāde uktadiśā dharmyajñānādinā śaṅkabhāvāyogenāprāmāṇyaśaṅkābhāvārthaṃ ca prāmāṇyaniścacasyāpekṣitatvādityarthaḥ । etadapyuktaṃ"anyathā"ityādinā । paratastve uktānavasthādvayāpatteriryarthaḥ । nanu tvanma te yadyapi prāmāṇyagrahaṇārthaṃ saṃvādavisaṃvādabhāvārūpaparīkṣā nārekṣitā । tathāpi doṣaśaṅkādirūpapratibandhanirāsārthaṃ sāpekṣitaiva । tathā catatrāpidoṣaśaṅkāyāṃ tannirāsāya parīkṣāntaramityanavasthā tulyaiveti cenna । sākṣivedyasukhāduḥkhādijñāne doṣaśaṅkāyā abhāvena parīkṣānavasthābhāvāt । uktaṃ hi bhagavatpādaiḥ ।
"na parīkṣānavasthā syātsākṣisiddhe tvasaṃśayāt" iti ।। paratastve anavasthoktiḥ ।। etadapīti paratastve prāmāṇyajñānasyāpītyādinoktamityarthaḥ । "avaśyaṃ tatsvataḥ prāmāṇyagrahaṇavādināpyaṅgīkartavyaṃ"ityādi ṭīkāryaṃ niṣkṛṣya vaktuṃ svamate anavasthādoṣaṃ śaṅkāpūrvamuddharati nanvityādinā ।।
jñānapādīyānuvyākhyāna ityarthaḥ ।। paratastve anavasthoktiḥ ।। kiñceti ।। kiñca prāmāṇyamanumeyaṃ cetkathaṃ prāthamikaṃ tajjñānam । aprasiddhaviśeṣaṇatvenānānumānāpravṛtteḥ । pravṛttigatasaṃvādarūpavaucitryeṇa taddhetujñāne vaicitryānumānepi vahnyarthipravṛttihetorvahnitvavati vahnitvaprakārakatvādirūpaprāmāṇyasya viśiṣyāsiddheḥ ।।
na ca prāmāṇyamātraniṣedhe vyāghātadaṇḍabhayena viśeṣyavṛttiprakārakatvarūpaṃ prāmāṇyaṃ sāmānyata eva prasiddhaṃ vahnijñāne sādhyajñānaṃ pakṣadharmatābalādvahnitvavati vahnitvaprakārakatvādau paryavasyati । nanuktamatra maṇau"prathamaṃ ca prāmāṇyajñānaṃ vyatirekiṇā"iti tatrāha aprasiddheti ।। sādhyāprasiddhau tannirūpitavyāptyajñānāditi bhāvaḥ । nanu saṃvādapravṛttihetuvilakṣaṇahetusādhyā tadvilakṣaṇakāryatvādityanumānena siddhyādvaisakṣaṇyaṃ prāmāṇyarūpameva setsyatītyata āha pravṛttīti ।। dāhasamarthaviśeṣyapravṛttiprakāratvādirādipadārthaḥ ।। prakārāntareṇaprasiddhimāśaṅkya nirāha ।। na ceti viśeṣyavṛttiprakārakajñānaṃ nāsti, pramānāstītyādiniṣedhasya kvacitpramāprasiddhi vinānupapattestadarthaṃ tatprasiddhya bhyupagame vyāghātarūpadaṇḍaprasaṅgāttadbhayena kvacitprasiddheravaśyavāccatvāt sāmānyataḥ siddhamityuktam ।। sādhyamānamiti vahnijñānaṃ viśeṣyavṛttiprakārakaṃ samarthapravṛttihetutvāditi vyatirekiṇā sādhyamanamityarthaḥ ।। evaṃ ca nāprasiddhaviśeṣaṇatvaṃ nāpyasādhāraṇyamiti vācyam । prathame casvārthānumāne
vyāghātānupasthiteḥ । svayaṃ niṣedhasya ca taddhīpūrvakatvāt । na ca tatra prāgbhavīyasaṃskārajanyā smṛtirūpā tatprasiddhiḥ । prathamaprāmāṇyajñānasya prāmāṇyasvatastvenaivopapattau tatkalpakābhāvāt । nāpyasādhāraṇyamiti vyaktaviśeṣe sādhyasyāniścayena sapakṣānirṇayāditi bhāvaḥ। nanu svārthānumāne parakīyavyāghācānavatārepi svakīyaprāmāṇyaniṣedhānupapattyaiva tatsiddhiḥ syādityata āha ।। svayamiti - tathā ca sā dhīreva kathaṃ syāditi mṛgyata iti bhāvaḥ । "prāgbhavīyasaṃskārādviśeṣyāvṛtyaprakārakatvaṃ tadvati tatprakārakajñānatvaṃ vā tatprāmāṇyaṃ tanmātraṃ smṛtaṃ vahnijñānādau sādhyamānaṃ"ityādinā maṇigṛduktaṃ tatsampradāyavidāṃ matamanūdya nirāha ।। na ca tatreti prathamaprāmāṇyānumitisthala ityarthaḥ । upapattāviti tadupapattiprakāraśca bādhoddhāragranthe saṃśayopapādanagranthādaucokta iti bhāvaḥ ।
"vayaṃ tu brūmaḥ prathamaprāmāṇyābhāva eva prāmāṇyaṃ vyatirekiṇāsādhyaṃ"ityādinoktaṃ maṇikṛdabhimataṃ pakṣamāśaṅkate atheti ।। bhramavyāvṛtyarthamayāmityuktiḥ । dravyatvādinā vahnyanubhave abādhāya vahnitvenetyuktiḥ । vahnitvābhāvavadviśeṣyako na samarthapravṛttijanakatvāt vyatarekeṇāpramāvadityanumānenāprāmāṇyābhāva evānumeyaḥ । tata eva niṣkampapravṛtteḥ । na ca tatrāpi sādhyāprasiddhāprasiddhirdeṣaḥ । abhāvasādhyake vyatirekiṇi sādhyaprasiddhiṃ vinaiva sādhyābhāvarūpasya bhāvasya hetvabhāvyāpyatvagrahāt । "vahnitvābhāvavati vahnitvaprakārakona"iti maṇyuktasādhyasya yajñapatiṭīkānurodhenārthoktirvahnitvaprakārakatvesatītyādisatyantaṃ na nañarthabhūtābhāvaviśeṣaṇam । evaṃ ca atra vahnitvamiti jñāne vahnitvābhāvavadvahnitvaviśeṣyakatvasatvepi viśeṣaṇābhāvaprayuktaviśiṣṭābhāvarūpasādhyasatvānna vyabhicāraḥ । ata eva maṇau "dāhasamarthaviṣayakaprayatnajanakatve sati vahnitvaprakārakatvādisamarthapravṛttijanakatvābhāvayoḥ"ityagre tadīyagranthānurodhātsamarthetyādihetūktiḥ । anyathā sādhye viśeṣyavaiyarthyāt । vahniviṣayaketi samarthapravṛttirviśeṣaṇīyā । tena na ghaṭādijñāne vyabhicāraḥ । evamapyatra vahnitvamiti jñāne vyabhicāra iti cet । evaṃ tarhi vahnitvaprakārakatvesatīti viśeṣaṇam । nanu prāmāṇyaniścayābhāve kathaṃ pravṛttirityata āha tata eveti ।। aprāmāṇaṇyābhāvajñāyata ityarthaḥ । prāmāṇyaviśyasyāpi tanmate tatraivopayogāditi bhāvaḥ abhāvasādhyaka iti । vyāptijñānārthā hi sādhyasiddhiḥ । vyāptiśca sādhyābhāvahetvabhāvayoreva ।
yadvā vahnitvābhāvavadviśeṣyako netyeva sādhyam । pakṣadharmatābalādaprāmāṇyābhāvasiddhiḥ । na ca ghaṭādirūpātsapakṣādvyāvṛtyāsādhāraṇam । tasyānityadoṣatvāditi cenmaivam । prathamasya prāmāṇyagrahaṇasyopāye pṛṣṭhe aprāmāṇyābhāvagrahaṇopāyakathanasya vyadhikaraṇatvāt ।। tathāca tayoreva jñānamāvaśyakam । tatra ca sādhyābhāvo aprāmāṇyameva । taccabhāvarapaṃsādhyabhūtasvābhāvarūpapratiyogijñānaṃ nāpekṣate iti tadaprasiddhāvapi yatrāprāmāṇyaṃ tatra samarthapravṛttijanakatvābhāva iti hetvābhāvena vyāpyatvagrahasambhavā diti bhāvaḥ । vahnitvaprakārakatve satīti viśeṣaṇavaiyarthyaṃ manvānaḥ pakṣadharādyuktasādhyaniṣkarṣamāha yadveti ।। kathaṃ tarhi tadabhāvavati tatprakārakatvarīpāprāmāṇyasyābhāvaḥ siddhyetyata āha pakṣeti ।। uktahetorvahnitvaprakārakatvarūpāprāmāṇyaniṣedho viśeṣaṇābhāvo bādhādviśeṣyābhāvamādāyaiva viśiṣṭaniṣedhe paryavasatīti tanmātrābhāvasādhane viśiṣṭābhāvaḥ siddhyatīrthaḥ । atrāpi pūrvavaddhetuviśeṣaṇaṃ dhyeyam । tena na praguktavyabhicāraḥ ghaṭādirūpātsapakṣāditi ।। tasya nirviṣayakatvena tatra sādhyasatvaniścayāditi bhāvaḥ anityeti ।। anukūlatarkābhāvavelāyāmeva doṣatvādiha ca hetūcchittirūpavipakṣabādhakasyānukūlatarkasya satvenādoṣatvādityarthaḥ vyadhikaraṇatvāditi ।। arthāntaratvarūpanigrahasthānāpatteriti bhāvaḥ । idaṃ prameyamityādau prameyatvābhāvāprasiddhya tadghaṭitāprāmāṇyābhavānumānāsaṃbhavāccetyapi dhyeyam । na coktavyatirekyeva pakṣadharmatābalādvahnitvavadviśeṣyakatvarūpaṃ prāmāṇyaṃ gṛhṇātīti vācyam । vyāptyā vyāpakatāvacchedakāvacchinnatvenopasthāpitasyāpūrvasya vyanaktiviśeṣasyaiva pakṣadharmatayā pakṣasambandhasidhyā tathānupa sthāpitasyoktarūpaprāmāṇyasya pakṣasambandhabodhane tasyā asāmarthyāt ।
nanu viruddhaprakāradvaye tadabhāvavadviśeṣyakatvābhāve tadvadviśeṣyakatvamādāyaiva paryavasānam । anyathā hetoḥ pakṣasaṃbandho na ghaṭata ityāśayena"tadabhāvavati tatprakārakatvavyatirekatvavyatirekaḥ siddhyaṃstadvati tatprakārakatvamādāya siddhyati । tṛtīyaprakārābhāvāt"iti maṇyuktamāśaṅkya niṣedhati - naceti ।। yaddharmāvacchinnanirūpitavyāptiryaddharmāvacchinnasya gṛhītā taddharmāvacchinnasya pakṣadharmatayā taddharmāvacchinnasyaiva siddhiḥ syāt । na tu prāmāṇyasyetyarthaḥ । na cāyaṃ niyamo anvayini hetau na vyatirekiṇīti śaṅkyam । vyatirekasahacāreṇānvayavyāptirgṛhīta iti matābhiprāmāyeṇa śaṅkyam । vyatirekasahacāreṇānvayavyāptirgṛhīta iti matābhīprāmāyeṇa vā vyatirekiṇyapi hetvabhāvavyapyābhāvaviṣayatvanaiyatvanaiyatyābhiprāyeṇavaivamuktiḥ tasyā iti ।।"idaṃ vahnitvaprakārakaṃ jñānaṃ vahnitvavadviṣayakaṃ"ityādinā maṇyuktaṃ pakṣāntaraṃ nirāha eteneti ।। viṣayapadaṃ viśeṣyaparamiti tadīya vyākhyānoktarviśeṣyaka ityuktam ।। siviśeṣyakatvāditi vyatirekyantareṇa tatsiddhariti nirastam । vaiśiṣṭyamanuvyavasāyavedyamiti parataḥ pakṣe sādhyāprasiddheḥ ।।
kiñcāprāmāṇyamapi yadyanumeyaṃ tarhi kathaṃ tatprasiddhiḥ । yenāprāmāṇyābhāvasādhakahetau sādhyābhāvarūpāprāmāṇyavyāpakābhāvapratiyogitvajñānam । yadi tu bādhānantaraṃ smṛtyupanīte bhrame vahnitvābhāvavati vahnitvena jñānaṃ mama vṛttamityaprāmāṇyaṃ manasā paricchidyate tarhi pravṛttisāmārthyānantaraṃ sādhyāprasiddheriti । na ca prāgbhavīyasaṃskārānusaraṇādadoṣa iti śaṅkyam । nirastatvāt । ādāvevaivamanumānasambhave prathamamaprāmāṇyābhāvānumānasya vyarthatvāccetyapi dhyeyam । aprāmāṇyacābhāvānumānepi vyatire kavyāpyāprasiddhyā vyāptyasiddhirita bhāvenāha kiñceti ।। dvitīyānuvyavasāye nāprāmāṇyaṃ prasiddhamityāśṅkye yaditviti ।। nāyaṃ vahniritibādhāntaramityarthaḥ smṛtīti ।। vahnibhramānuvyavasāyajanyasmṛtītyarthaḥ aprāmāṇyamiti ।। bādharūpānubhavajanyasmṛtyupanītamityarthaḥ । prāmāṇyasyāpi pañcamānuvyavasāyavedyatvamastvityāha tarhiti ।। tathā ca pañcamānuvyasāyamādāya sādhyaprasiddhyā prāmāṇyānumānasyaiva prāthamikatvasaṃbhave kiṃ prāmāṇyābhāvānumāneneti bhāvaḥ । abhyupetya cedamuktam । vastutastu prāmāṇvānumānamevāyuktam । smṛtyupanīte vyavasāye smṛtyupanītaṃ vahnitvavaiśiṣṭyaviṣayakatvameva manasā paricchidyatām ।ādāveva vā vyavasāyagataṃ tadupanītavahnitvavaiśiṣṭyaviṣayakatvamanuvyavasāyainaiva paricchidyatām kimanayā kṛsṛṣṭyā ।। etena vahnitvavadviśeṣyakatvamicchādau manasā praviddhamiti nirastam । tathātve uktarītyā prāmāṇyasyaiva manasā paricchedasambhavāt ।।
kiñca pramāsamarthapravṛtyoḥ kāryakāraṇabhāvo niyamagarbhaḥ । niyamaścānantyavyabhicārābhyāṃ na vyaktyoreva । pañcamānuvyavasāyavedyatvopagame ca prathamānuvyavasāyavedyatvasya sutarāmupeyatvasyopapāditatatvāditi bhāvenāha ādāveva veti ।। pūrvamaprāmāṇyābhāvānumānaṃ paścātprāmāṇyānimānaṃ aprāmāṇyaprasiddhyarthaṃ pañcamānu vyavasāyānusaraṇāmityādirīpākusṛṣṭyetyarthaḥ । nanu vahnitvavati vahnitvenecchāvānahāmityanuvyavacasāyenecchopanītaṃ ta dvatvamicchāyāṃ gṛhyate । evaṃ dveṣādāviti tatra prasiddhaṃ vahnijñāne sādhyatām । evaṃ ca nāprasiddhiritya āha eteneti ।। bādhoddhāragranthoktarītyā vyavasāyopanītasyetyarthaḥ । evamanumayatvapakṣe prāmāṇyasyāprāmāṇyasya cāprasiddhyuktyā tannirūpitavyaptyāsiddhimuktā hetoḥ pramityasiddhimāha kiñceti ।। yā pramā sā samarthapravṛttipūrvabhāvinītyevaṃrūpaniyametyarthaḥ vyabhicā rābhyāmiti ।। etatpramāvyaktyabhāvepi vyaktyantareṇa pravṛttidarśanādityarthaḥ ।
kintu pramātvāvacchedeneti pramātve jñāte pravṛttikāraṇatvajñānaṃ tenaiva ca pramātvajñānamityanyonyāśrayaḥ ।। na ca guṇajanyatvādyavacchedena niyamaḥ । "niyamaśca na vyaktyoreva vyabhicārādatiprasaṅgācca"। ityutpattiprāmāṇye tvayaivoktiriti bhāvaḥ anyonyāśraya iti ।। yadi kvacinmanasā prāmāṇyagrahopagameva tatra pravṛttikāraṇatvagrahānnanyonyāśrāyastarhi prathameva prāmāṇyaṃ manasā gṛhyatām । kamanumāneneti bhāvaḥ । etacca prāmāṇya jñānaṃ pravṛttikiraṇamityupetyoktam । aprāmāṇyābhāvajñānameva pravṛttikāraṇamiti pakṣe pramātvapadamapramātvābhāvaparaṃ jñeyam ।
yadvā"tadabhāvavati tatprakārakatvavyatirekaḥ sidhyaṃstaddhati tatprakārakatāmādāya sidhyati । tṛtīyaprakārābhāvena tena vinā sādhyasyopasaṃhartumaśakyatvāt"iti granthenāprāmāṇyābhāvānumānameva prāmāṇyānumānamityuktatvātpramātvapadaprayogaḥ । etena dāhasamarthaviṣayakaprayatnajanakatve sati vahnitvaprakārakaniścayatvādityapi hetuḥ parāstaḥ । prathamaṃ janakatvasya durjñānatvāt । dāhasamarthaviśeṣyakavahnitvaprakārakaniścayatvādityādirapi dāhasamarthaviśeṣyakatvasyādau durjñānatva sya prāgevoktatvānnirastaprāyaḥ । dāhasamarthetyevamādirūpahetūnāṃ pramātvasāmānyā nanumāpakatvācca । pramātvasamaniyatadharmāvacchedenāstu tadgraha ityāśaṅkya nirāha na ceti ।। ādipadena doṣābhāvajanyatvāduṣṭatvāduṣṭakaraṇajanyatvādigrahaḥ pramātvasyeti ।। anityajñānaniṣṭhasyetyarthaḥ ।
janyatāvacchedakasyā pramātvasyā jñāne guṇajanyatvasyaiva durjñānatvāt ।। kiñca na pravṛttisāmarthyena prāmāṇyānumānam । candratārādijñāne tadabhāvāt । pravṛtteḥ prāmāṇyajñānadhīnatvenānyonyāśrayācca । maṇiprabhāyāṃ maṇibhrame vyabhicārācca । maṇiprabhāyāṃ maṇibhrame vyabhicārācca । jñānāntarasaṃvaidasya vyabhicārāt । pramāsaṃvādasyādyapyasiddheḥ । visaṃvādābhāvasya cānupasañjātabā dhabhramepi satvāt । visaṃvādayogyatvābhāvasya ca pramātvājñāne durjñānatvāt । guṇajanyatvasya doṣābhāvajanyatvasya doṣājanyatvasya ca pramārūpakāryakalpyatvena janyatāpacchedakapramātvājñāne guṇajanyatvāderdujñānatvena cānyonyāśrayāt ।। yuktipādīyasudhoktadiśā vādāvalyuktadiśā ca prāmāṇyānumāpakasaptahetūnaprakāroti kiñceti ।। viṣayalābharūpeṇetyarthaḥ । tadanyasyāstu pakṣateti vādinaṃ pratyāha pravṛtteriti ।। prāmāṇyajñānādhīnatveneti ।। sādhitvatparamatepyaprāmāṇya jñānābhāvārthamapyapekṣitatvāditi bhāvaḥ । manmate pravṛttimātraṃ na prāmāṇyajñānādhīnamiti vadantaṃ pratyāha maṇīti ।। bhramāntarasaṃvādibhrama iti bhāvaḥ । nanu bhavanmatepyaprāmāṇyasya paratastvātsādhyāprasiddhistadanumāne syāt ।
manmate tu utsargataḥ prāmāṇyaṃ gṛhṇannapi sākṣī bādhānantaramuktarītyā visaṃvādalakṣaṇādapavādādaprāmaṇyamapi gṛhṇāti । sākṣī apavādakasadbhāve aprāmāṇyamapi gṛhṇāti iti ।। yā tu viṣṇutatvanirṇayaṭīkāyāṃ"anumeyamevāprāmāṇyaṃ"ityuktiḥ sā sākṣiṇo aprāmāṇyagrahaṇe visaṃvādāpekṣā niyatetyabhipretya । ata eva tatraiva"na punarjñānagrāhakamātragrāhyatvaṃ"ityuktam । vādālyāṃ ca" tatra janmāntarīya saṃskārānusaraṇasya vā prathamaṃ prāmāṇyābhāvānumānadvārānusaraṇasya vā pañcamānuvyavasāyaprasiddhatvānusaraṇādervā kāryatve mamāpi sāmyadityata āha manmate tviti ।। svasvābhāvasāmarthyata ityarthaḥ । svata evāstu kiṃ visaṃvādenetyata āha uktarītyeti ।।"aprāmāṇyaṃ tu visaṃvādādyanusandhāne satyeva gṛhyate"ityādinā"svato aprāmāṇyagrahe asāmarthyāt ityādeḥ svatastvānumānavāde uktatvāttatroktarītyetyarthaḥ uktaṃ hīti ।।
pratyakṣavacca prāmāṇyaṃ svata evāgamasya hi । anavasthānyathā hi syādaprāmāṇyaṃ tathānyataḥ ।। ityetadvyākhyāvasara ityarthaḥ । sudhāvākyasyārthato nuvādaḥ sākṣītyādi ।।"duṣṭabuddhīnāmevāprāṇāṇyaśaṅkā"ityetadvyākhyāvasara ityarthaḥ । nanvevamidamapramāṇaṃ na veti sandehādirapi "na cāprāmāṇyaṃ kvacidapi nirapekṣeṇa sākṣiṇā niścitacaraṃ"ityuktam । aprāmāṇyaśaṅkādikaṃ tu mānasameva । uktaṃ hi bhagavatpādaiḥ ।
"yatkvacidyyabhicārisyāddarśanaṃ mānasaṃ hi tat"iti । "sudṛḍho nirṇayo yatra jñeyaṃ tatsākṣidarśanam"।। iti ca । tasmātprāmāṇyasya paratastve prāthamikaṃ tajjñānameva na sambhavatīti । etadapyuktaṃ"anyathā"ityādinā । paratastve prāthamika prāmāṇyānumiterevāsambhaveneyaṃ pramā iyaṃ tvaprameti vyavasthityasambhavādityarthaḥ ।। paratastve prathamaprāmāṇyānumityasambhavaḥ ।।
sākṣī kiṃ netyāha aprāmāṇyeti ।। jñānapade ।। paratastve prathamaprāmāṇyānumityasaṃbhavaḥ ।। evaṃ svatastvānumānānāṃ bādhaṃ vipakṣe anavasthādvayasyānumityasambhavasya coktyāprayojakatvaṃ coddhṛtya paroktānumānavirodhanirāsāya tāni dūṣayitumanuvadati yacceti ।। paroktasvatastvānirūktibhaṅgena saṃśayasyānyathopapādanena ca paroktahetūnāmaprayojakatvādyuktāvapi prabaladoṣoktyarthaṃ punarārambhaḥ । kṣaṇaṃ vṛttisamānādhakaraṇasaṃśayaviṣayī bhūtaṃ jñānaprāmāṇyaṃ grāhyajñānaprakāraprakārakatayā tadviśeṣyaviśeṣyakatayā ca svāśrayagrāhakayāva jjñānāgrāhyam ।
"vivādaṃpadaṃ na yāvatsvāśrayagrāhyaṃ svāśrayaniścaye satyapi taduttaratṛtīyakṣaṇe aprāmāṇyasaṃśayaṃ vinā sandihyamānatvādaprāmāṇyavat"iti maṇyuktāvapi"vipratipattau yathā sādhyamuktaṃ tadabhāva iha sādhyaṃ jñeyaṃ"iti pakṣadharāditadīyaṭīkoktarītyā pariṣkārapūrvakaṃ tadīyaprayogānuvādaṃ karoti svāśrayeti ।। kimavacchedena vivādaviṣayaityajñānāttadabhimataṃ vivādaniyāmakaṃ pakṣatāvacchedakaṃ ṭīkādyanuktamapi svayaṃ vyaktīkṛtavāniti jñeyam । svasya prāmāṇyasyāśrayo vyavasāyaḥ । tadviṣayaniścayasamānādhikaraṇo yaḥ saṃśayaḥ tadviṣayī bhūtaṃ jñānaprāmāṇyamityarthaḥ । saṃśayāviṣaye prāmāṇye tathā niścate vyadhikaraṇasaṃśayaviṣaye tathā caturthakṣaṇavartisaṃśayaviṣaye yatkiñcidavadhikatṛtīyakṣaṇavartisaṃśayaviṣaye cīsiddhityato viśeṣaṇāni । jñānaprāmāṇyāṃśasyādhikasyātrapraveśānna pakṣatāvacchedakaikyanimittaṃ siddhasādhanaṃ śaṅkyam aprāmāṇyeva siddhasādhanatānirāsāya jñānaprāmāṇyamityuktiḥ । tādṛśānumityādegrāhyatvena bādhanirāsāya sādhye yāvadityuktiḥ । jñānaṃ ghaṭajñānamityādiśabdajanyajñānāgrahyatvasya svatastvepi satvādgrāhyajñānaprakāra ityuktiḥ । daladvayakṛtyamapa prāgeva vyaktam ।। tajjñānaviṣayakasamānādhikaraṇajñānājanyasamānādhikaraṇajñānāprakāro vā । svāśrayaviṣayakaniścayāvadhakatṛkatṛtīyakṣaṇavṛttisamānādhikaraṇasaṃśayakoditvāt । janyasaṃśayāviṣayatvācca ।
atra maṇyuktamekaṃ sādhyaṃ vipratipattāvuktasādhyāntarasyāpyupalakṣaṇaṃ matvā dūṣaṇasaukaryāya svayamāha tajjñāneti ।। tadartho viśeṣaṇa kṛtyaṃ ca paroktasvatastvaniruktibhaṅge vyaktam । matadvayepīśvarajñānasatvātkrameṇāprasiddhibādhavāraṇāya samānādhikaraṇapadadvayam niścāvadhiketi ।। niścotpattikṣaṇavadhikatyerthaḥ । tena svāśrayaviṣayakaniścayasthitikṣaṇāvadhikatṛtīyakṣaṇavṛtyarthasaṃśayakoṭāvarthevyabhicāro na śaṅkyaḥ ।। sāmānādhikaraṇyalābhāyarūpaṃ taṭṭīkoktamekamarthamupetyaiko heturuktaḥ । samānakīlīnatā rūpamarthāntaraṃ copetya hetvantarāhasvāśrayaviṣayaketyādi ।। saṃśayaviṣayakatvādityasya pūrvavatsaṃśayakoṭitvādityarthaḥ । tenātra pūrvatra ca na vyavasāye vyabhicāraḥ ।। svāśrayaniścaye aprāmāṇyasaṃśayaṃ vinā sandihyamānatvāt iti maṇyuktyabhamataṃ hetuṃ vyanakti svāśrayaviṣayakakiñcidityādi ।। svāśrayaviṣayakaniścayaśabdena yāvanniścayo maṇikṛto nābhimataḥ । aprāmāṇyavat ।।
yadvā uktahetutatrayamadhye ekaṃ pakṣatāvacchedakaṃ kṛtvānyau hetūkartavyau ।। yadvā etajjñānaprāmāṇyametajjñānaprāmāṇyasaṃśayapūrvakālīnaitanniścayāviṣayaḥ । etajjñānaviṣayakaniścayāvadhiketyādyuktahetuktahetutrayāt ।। prāmāṇyānumiterapi pramāṇyāśrayaviṣayakaniścayatvena taddharmikaprāmāṇyasaṃśayajanyasaṃśayaviṣayatvenāsiddhyāpatteḥ । kintu yatkiñcidanuvyavasāyarūpaniścaya evābhimata iti bhāvena kiñcinniśyadharmiketyuktam aprāmāṇyavaditi ।। pakṣībhūtaprāmāṇyasaṃśayakoṭībhūtāprāmāṇyavadityarthaḥ । matadvayepi tasya paratastve sādhyahetī saṃmatāviti bhāvaḥ ।। hetupakṣatāvacchedakaikyanibandhanasiddhasādhanatā śaṅkāpi yathā na bhavati tathā pakṣātāvacchedakīkṛtya dvitīyatṛtīyau vādyatṛtīyau vā hetūkartavyāvityarthaḥ ।।
"anabhyāsadaśāpannaitajjñānaprāmāṇyaṃ"ityādinā maṇyuktaṃ pakṣāntaraṃ cāha yadvaitajjñānaprāmāṇyamiti ।। vastuto yadanuvyavasāyānantaraṃ tṛtīyakṣaṇe saṃśayaviṣayībhūtaṃ prāmāṇyaṃ tadvyakterevaitatpadena grahaṇam । ato nāsiddhirhetūnāmiti bhāvaḥ । bādhavāraṇāya kālīnetyantam pūrveti ।। avyavahitapūrvakālīnetyarthaḥ । etajjñānaniścayānantaraṃ sandihyamānatvādityuktahetumupalakṣaṇaṃ matvāha hetutrayāditi ।। । etāvat nāsti - cha naśaṃ- kuṃ yadvā ana -a vimataṃ vyavasāyaprāmāṇyaṃ na tadanuvyavasāyavedyam । tadavadhikatṛtīyetyādyuktahetutrayāt । aprāmāṇyavaditi viśiṣya prayoktavyam । tasmādanumānaviruddhāni svatastvānumānāni ।। atra sādhyaviśeṣaṇaprayojanaṃ svatastvaniruktāvuktaprāyam । ādya hetau rajatatvādirūper'thepi kiñcidavadhakatṛtīyakṣaṇa vuttisaṃśayaviṣayatvasya tathā svāśrayaniścayāvadhikacaturthalakṣaṇavṛttisaṃśayaviṣayatvasya, tathā caitrīyasvāśrayaniścayāvadhikatṛtīyakṣaṇavṛttimaitrīyasaṃśayaviṣayatvasya ca satvāttatra vvabhicāraḥ ।
evaṃ svatastvavādimātrasādhāraṇaṃ vā gurubhinnasvatastvavādimātrasādhāraṇaṃ vā dvedhā prayogaṃ maṇyabhamataṃ pradarśya anabhyāsadaśāpannajñānaprāmāṇyaṃ na svāśrayagrāhyamiti gurumatāsādhāraṇyena prayogoktamupalakṣaṇa mabhipretya siddhāntitavirodhiprayogāntaramāha vimatamiti ।। yadvetyanuṣaṅgaḥ । uktasaṃśayaviṣayībhūprāmāṇyasyaiva vyavasāyaprāmāṇyapadena grahaṇamiti dyotanāya vimatamityuktiḥ tasmāditi ।। uktarītyā prayogasambhavādityarthaḥ । na tu saṃśayānavatārastalīyapakṣakānumānāni । maṇyādyuktānāṃ saṃśayastharīyapakṣakāṇāṃ bhinnaviṣayatayā virodhābhāvāta । yadvā saṃśayasthale tathātvasiddhāvanyatrāpi tathātvameva kalpyam । na vairūpyamityāśayena sarvānumānānītyarthaḥ । dūṣaṇasujñānatāyai padakṛtyaṃ vivecayati atra sādhyetyādinā ।। svatastvaniruktāviti ।। paroktasvatastvaniruktibhaṅgaprastāva ityarthaḥ । tadvāraṇāya krameṇa svāśrayaniścayāvadhikatvena tṛtīyakṣaṇa vṛttitvena samānādhikaraṇatvena ca saṃśayo viśeṣitaḥ ।।
prathamaṃ vyavasāyaḥ, anantaraṃ jñānatvanirvikalpakaṃ vinā jñānāṃśaṃ nirvikalpasya ghaṭāṃśe savikalpakasya narasiṃhākārasya dharmijñānarūrasyānuvyavasāyasyotpattiḥ, anantare dvitīye tadanuvyavasāyasya sthitikṣaṇe koṭismiraṇaṃ, anantaraṃ tṛtīyakṣaṇe prāmāṇyasaṃdehaḥ, caturthakṣaṇer'thasaṃdeha iti sthitiḥ ।। ādye pūrvadaladvayena tava ghaṭatvaprakārakaṃ jñānaṃ tava ghaṭatvavadviśeṣyakaṃ jñānamitiśabdajñānayoḥ siddhasādhananirīsaḥ । yāvadityuktyā nyāyamate pañcamānuvyasāyādau bādhanirāsaḥ phasam । dvitīye ādyona jñānapadena tatpadasya prāmāṇyaparāmarśitāpatyā bādhanirāsaḥ, dvitīyena tu vyāpārānubandhitayā tādṛśātmādināprasiddhinirāsaḥ, phalam । tṛtīyenāpi vyāpārānubandhitayātmādigrāhyatayā bādanirāsaḥ phalam । samānādhikaraṇapadadvayena tādṛśeśvarajñānagrāhyatvābhāvādbādhanirāsaḥ phalamuktaprāyamityarthaḥ । uktārthaparijñānāya pakṣadharādyuktatadīyaprakriyāmāha - prathamamiti ।। nirvikalpakasyeti ।। jñānatvavaiśiṣṭyaviṣayakatvasyetyarthaḥ ।। ghaṭatvaprakārakatvapurovṛttiviśeṣyakatvaviṣayakasyetyarthaḥ । saṃśayahetutvopapādanāyaivamuktiḥ । ghaṭāṃśopi nirvikalpakasya tadayogāt koṭīti ।। koṭidvayasmaraṇaṃ samūhālambhanarūpamityarthaḥ । sādhāraṇadharmadarśanarūpadharmijñānasyobhayakoṭisādhāraṇyāditi bhāvaḥ artheti ।।
dvitīyahetāvapi tṛtīye pramāṇyasaṃdehakṣaṇe anuvyavasāyanāśātprāmāṇyasaṃśayaghaṭitā yār'thasaṃdehasāmagrī tasyā anuvyavasāyasamakālīnatvaṃ nāstīti nārthe vyabhicāraḥ । na tu svāśrayaviṣayakaniścasamānakālīyasaṃśayaviṣayatvaṃ hetuḥ । prāmāṇyasaṃśayotpattikṣaṇe a nuvyāvasāyasya nāśenāsiddheḥ । tṛtīyahetāvapi ghaṭaviṣayakaniścayadharmikaprāmāṇyasaṃśayajanyasaṃśayāviṣayatvaṃ paṭepyastītyarthe vyabhicāraḥ । tadvāraṇāya grāhyamāṇyāśrayaviṣayakatvena niścayo viśeṣitaḥ । idaṃ rajataṃ na vetyevaṃ rūpeṇārthasandeha ityarthaḥ । arthaghaṭikapūrvabhāviprāmāṇyasandehasyaiva koṭismṛtirūpatvāccaturthakṣaṇer'thasandeha iti bhāvaḥ ।। prāmāṇyasaṃśayaghaṭiteti ।। koṭismṛtirūpatvāttasya tadghaṭitā manassaṃyogādirūpā yā sāmagrītyarthaḥ । sāmagrījanyeti
viśeṣaṇaṃ vyarthaṃ evaṃ ca nārthe naikāntyamityāśaṅkya tatsārthakyaṃ vaktumāha natviti ।। dvītīyaheturmaṇikṛdabhimata evotprokṣito na sākṣādukta iti evameva tasyābhimatiḥ kiṃ sāmagrīpadaprakṣepeṇetyato asiddhirūpabādhakopadarśanetatkṛtam । asiddhivārakatvepi yathoktaviśeṣaṇaviśeṣyabhāvena vaiyarthyamiti bhāvaḥ paṭepīti ।। paṭajñānasyāpi grāhyaprāmāṇyāśrayatayā tadgrāhyakānuvyavasāyagrāhyatvena sādhyābhāvāditi bhāvaḥ viśeṣata iti ।। ma-kuṃ adanu -kuṃ rāhyapadaṃ na- ka ātma-mu-a-ā utona । tathāpi vyāvasāyaprāmāṇyasya svāśrayaviṣayikā yā prāmāṇyānumititastaddharmikaprāmāṇyasaṃśayajanyasaṃśayaviṣayatvādasiddhiḥ । tadvāraṇāya kiñciditi viśeṣaṇam । evaṃ ca nāsiddhiḥ । anumitiprāmāṇyasaṃśayena vyavasāyaprāmāṇyasaṃśayepyanuvyavasāya prāmāṇyasaṃśayena tatsaṃśayābhāvāt । na tu prāmāṇyasaṃśayājanyasaṃśayaviṣayatvaṃ hetuḥ । arthasyāpi tadajanyasaṃśayaṃ pratyapi viṣayatvena vyabhicārāt । atra sarvatra vipakṣe hetūcchittireva bādhikā । svatastvapakṣe anuvyavasāyasyaiva prāmāṇyaniścayarūpatvāt dvitīye tatsthitikṣaṇe tadabhāvaghaṭitā yā saṃśayasāmagrī tadabhāvena tṛtīyakṣaṇe prāmāṇyasaṃśayānupapatteḥ ।। tathā ca tasyāpyanuvyavasāyagrāhyatayā taddharmikaprāmāṇyasaṃśayajanyasaṃśayayogyatvena hetvabhānna vyabhicāra iti bhāvaḥ nāsiddhiriti ।। akhaṇḍābhāvānnāsiddhivārakatvaṃ doṣa iti bhāvaḥ anuvyavasāyeti ।। tasya prāmāṇyaniyamena kadāpi tatra sandehābhāvāditi bhāvaḥ । hetūcchittiṃ vyanakti svatastvetyādinā ।। tathā caviśeṣadarśane kathaṃ
sandeha iti bhāvaḥ tadabhāveti ।। prāmāṇyaniścayarūpaviśeṣaṇadarśanābhāvetyarthaḥ ।। ata eva dvitīye prāmāṇyaniścayasthitikṣaṇe tadabhāvaghaṭisaṃśayasāmagryabhāvena prāmāṇyasya svāśrayaniścayasamānakālīnasāmagrījanyasaṃśayaviṣayatvāyogāt । anuvyavasāyasya prāmāṇyagrahakatve grāhakaprāmāṇyasandehe grāhyasandehaniyamena vyavasāyaprāmāṇyānumiteḥ prāmāṇyasandehanevānuvyavasāya prāmāṇyasandehenāpi kādacidvyavasāyaprāmāṇyasandehāpātāt । na ceṣcāpattiḥ । anuvyavasāyasya prāmāṇyaniyamāditi ।। ucyate । ādye sādhye apasiddhānto bādho vyāghātaśca ।
ata eva ।। prāmāṇyaviścayasya tanniścayatvādevetyarthaḥ । dvitīya ityasya vivaraṇaṃ sthitikṣaṇa iti । tṛtīya hetūcchittiṃ vyanakti anuvyavasāyasyeti ।। pratijñādoṣāṃstāvadāhaādyo sādhya ityādinā ।। uktarūpeṇa svāśrayagrāhakatvasya prāmāṇyagrāhakatvarūpatayā tādṛśenānumityādinā grāhyatvasya paramatepi siddhatvāttadabhāvasādhane apasiddhāntaḥ । prāmāṇyagrāhakeṇa prāmāṇyaṃ na grahyamityukte bādho vyāghātaśca sphuṭa eva । svātantryeṇetyuktāvapi bādhoddhāragranthoktarītyā bādha eva । uktarūpasādhyasyārthepi satvena vyabhicāraprasaktya tadvārakahetuviśeṣaṇavaiyarthyācceti bhāvaḥ ।। sarvaṃ jñānaṃ guṇa iti śabda janyajñānaprāmāṇyāṃśa ityarthaḥ । tatpakṣīkaraṇasyāpi prāguktatvāditi bhāvaḥ । dvitīyeṃ'śe siddhasādhanam । upapādataṃ caitatparoktasvatastva niruktibhaṅge ।।
kiñca sādhye svaśabdaḥ kiṃ pakṣīkṛtaprāmāṇyamātra paraḥ ? kiṃ vā samabhivyāhṛtaparaḥ । aprāmāṇyasyāprāmāṇyavatyaprāmāṇyaprakārakatvarūpaprāmāṇyāśrayagrāhakeṇa jñānena grāhyatayā tadagrāhyarūpasādhyasyāprāmāṇyarūpe dṛṣṭānte abhāvāt । ghaṭarūper'the vyabhicārāprasaktyā hetau tṛtīyapadasya vyarthatvāt । asminpakṣe hi samabhivyāhṛto ghaṭa eva svaśabdārthaḥ । ata evāha upapāditaṃ caitaditi ।। bādhavyāghātayoḥ kaṇṭhato anuktāvapi upapāditaprāyatvādupapāditamityuktam ।। dṛṣṭāntahetudoṣau pakṣabhedenāhaḥ- kiñceti ।। śuktau rūpyatvabhramānantaraṃ bādhāvatāradidaṃ jñānamaprametyanuvyavasāye yadaprāmāṇyavatyaprāmāṇyaprakārakatvarūpaṃ prāmāṇyaṃ tasyāpi pakṣatvena tatprāmāṇyāśrayagrāhakeṇa taddhaṭakītabhūtāprāmāṇyasya grāhyatayā tatra sādhyavaikalyamityarthaḥ । aprāmāṇyavadityatra pakṣībhūtaprāmāṇyasaṃśayakoṭibhūtāprāmāṇyavadityarthasya taṭṭīkoktāvapi tādṛśaprāmāṇyaghaṭakasyāpi tathātvamapi bhāvaḥ । vyabhicārāprasaktiṃ vyanakti ।।
ghaṭe ca ghaṭāśrayī bhūtakapālagrāhakayāvajyajñānāgrāhyatvarūpaṃ sādhyamastyeveti kathaṃ tatra vyabhicāraprasaktiḥ । kiñcetairanumānaiḥ pramāṇyasya kiṃ sākṣagrahaṇayogyatvābhavaḥ sādhyate niścayarūpaphalābhāvo vā । nādyaḥ dharmyaṃśa iva vaiśiṣṭyāṃśepi tvanmate vyavasāyopanīyatvarūpā manmate vyavasāyopanīte tasminsākṣaṇaḥ sahajaśaktirūpāyogyatāstītyuktatvena bādhāt । saṃśayasya niścayarūpaphalābhāvenaivopapattyā yogyatvābhāvasādhane aprayojakatvācca । antye api phalābhāvasādhanaṃ kiṃ doṣaśaṅkādirūpeṇa prāmāṇyavirodhyupasthāpaka nanu grāhyajñānaprakāretyatra grahyajñānaśabdasyāpi svāśrayaparatayā ghaṭāśrayakapālasya niṣprakāraprakāratayā tadviśeṣyaviśeṣyakatayā ghaṭāśrayagrāhakayāvajjñānamaprasiddhamiti cenna । tādṛśajñānāprasiddhireva tadgrāhyatvaṃ tadabhāvarūpasādhyasatvāt । ata eva"sādhyamastyeva"ityaktam । yadvā kāpālaviṣayatādṛśajñānāprasiddhireva tadviṣayatvarūpaphalābhāvo ghaṭe na siddhaḥ । yena tatra vyabhicāraprasaktirna syāditya rucetyāha - kiñceti ।। dharmyaṃśa ityupalakṣaṇam । dharmadharmyaṃśayorivetyarthaḥ asminniti ।। vaiśiṣṭyāṃśaviṣaya ityarthaḥ uktatveneti ।। bādhoddhāragranthe apratibandheti ।।
sāmagrīsamavadhānenāpratibandhadaśāyāmuta pratibandhadaśāyām । tadā prāmāṇye saṃśayābhāvenāśrayāsiddheḥ । nāntyaḥ । na ca phalābhavenaiva yogyatvābhāvasmidhyati । vahnau dāhadaśakteriva sākṣaṇi prāmāṇyagrahaṇasyeva doṣaśaṅkādipratibandhena prāmāṇyāgrahaṇa śakteḥ sahajatvepi maṇyādipratibandhenādāhasyeva doṣaśaṅkādipratibdhena prāmāṇyagrahaṇasyopapatteśca । uktaṃ hi ṭīkākāraiḥ ।"na hi gokṣurakāpasarpaṇasāpekṣatvena gajasya gamanaśaktiḥ paratantrā"iti । sādhye saṃśayavelāyāmagrāhyamityanuktervikalpadvayāvakāśa iti bhāvaḥ iṣṭāpattiriti ।। apratibaddhasākṣavedyatvasya sākṣayogyatvasya vā svatastvasyāsmadabhimakatasyānapāyāditi bhāvaḥ ।। nanu phalābhāvena yogyatvābhāvānumānātsvatastvahānirevetyata āha na ceti ।। bādhasyoktatvāditi ।। tvanmata ityādinetyarthaḥ । śaktirūpayaugyatvasatve tadagraho ayukta ityata āha vahnāviti ।। pratibandhābhāvasāpekṣatve kathaṃ na svatastvahānirityata āha uktaṃ hiti ।। vādāvalyāmityarthaḥ ।
nanu maṇyuktahetūnāṃ svoktahetupratipakṣatvenātropanyāsādupādheḥ pratipakṣonnākatvapakṣe pratipakṣe pratipakṣāntaravadupādhyudbhāvanaṃ vyarthamityato maṇikṛnmatāvaṣṭambhenāha upādhervyabhicāretyādi ।। kiñcoktenānavasthārūpeṇa prathamasya prāmāṇyagrahaṇasyānipapattirūpeṇa ca tarkeṇa parāhatiḥ । api copādhervyabhicāronnākatvapakṣe anuvyavasāyaviṣayatvayogyatārahitopādhighaṭitatvamupādhiḥ । tadagrāhyopādhighaṭitatvaṃ ca tadagrāhyatvaṃ vinānupapannam । pratyakṣāgrāhyagurutvaghaṭitagurutvavattvādau tathā darśanāt । tvadiyo hetustu tadgrahyatvepi grahaṇarūpaphalābhāvenaivopapanna ityupādhissādhyavyāpakaḥ । dharmadharmivadvaiśiṣṭyāṃśepi yogyatāyā upapāditatatvenānuvyavasāyayogyatārahitopādhighaṭitatvaṃ pakṣībhūtaprāmāṇye sādhanavati neti sādhanāvyāpakatvaṃ spaṣṭam । sādhyavyāpakatvaṃ kathamityataḥ sādhyaṃ prati prayojakatvamasya vyanakti tadgrāhyeti ।। pūrvoktopādherniṣkupyānuvādoyam ।
hetoraprayojakatvamāha -tvadiya iti ।। tadgrāhyatvepi tadgrahaṇayogyatvepītyarthaḥ । evaṃ copādhihetatvoranukūlatarkabhāvābhāvoktyā - anukūlena tarkeṇa sanāthe sati sādhane । sādhyavyāpakatābhaṅgatpakṣe nopādhisambhavaḥ ।। ityasyānavakāśa iti bhāvenāha sādhyavyāpaka iti ।।
sākṣaṇo jñānagocarasya jñānatvāṃśepi savikalpakatvāttatsiddhyarthaṃ paroktaṃ nirāha ।। kiñcānuvyavasāyasya narasiṃhākāratve ghaṭaniṣayakaṃ pramāṇaṃ na vetyeva saṃśayaḥ syāt । na tu ghaṭaviṣayakaṃ jñānaṃ pramāṇaṃ na veti। jñānatvasya dharmitāvacchedakatvenājñānāt । kiñcedye saṃśayasya tṛtīyakṣaṇavṛttitvamasiddham । asarvajñenātīndriyātisūkṣmakṣaṇeyattāyā niścetumaśakyatvena svāśrayaniścayāvadhikatṛtīyakṣaṇa eva saṃśayo na tu caturthādāviti nirṇetumaśakyatvāt । yadi tvanuvyavasāyasya prāmāṇyaviścayarūpatvābhāvāddvitīyakṣaṇe tanniścāyābhāvaviśiṣṭakoṭīsmaraṇarūpasaṃśayasāmagryāḥ satvena saṃśayasya tṛtīyakṣaṇavartitvakalpanaṃ tarhi saṃśayasya tṛtīyakṣaṇavṛttitvenānuvyavasāyasya prāmāṇyaniścayarūpa tvābhāvarūpaṃ paratastvaṃ tvāyā sādhyata ityanyonyāśrayaḥ ।
ajñānāditi ।। evaṃ ca tadarthaṃ jñānatvavaiśiṣṭyajñānāntarāṅgīkāre ca svāśrayaniścayāvadhikatṛtīyakṣaṇavṛttitvamasiddhamiti bhāvaḥ । nanu niścayapadena savikalpaka eva vivakṣyata ityata āha kiñceti ।। hetutrayasādhāraṇadoṣānuktvā prātisvikarūpeṇāpi doṣamāha kiñcādya iti ।। asiddhamiti ।। sandagdhasiddhamityarthaḥ ।। na ca caturthādikṣaṇavṛttināpi saṃśayena paratastvasiddhiḥ । dvitīyakṣaṇotpannena koṭismaraṇena prāmāṇyaniścayarūpapratibandhakavaśāttṛtīyakṣaṇe saṃśayānutpādepi tṛtīyakṣaṇotpannena pratibandhakadhvaṃsena viśiṣṭaṃ tatkṣaṇe tiṣṭhadyatsaṃśayasāmagrīrūpaṃ koṭasmaraṇaṃ tena caturthakṣaṇe saṃśayotpādanasambhavāt । siddhe cānuvyavasāyasya prāmāṇyaviścayatvābhāve saṃśayasya tṛtīyakṣaṇavṛttitvāsiddhiḥ । tatsiddhau ca tatsiddhirityarthaḥ ।
prāmāṇye niścitepi caturthakṣaṇādau tatra saṃśayo nānupapanna ityaprayojako heturityāha na cetyādinā ।। anuvyavasāyāsthitikṣaṇotpannenetyarthaḥ prāmāṇyaniścayarūpeti ।। pūrvatanadharmijñānākhyaprāmāṇyaniścayarūpetyarthaḥ tatkṣaṇa iti ।। tṛtīyakṣaṇa ityarthaḥ ।। tadā tanmate dharmijñānasya nāśepi tasya koṭismaraṇa evopayogena tadabhāvasyādoṣatvāt । tasya nāśepi smṛtyupanīte tasmin jñānaṃ pramāṇaṃ na veti saṃśayopapatteśca । na ca tasya prāmāṇyatvenaiva smṛtyopanayaḥ tathaiva prāganubhavāditi vācyam । doṣeṇa prāmāṇyāṃśapratibandhasambhavāt । dvitīyahetāvapyanavyavasāyasya prāmāṇyaviṣayakatve siddhe dvitīye anuvyavasāyasya sthitikṣaṇe prāmāṇyaniścayābhāva viśiṣṭakoṭismaraṇarūpasaṃśayasāmagryāḥ satvena tasyā anuvyavasāyarūpaniścayasamānakālīnatvasiddhiḥ । siddhe ca tasminnuktarūpasāmagrījanyasaṃśayaviṣayatvena prāmāṇyasyānuvyavasāyaviṣatvāsiddhirityanyonyāśrayaḥ । vastutastu manmate doṣasthale vyavasāyasya sākṣavedyatvātta tprāmāṇyasya ca mānasatvāttanmātropanayo na viruddha iti bhāvaḥ ।
dvitīyahetāvapīti ।। svāśrayaniścayasamānakālīnatvaṃ saṃśayasāgagryāmasiddhamiti yojyam । koṭismaraṇādisāmagrī tatkālīneti jñāyata ityato durjñānametadityāha anuvyavasāyasyetyādinā ।। dvitīya ityasyārtho anuvyavasāyasya sthitikṣaṇa iti । tṛtīyahetāvapīti ।। anuvyavasāyadharmikaprāmāṇyasaṃśayajanyasaṃśaviṣayatvaṃ durjñānamiti yojyam । anuvyavasāyasya prāmāṇyaniyamadeva tatsujñānamityata āha anuvyavasāyasyeti ।।
na tvanuvyavasāyadhmikatvamityasyārthasya siddhyā vyavasāyaprāmāṇyā nuvyavasāyadharmikaprāmāṇyasaṃśayajanyasaṃśayāviṣayatvasiddhe tasminnanuvyavasāyasya prāmāṇyaniyamasiddhityanyonyāśraya eva । etena prāmāṇyaṃ parato jñāyate anabhyāsadaśāyāṃ sāṃśayikatvāt aprāmāṇyavat । paratastvaṃ ca yatprativādinā niṣidhyate tadeva sādhyate । atra ca bhāgāsiddhirna doṣaḥ । siddhe ca tasminniti ।। vyavasāyaprāmāṇyasyetyādiparāmarśaḥ । siddhāntepa saṃśayādisthalīyaprāmāṇyānuvyavasāyasya pramātvāniyamāditi bhāvaḥ । evaṃ maṇyuktānumānāni nirasya dvitīyastabake kusumājalāvudayanoktaṃ sudhāyāmāśaṅkitamanumānaṃ ca nirāha eteneti ।। nirastamityanvayaḥ । nanu paratvasyānyatvarūpasya kovalānvayitvena svatastvepyupapatyār'thāntarāmityatastatpariṣkaroti paratastvaṃ ceti ।। tatprakāraprakāretyādinā prāguktarūpajñānā grāhyatvaṃ niṣidhyata iti tadevetyarthaḥ ।
tathā ca"svagrāhyatvepi kadācitparagrāhyatvātsvasyāpyanyāpekṣayā paratvāt"ityādimaṇyuktakhaṇḍanānavakāśa iti bhāvaḥ atra ceti ।। nanu"anabhyāsadaśāyāmiti bhāgāsiddhivāraṇārthaṃ"iti vardhamānokteḥ kathaṃ bhāgasiddhiśaṅketi cenna । prāmāṇyamātrasya pakṣatvena sāṃśayikatvādityuktau kvacidasiddheranabhyāsadaśāyāmityuktā vabhyāsadaśotpanna jñānaprāmāṇyepakṣaikadeśe anabhyāsotpannepi sarvatra sandehābhāvena bhāgāsiddhiśaṅkāyāṃ pracīnamatābhipretadoṣatvoktiriti jñeyam । uddeśyasya pakṣatāvacchedakadharmasamānādhikaraṇasādhyapratītirūpasya phalasya tatsamānādhikaraṇasādhanapratītirūpasya karaṇasya cāvighātāt । yatra sarvatra pakṣe sādhyapratītiruddeśyā tatraiva sā dauṣaḥ । atra ca na kācana kṛsṛṣṭiḥ । nāpi sāmānyavipratipattyanānuguṇyamiti nirastam । bādhāprayojakatvādyuktadoṣāt ।
uddeśyasyeti ।। yathā bhaugāyatanatvādirūpā vyagraśarīrādilakṣaṇenāpi kevalapyatirekiṇetarabhedādisādhanam anyathā tanna syāt। tathehāpi yāvati heturasti tāvati pakṣe pakṣatāvacchedakasāmānādhikaraṇyena sādhyasiddhisambhavāt । tāvata evoddeśyatvāt । uddeśyasiddhiphalakatvādanumānasyetyarthaḥ । tarhi doṣa eva na syādityata āha yatra tviti ।। tathā ca maṇau yadanabhyāseti viśeṣaṇamudayanoktahetuviśeṣaṇaṃ bhaṅtvā pakṣaviśeṣaṇaṃ kṛtaṃ tadasiddhivārakaṃ vyarthamityupetyeti jñeyam । maṇyuktapakṣāpekṣayātra guṇaviśeṣaṇamāha - atra ceti ।। pracīnoktānumānapakṣe pakṣatāvacchedakanirvacanakleśo vā hetupakṣatāvacchedakaikyanibandhanaḥ siddhanādhanatā klośo vā hetupakṣatāvacchedakaikyanibandhanaḥ siddhasādhanatā kleśo vā narasīṃhākārajñānaviśeṣaṇadurjñānatva etenaiva prāmāṇyaṃ parato jñāyate । prāmāṇyāprāmāṇyānyataramātrakoṭikasaṃśaya viṣayatvādaprāmāṇyavadityādyapi nirastam । tasmājjñaptāvuptattau ca prāmāṇyaṃ svata eveti ।
kleśo vā netyarthaḥ । aprayojakatvādityādipadena pratikūlatarkaparāhatisopādhikatvādigrahaḥ । sudhāktadiśā svataḥ pramāṇatvenāṅgīkṛtadharmijñānānumitiprāmāṇye vyabhicārasya ca grahaḥ etenaiveti ।। bādhādinaivetyarthaḥ । dṛṣṭāntaghaṭanāya hetāvaprāmāṇyapadam । anyataparaśabda ubhayaparaḥ । prāmāṇyāprāmāṇyobhayamātrakoṭiketyarthaḥ । saṃśayaviṣaye gha ṭādyarthevyabhicāranirāsāya prāmāṇyāprāmāṇyāntarakoṭiketyuktiḥ । idaṃ jñānaṃ guṇo na vā pramāṇamapramāṇaṃ veti tadaṅtīkṛtacatuṣkoṭikasaṃśayaviṣayajñāna gaṇatve vyabhicāranirāsāya mātretyuktiḥ । yadi ca viṣayakatvādityasya koṭitvādityarthastadā guṇatve vyabhicāravāraṇāya mātrapadamiti jñenam । ādipadena prāmāṇyaṃ parato jñāyate svato agrāhyatve sati grāhyatvādityādergrahaḥ । upapādatajñāptisvatastvenaivotpattāvapi tatsiddhaprāyamiti bhāvenottaravādopatrepaṇāyoktamupasaṃharati tasmāditi ।। svatastve sādhaka bhāvādbādhakābhāvātparatastvapakṣe tadubhayāvādityarthaḥ । utpattau svatastvaṃ ca sudhoktadiśā jñānajanakamātrādhīnajanmatvamiti spaṣṭamiti bhāvaḥ । etadapyuktaṃ"anyathā"ityādinā । phalābhāvamātreṇa svarūpayogyatvābhāvasādhane lokasiddhasarvavyavasthāyogādityarthaḥ ।।
।। jñaptau paratastvānumānabhaṅgaḥ ।। ।। etadapīti ।। niścayarūpaphalābhāve yogyatvābhāvo netyetadapītyarthaḥ loketi ।। pratibandhakasthalīyadāhādyabhāvepi vahnyodastacchaktatāstīti lokasiddhavyavasthetyarthaḥ । ।। jñaptau paratastvānumānabhaṅgaḥ ।। ।। nanu kathametat anityapramā jñānahetvatiriktahetujanyā kāryatve sati tadviśeṣatvāt ।
etaditi ।। utpattau ca prāmāṇyaṃ svata evetyetadityarthaḥ । kuta ityataḥ kusumāñjalyuktena tatvanirṇayaṭīkādyāśaṅkitenānumānena virodhaṃ mānābhāvaṃ ca hetudvayamāha anityaprameti ।। prametyevodayanoktāvapīśvarajñānāṃśe bādhavāraṇāya tadabhipretaṃ svayamuktamanityeti ।। ata eva anityapramātvaṃ kāryatāvacchedakaṃ iti rucidattoktiḥ । hetvadhīnatve jñānahetvadhīnatve na sādhye siddhasādhanamato jñānahetvatiriktahetujanyeti ।। tadviśeṣatvāt ।। jñānaviśeṣatvādityarthaḥ । īśvarajñāne vyabhicāranirāsāya kāryatve satīti ।। jñāne taddoṣanirāsāya viśeṣyam ।। anyathāpramāpi pramā syāt । yadi doṣapratibandhānna pramā tarhi jñānamapi sā na syādityanukūlatarkasanāthānumānavirodhāt । svatastve ca mānābhāvāditi cenna । pramāyā jñānatvena taddhetorjñānahetutatayā tadatiriktajanyatvasādhane bādhāt । nāpi jñānatvaprayojakahatvatiriktahetujanyeti sādhyam । pratyakṣatvādiprayojakānāmindriyādīnāṃ
etena maṇau janyatvādīti hetvanuvādo anucita iti sūcitam । kusumāñjalau maṇau coktamanukūlatarkamāha anyatheti ।। pramātvasya jñānasāmagrīmātraprayojyatve aprāmāyāmapi pramātvaṃ syāt । tatrāpi jñānasāmānyahetoḥ satvāditi bhāvaḥ jñānamapīti ।। jñānatvapramātvayorekasāmagrīprayojyatvādekāṃśe pratibandhe aparāṃśeti tathātvāditi bhāvaḥ । mānābhāvācceti cānvayaḥ । vyāghātaṃ cāha virodhācceti ।। jñānājanakajanyatvārthatvepyuktadoṣāveveti bhāvaḥ ।। maṇikutotprekṣya dūṣitānapi pakṣān śiṣyāṇāṃ subodhāyānūdya nirā karoti nāpīti ।। pratyakṣatvādītyādipadenānumititvopamititvāśābdatvānāṃ tathā cākṣuṣatvādītyatra rāsanatvādīnāṃ dvitīyacaturthādipadānāṃ ca parāmarśopamānaśabdajñānānāṃ rasanādīnāṃ ca grahaḥ । cākṣuṣvādiprayojakānāṃ cakṣurādīnāṃ ca jñānatvaprayojakātiriktatvena yathāyathaṃ taismiddhasādhanāt ।
nāpi jñānasāmānyasāmagryatiriktasāmagrījanyeti sādhyam । sāmagrīśabdena kṛtsnakāraṇacakravivakṣāyāṃ sāmagrībhe de kāryabhedaniyamena pramāyā jñānabhinnatvāpatteḥ । katipayakāraṇaca kravivakṣāyāṃ coktarītyendriyādibhiḥ siddhasādhanāt ।। । etenānityajñānatvāvacchinnakāryatā bhinnakāryatva siddhasādhanādityupalakṣaṇam । jñānatvasyeśvarajñānavṛttitvena karaṇāprayojyatayā tatprayojakasāmagryaprasiddhya sādhyaprasiddhirityapi bodhyam ।। nanu jñānatvaprayojakahetvityasya jñānatvāśrayajanakasāmagrītyartho vivakṣitaḥ । tena nendriyādībhiḥ siddhasādhanam । teṣāmapi tadāśrayajanakasāmagrītvena tadanyatvābhāvādityata āha nāpi jñānasāmānyeti ।। jñānatvāśrayasāmagrītyarthaḥ sāmagrībheda iti ।। sāmānyaviśeṣakāryasthalepi sāmānyakāryasāmagrīto viśeṣa kāryasāmagrī na bhinnā kintu militaiveti bhāvaḥ siddhasādhanāditi ।। indriyādīnāmapi jñānatvāśrayakatipayakāraṇānyatvāditi bhāvaḥ ।।
jñānatvasya nityavṛttitayānavacchedakatvādāha anityajñānatveti ।। anityajñānatvenā navacchinnā niyatā vyāvartitā vā yā kāryatā dayaniyamena-ga cakrapadaṃ - na-mu-ca । ayaṃ granthaḥ-ka-ca pustake nāsti anya-mu-cha-ga araṇa-kuṃ āryapadaṃ na-mu nāva-kuṃ a-ā ityavyāvartitā -kuṃ vā iti - na -ā-kuṃ pratiyogikakāraṇajanyeti sādhyata iti nirastam । indriyādibhiḥ siddhasādhanāt ।। anityajñānamātravṛttirātmamanoyogādiprayojyā kāryatā tadanyakāryatvaṃ pramāniśaṣṭhapraṇāniṣṭhaṃ ca tatpratiyogikaṃ tannirūpitaṃ yatkāraṇaṃpramārūpakāryakāraṇaṃ apramārūpakāryakāraṇaṃ guṇadoṣalakṣaṇaṃ tajjanyetyarthaḥ । doṣajanyatve bādhādguṇajanyatvena sādhyaparyavasānaṃ dṛṣṭānte pramāyāṃ doṣajanyatvena sādhyānugamo jñeyaḥ siddhasādhanāditi ।। kāryatvapadena pramādivṛttikāryatva miva pratyakṣamātravṛttikāryatvamanumityādimātravṛttikāryatvaṃ cākṣuṣādijñānamātravṛttikāryatva mapi bhavatīti tattatpratiyogikakāraṇānīndriyādīnyapi bhavantīti taismiddhasādhanamityarthaḥ pramāprameti ।। tadubhayaheturjñāsāmānyasāmagryātmamanoyogādiḥ । tadbhinnaheturguṇo doṣaśca । tajjanyatvaṃ ca pakṣadṛṣṭāntayoḥ pramāpramayoḥ pūrvavajjñeyam । prametyuktyā siddhasādhanatvasyāprametyuktyā bādhasya na nirāsaḥ । na ca prāgabhāvavyaktiviśeṣaṇārthāntaram । bhāvatvena viśaṣaṇāt ।
yanmate guṇādervirodhipratibandhakatvaṃ svakāryatvaṃ ca tanmatenāha pramāpramānyatareti ।। anityaprametyevaṃ prāguktapakṣānukarṣo atrottaratra ca jñeyaḥ । anyatarapratibandhakaśca guṇo doṣaśca । tajjanyatvaṃ pūrvavat । hetau janyaprameti yojyam । hrama-cha etannāsti -kuṃ anityaprameti prāguktapakṣānukarṣaḥ sarvatrajñeyaḥ । doṣa,-a etāvat-ā pustake nāsti iyaṃ paṅktirnāsti-ā-a anityānubhatvāt apramāvat ṣa cākṣuṣapramā cākṣuṣabhramājanakajanyā anityapramātvāt rāsanapramāvaditi nirastam । pramājanakavyaktiviśeṣasyobhayahetubhinnatvenāpramāpratibandhakatvena cākṣuṣabhramājanakatvena ca siddhasādhanāt ।
nāpi anityapramā apramāvyāvṛttadharmāvacchinnakāryatāpratiyogikāraṇajanyā apramāvijātīyakāryatvāt । pramāpramābahirbhūtamīśvarajñānamiti mate tu yathāśrutameva । anumityādipratibandhakapratyakṣasāmagrījanyatvena siddhasādhanavāraṇāya svavirodhītyanubhavaviśeṣaṇam । apramārūpo anubhava ityarthaḥ । svaśabdasya pakṣībhūtānityapramāmātraparatvenānumityādeḥ svavirodhitvābhāvānnoktadoṣaḥ । svavirodhismṛtipratibandhakānubhavasāmagrījanyatayā siddhasādhanatāvāraṇāyānubhavadam apramāvaditi ।। tatra doṣajanyatvena sādhyānugamo dhyeyaḥ cākṣuṣabhramājanaketi ।। pakṣe guṇajanyatvena dṛṣṭānte rasanendriyasaṃprayogajanyatvena sādhyaṃ bodhyam । ādyasūtraṃ smṛtyanubhavasādhāraṇaṃ sādhyam dvitīyamanubhavasādhāraṇaṃ tṛtīyaṃ cakṣurādipratyakṣasādhāraṇamiti sādhya trayaṃ vivektavyam vyaktiviśeṣasyeti ।। nirdeṣārthakaraṇasamprayogādirūpasyetyarthaḥ apramāpratibandhakatveneti ।। tadanutpādavyāpyatvarūpapratibandhakatvenetyarthaḥ ।। apramāyāḥ
svavirodhyanubhavapratibandhakatvena - cha dhyeyam - ā tṛtīyaṃ -ā caturthaṃ-ā catuṣṭayam-mu"sādhyatrayamiti"nāsti-ā । iyaṃ paṅktirna apramāvyāvṛttadharmāvacchinnakāryatvamindriya amprayogasya tatpratiyogikakāraṇamindriyādīti tajjanyatvena siddhasādhanāt । nāpi anityapramā apramā kāraṇavijātīyakāraṇajanyā apramāvijātīyakāryatvāt ghaṭavat । anyathā kāryavaijātyamākasmikaṃ syāditi yuktam । hetau vijātīyatvaṃ yadi viruddhajātyadhikaraṇatvaṃ tada pramātvasyājātitvenāsiddheḥ । yādi tu
svavirodhyanubhavatvādapramāpratibandhakatvenetyanenaiva svavirodhyanubhavapratibandhakatvenetyasyāpyuktatvānna tasya pṛthaguktiḥ । indriyasaṃprayogasyeti ।। indriyasamprayogatvasyāpramāvyāvṛttattvena tadavacchinnakāryatvaṃ tasyetyarthaḥ । indriyādisamprayogasye ti dhyeyam । agra indriyādīti śravaṇāt tajjanyatveneti ।। saṃyogatvāvacchinnaṃ prati dravyatvena janakatvādindriyasyāpi dravyatvāditi bhāvaḥ ।। maṇukṛtā siddhāntitānumānānyapyanūdya nirāha ।। nāpyanityaprametyādinā ।। apramāvijātīyeti ।। apramākāraṇa vijātīyetyarthaḥ । taduktamevānukūlatarkamāhaanyatheti ।। vijātīyakāraṇājanyatva ityarthaḥ ajātīyatveneti ।। idaṃ rajatamityādau dharmyaṃśe satvepi dharmāṃśe aphabhavena pramātvasyāvyāpyavṛttitvāt । jñānatvasamaniyatatvācceti bhāvaḥ ।। viruddhadharmamātrādhikaratvaṃ tadā paṭajñānavijātīyakārye ghaṭajñāne vyabhicāraḥ । anumityādīsādhāraṇaghaṭajñānamātrānugatakāraṇābhāvāt । pākajarūparasādau kāraṇavaijātyepi kāryavaijātyadarśanācca । syādetat ।anityapramātvaṃ anityajñānatvāvacchinnakāryatvapratiyogikakāraṇatābhinnakāraṇatāpratiyogi kāryatāvacchedakam । anityajñānatvavyāpyakāryatāvacchedakadharmatvāt apramātvavat ।
ghaṭajñānajātīyamapi kāryaṃ tadvijātīyakāryakāraṇavijātīyaghaṭendriyasannikarṣādijanyamiti na vyabhicāra iti maṇyuktinirāsāya vyabhicāraṃ vyanakti anumityādīti ।। aprayojakatvaṃ cāha pākajeti ।। na ca tatrāpi tatprāgabhāvarūpahetuvaijātyamastīti vācyam । bhāvarūpavijātīyeti sādhyārthatvāt । anyathā prāgabhāvenaiva siddhasādhanatāpatteriti bhāvaḥ ।। maṇyuktānumānāntaramāśaṅkate syādtaditi ।। pramātvasya nityavṛttitayā kāryatāvacchedakatvādanityapramātvamityuktiḥ । evaṃ sādhyepi jñeyam । anityajñānatvāvacchinnaṃ yatkāryatvaṃ tatpratiyogikā tannirūpitā kāraṇatā ātmamanoyogādiniṣṭhā tadbhinnā yā kāraṇatā guṇadoṣaniṣṭha tatpratiyogikakāryatāvacchedakamityuktau pakṣe guṇajanyavāvacchedakatvena dṛṣṭānte doṣajanyatāvacchedakatvena sādhyasiddhiḥ । anyathā bādhāditi bhāvaḥ । hetāvanityajñānatve vyabhicāranirāsāya vyāpyāntaṃ dharmaviśeṣaṇam । abhedepi vyāpyatvamiti pakṣe tu nyūnavṛttitvaṃ vyāpyatvaṃ bodhyam । ghaṭa nityajñānatvādau tadvāraṇāya viśeṣyam bādhakaṃ vineti ।। na ca viśeṣyāsiddhiḥ । anityapramātvaṃ kāryatāvacchedakam bādhakaṃ vinā kāryamātravṛttidharmātvāt apramātvavadityanena tatsiddheḥ । nīlaghaṭatvādau pratyekānugakaprayojakadvayādeva nilarūpaghaṭatvayoḥ siddhyā samājasyārthikatvaṃ bādhakam । janyaghaṭajñānatvādau tu svāvacchinnakāryatvapratiyogikakāraṇāsambhavo bādhaka iti na tatra vyabhicāra iti cenmaivam । ghaṭajñāna iva vakṣyamāṇarītacyānityapramāmātre pyanugata guṇābhāvenānumāna dvayepi bādhāt । dvitīye viśeṣaṇāsiddheśca । avacchedakāntaropapannakāryatāśrayavṛttitvaṃ vā svāvacchinnakāryatāpratiyogikakāraṇāsambhavo vā ekavyaktikatvaṃ vā gauravaṃ vetyādi yatkāryatāvacchedakatve bādhakaṃ taddhvinetyarthaḥ apramātvavaditi ।। tatra bādhakacatuṣṭayasyāpyabhāvāddhetusādhye vyakte iti bhāvaḥ ।।
hetau viśeṣaṇakṛtyaṃ maṇyuktameva dūṣaṇa jñānasaukaryāyāhaḥ nileti ।। prayojakadvayāditi ।। ghaṭatvaprayojakānnīlatvaprayojakāccetyarthaḥ samājasya ।। ghaṭatvanīlatvarūpāvacchedakāntaropapannakāryata śravaṇavṛttitvamityarthaḥ sveti ।। svāvacchinnaṃ yatkāryatvaṃ tannirūpitānugataikakāraṇāsambhava ityarthaḥ ghaṭajñāna iveta ।। janyaghaṭajñāna ivetyarthaḥ viśeṣaṇeti ।। svāvacchinnakāryatvapratiyogikaikakāraṇāsambhavarūbādhakasyaiva satvena bādhakaṃ vinetyarasyāsiddherityarthaḥ vyartheti ।। jñānatvādau nityavṛttitvabādhakābhavenaiva vyabhicāranirāsāditi bhāvaḥ ।। bādhakarāhityasyaiva hetutvasambhave vyarthaviśeṣyatvācca । sādhakābhāvena satpratipakṣatvācca । apramāmātrānugatadoṣābhāvena dṛṣṭāntasya sādhyasādhanavaikalyācca ।। nanu pramāviśeṣyahetūnāṃ bhūyo avayavendriyasannikarṣādīnāṃ pramāmātre sannikarṣatvādinānanugamepi guṇatvenānugatirastīti kathaṃ bādha iti cenna । guṇatvasyājātitvena pramāmātrajanakatvarūpatayānyonyāśraya yāt ।। na ca bādhakaṃ vinetyatra prāguktabādhakacatuṣṭayameva bādhakapadena vivakṣitam । ato jñānatvādau vyabhicāranirāsāya viśeṣyamiti
vācyam । sāmānyaśabdasya viśeṣaṇaparatvamupetya viśeṣya kṛtyokterayuktatvāditi bhāvaḥ ।। sādhaketi ।। anugatakāraṇatāvacchedakena hi kāryatāvacchedakamupeyam । prakṛte cānugatakāraṇaṃ neti vakṣyamāṇatvāditi bhāvaḥ dṛṣṭāntasyeti ।। anumānadvayepītyanukarṣaḥ । anugatadoṣābhāvenādyahetau kāryatāvacchedakatvasya dvitīye svāvacchinnakāryatetyādibādhakābhāvasya cābhāvena sādhanakaivalyam । anugatakāraṇābhavena sādhyavaikalyaṃ cetyarthaḥ ajātitveneti ।। saṃyogatvajñānatvādinā sāṅkaryāditi bhavaḥ । etena dṛṣṭānte bhramahetūnāṃ doṣatvenānugamopa prayuktaḥ anyonyāśrayāditi ।। etadapyuktaṃ"prāmāṇyaṃ ca svata eva anyathānavasthānāt"iti । utpadyata iti śeṣaḥ । jñānātmikāyā bhramepi dharmyaṃśe anuvṛttāyāśca pramāyāḥ jñānahetvanyahetujanyatvaditi sādhane dhaṭādivadajñānatvādyapatyā pramā jñānaṃ ghaṭastu netyādivyavasthāyogādityarthaḥ ।। utpatto paratastve cirantanānumānabhaṅgaḥ ।।
anatyapramātvasya kāryatāvacchedakatvasiddhāvuktarūpaguṇatvasiddhiḥ। tatsiddhau ca tatsiddhityanyonyāśrayayādiryarthaḥ cirantanānumānabhaṅgaḥ । udayanoktānumānasyaiva maṇikṛtā pariṣkṛtatvena nūtanānumānākāraṇāttadbhaṅgena maṇyuktānumānabhaṅgopīti cirantanetyevoktam ।। ।। utpattau paratastve cirantanānumānabhaṅgaḥ ।। ।। atha mataṃ grāhyapramā vā viśeṣyaniṣṭhaviśeṣaṇajñānaṃ vā avidyamānāsaṃsargrāgraho vā guṇaḥ ।। yaduktamanugataguṇābhāvenānumānadvaye bādhādityādi tanneti bhāvenānuguṇamāśaṅkya nirāha atheti ।। yadyapi"pramāmātre nānugato guṇa"ityevoktaṃ maṇau tathāpi pakṣadharapragalbhakhyātṛbhiranugataguṇasyoktatvāttanmatāśaṅkeyam grāhyeti ।। yena yadgrāhyaṃ tatra tatpramāhetustyirthaḥ viśeṣyaniṣṭheti ।। viśeṣyasambaddhetyarthaḥ ।
pramāmātre anugate hetuḥ । nācātra pramāṇābhāvaḥ । ādye pakṣe viśiṣṭajñānatvena viśeṣaṇajñānajanyāṃ dhārāvāhikottarapramāṃ prati viśeṣyamapi viṣayīkurvantyāḥ pūrvasyā grāhyamāyāḥ kāraṇatve kḷpte pramāntaraṃpratyapīśvaraniṣṭhāyā grāhyapramāyā guṇatvakalpanāt । dvitīyepi viśiṣṭajñānarūpaṃ sāmānyaṃ prati viśeṣaṇajñānasya viśeṣaṇajñānatvenarūpeṇa sāmānyena kāraṇatve"yatsāmānyayoḥ kāryakāraṇabhāvo bādhakābhāve sati tadviśeṣayorapi saḥ "iti nyāyena viśiṣṭapramāṃ prati viśeṣyaniṣṭhaviśeṣaṇajñānatvena kāraṇatvakalpanāt । tṛtīyepi saṃsargagrahasāmānyaṃ pratyasaṃsargāgraha mātrasya kāraṇatvena tadviśeṣasyāvidyamānāsaṃsargrāgrahasya saṃsargapramāṃ prati kāraṇatvakalpanāt iti।।maivaṃ- ādyapakṣe dhāravāhakapūrvapramāyāṃ grāhyapramātve satyapi tasyā viśeṣaṇajñānatvenaiva kāraṇatayā grāhyapramātvena tadabhāvāt ।। tenāśabdaityādau na doṣaḥ । avidyamāno yo saṃsargaḥ dharmidharmasaṃmbandhābhāvaḥ tadagraha iti tṛtiyapakṣārthaḥ । matatrayepi krameṇa yuktīrāha ādyetyādinā ।। pramāntaraṃ pratīti । anubhavaṃ pratītyarthaḥ viśiṣṭeti ।। janyaviśiṣṭajñānetyarthaḥ
tadabhāvāditi ।। kāraṇatvābhāvādityarthaḥ । tatra tasyāḥ samānādhikaraṇāyā eva kāraṇatvakḷptyā pramāntarepi samānādhikaraṇāyā eva kāraṇatvakḷptyā pramātvepi samānādhikaraṇāya eva tatkalpanāprasaṅgācca ।। īśvarajñānasya bhramaṃ pratīvopādānasākṣātkāratayaiva kāraṇatvasya kḷptatvena grāhyapramātvena kāṇatvakalpanasya prāmāṇyaparatastvaniścayādhīnatvenānyonyāśrayācca। grāhyapramātvenaiva kāraṇatvamityatra kalpakābhāvāditi bhāvaḥ ।।
na ca śābdapramāyāṃ grāhyaviśeṣasya vākyārthasya pramāheturiti pramāsāmānye grāhyapramāsāmānyaṃ heturiti vācyam । tathāpa grāhyapramāmātrasyātiprasaktatayā tadgrāhyapramāyāṃ tadgrāhyapramāheturityananugama evetyanugataguṇālābhāvat । apramātve dṛṣṭānte sādhyavaikalyasyaivamapyaparīhārācceti bhāvaḥ ।। nanvastu viśeṣaṇajñānatvenaiva hetutetyata āha tatreti ।। yadvā grāhyapramātvena tatra kāraṇatvepi na sarvatrānugataguṇālābha ityāha tatreti ।। uktaviśiṣṭapramāyāṃ tasyāḥ viśeṣaṇapramātvena hetubhūtapūrvapramāyā ityarthaḥ kḷptyeti ।। anyathātiprasaṅgānnirvikalpakādarānāpatteśceti bhāvaḥ ।। īśvareti ।। liṅgābhāsavipralambhakavākyajanyayoryādṛcchikasaṃvāvena pramāyostvaduktavyadhikaraṇajanyatvavatsamānādhikaraṇadoṣajanyatvasyāpi satvenāpramāṇyāsyāpyapātācca ।।
dhārāvāhike bhrame pūrvasya bhramasyottarabhramaṃ pratitvaduktarītyā grāhyabhramatvena kāraṇatve kḷpte bhramāntarepi grāhyabhramāḥ kāraṇatvena kalpyaḥ । sa eva ca bhramamātre anugate doṣaḥ । evaṃ ca saṃvādādiśukādivākyamūlatvena nityapramāvadvisaṃvādīśukādīvākyamūlatvena nityabhramopi siddhyedityatiprasaṅgācca ।। ādyadvitīyayorviśeṣṭajñānaṃ prati viśeṣaṇajñānakāraṇatvasyaiva māṃ pratyasiddheśca । vakṣyate caitannirvikalpakabhaṅge ।। yādṛcchiketi ।। yādṛcchikasaṃvādena hetunāvagatapramātvayorityarthaḥ aprāmāṇyasyeti ।। nacāyaṃ doṣaḥ siddhāntepīti vācyam ।। viṣayasatvābhāvaviśiṣṭasyaiva doṣasyāpramāhetutvāt । nacaivaṃ paramate yuktam । uktarūpadoṣābhāvadeva pramātvopapattau guṇasya hetutānāpatteriti bhāvaḥ ।।
natyabhramopīti ।। anyathā prāguktāpramātvadṛṣṭānte sādhyasādhanavaikalyāpatteḥ । itonyasyānugatadoṣasyābhāvena kāryatāvacchedakatvāsiddheriti bhāvaḥ viśeṣaṇajñānakāraṇatvasyaiveti ।। dūre yatsāmānyayoriti nyāyāvatāra ityevakārārthaḥ । prāmāṇikatvenasiddhamityata āha vakṣyata iti ।। dvatīyatṛtīyayonirvikalpaka rūpapramānanugamācca ।। nanu nirvikalpakepyavidyamānasyāsaṃsargasyāgrahostyeveti cenna । asaṃsargāgraharūpo yaḥ saṃsargagrahapratibandhakastadabhāvatayā saṃsargagraha eva hetutvāt ।। na ca nirvikalpakaṃ pramāpramābahirbhūtam । tathāpi nirvikalpakasya guṇājanyatvepyapramāyā api tadupadatteḥ । tṛtīye avidyamānāsaṃsarga śabdenoktasya vidyamānasaṃsargasya yoyama grahastasya dhārāvāhikadvitīyādipramānanugamācca ।
rucidattādistu viśeṣyaniṣṭhaviśeṣaṇajñānaṃ gaṇa ityayuktam । lohitaḥsphaṭika ityādau lauhityasākṣātsambandhaviṣayabhrame anvayavyabhicārāt । lauhityarūpaviśeṣaṇasya paramparāsambandhena viśeṣyaniṣṭhatvāt । na ca tatsambandhaviṣayakapramāyāṃ tatsambandhena viśeṣyavṛtti yadviśeṣaṇaṃ tajjñānatvena na hetuteti vācyam । evaṃ hi tatsaṃmbandhaviṣayakatadviśeṣaṇaviśeṣyakapramātvaṃ kāryatāvacchedakam । tatsaṃmbandhena tadviśeṣaṇajñānatvaṃ kāraṇatāvacchedakamityananugama eva । kiñca । bhāvatvaviśiṣṭapratyakṣe vyabhicāraścetyadūṣayat ।। ।।nanvīśvarajñānamādāya dvitīyamapinirvikalpake anugamayituṃ śakyamiti cenna । tasya sādhāraṇahetutvena viśeṣākāreṇa hetutvakalpakābhāvāditibhāvaḥ । tṛtīyamanugatamiti śaṅkate nanviti ।। ananugamo na doṣāyeti śaṅkate naceti ।। rūpapadaṃ nāsti-mur gāgrahaśa-kuṃ-ca-ga ya grṛ-kuṃ-ca-ga addhiśeṣyavṛtti-a । ayaṃ granthaḥ nāsti-kuṃ - a dhārāvāhikadvitīyādapramānanugamācca । avidyamānāsaṃsargasya saṃsargarūpatayā tadagrahasyāsaṃsargāgrahaviśeṣatvābhāvācca ।।
kiñcānityapramāmātrānugataguṇāṅgīkāre pramārūpānumityādau pramātvasyānityapramāmātrānugataguṇena anumititvaśābdatvādeśca liṅgaparāmarśaśabdakāraṇakatvādīnaivopapatyā yathāyathaṃ liṅgaparāmarśādipratiniyataguṇoktirvyarthā ।। guṇadauṣānyatarājanyatvāditibhāvaḥ । saṃsargarūpatayeti ।। nañdvayena vidhyamānasaṃsarga lābhama vinā paryavasānābhāvāditi bhāvaḥ asaṃsargāgrahaviśeṣatvābhāvācceti ।। tathāca yatsāmānyayoriti nyāyāvatāreṇa kathaṃ tasya guṇatvalābhāya iti bhāvaḥ ।। evamanugataguṇapakṣatrayaṃ pratyekaṃ dūṣayitvā saṃhatyapi dūṣayituṃ"bhūyo avayavendriyasannikarṣayathārthaliṅgasādṛśyavākyārthajñānānāṃ yathāyathaṃ pratyekameva guṇatvaṃ"iti maṇyuktaṃ viruddhaṃ ceti bhāvenāha kiñceti ।। yadvā uktaprakārapakṣa eva yukta ityāha kiñceti ।। na ca pramātvānumititvādirūpakāryatāvacchedakabalāttadanuguṇonugataguṇaḥ kaścitsvīkārya iti śaṅkyam । nīlaghaṭatvādāviva pramātvānumititvādeḥ svasāmagrīmahāmahimnaivaiketra samājenāvacchedakāntaropapannakāryatāśrayavṛttikatvarūpabādhakena tasya kāryatāvacchedakatvāt । ata eva pramātvasyānumititvādeścaprayojakasāmagrīsamājasya pramāmātrānugata guṇeneti liṅgaparāmarśaśabdakāraṇakatvādinetyuktiḥ ।।
kiñca paratastvanādinā hi viṣayasatvanairapekṣyeṇa svata evāpramāvyāvṛttaṃ jñānasādhāraṇakāraṇādikaṃ kiñcitkāraṇaṃ pramāyāṃ sādhanīyam । natu jñānasādhāraṇasyaiva viṣayasatvaviśeṣaṇenāpramāvyāvṛttiḥ sādhanīyā । svatastvavādīnāpi pramāyāṃ jñānasādhāraṇakāraṇasya viṣayasatvasya svīkṛtatvena siddhisādhanāt ।। ata eva sudhāyāṃ"jñānajanakamātrādhīnajanmatvaṃ svatastvaṃ"iti mātraśabdena janakāntarameva niṣiddham । na tu viṣayasatvam । tasyātītādiviṣayakānumityādīsādhāraṇatvena prāmāṇyaśarīrāntargatatvena ca tadajanakatvāt ।। pūrvoktamatatrayepi viṣayasatvameva guṇa iti phalitamiti "taccānena sādhitamityādinā"vakṣyan viṣayasatvaṃ ca na guṇa ityāha ।। aprameti ।। apramākāraṇavyāvṛttamityarthaḥ । jñānasādhāraṇakāraṇasyeti pararītyoktiḥ । svamate grāhyajñānaviśeṣaṇajñānayorahetutvāditi jñeyam aprameti ।। apramākāraṇavyāvṛttiḥ ata eveti ।। viṣayasatvasyānumatatvādevetyarthaḥ sudhāyāṃ jijñāsādhikaraṇasūdhāyāmityartha ।। nanu viṣayasatvasyāpi pramājanakatayā janakāntaraviṣedhe viṣayasatvamapi sudhāyāṃ niṣaddhameva । atastadanupraveśe sati na siddhasādhanamityata āha tasyeti ।। viṣayasatvasyetyarthaḥ । atīteti ।। anumityādipramāṇyāya pūrvaṃ tatra viṣayasatvasya vācyatayā tasyedānīntanānumityajanakatvāditi bhāvaḥ ।।
etena yādṛcchikasaṃvādena pramāyāṃ liṅgābhāsena śabdābhāsena ca janyāyāmanumitau śābdapratītau ca pakṣasya vastutaḥ sādhyavatvaṃ yogyatā ca guṇa iti nirastam ।। spaṣṭayiṣyate caitat ।। taccānena sādhitam । viśeṣaṇajñānasyāsaṃsargāgrasya ca bhramasādhāraṇyāt । viśeṣyaniṣṭhaśabdenāvidyamānaśabdena ca viṣayasatvasyaivokteḥ । tadajanakatvāditi ।। yattu pramāṇapaddhatau sādhanapadena pramātṛprameyayorvyavaccheda iti kāraṇatvamātramupetya sādhakatamatvābhāvavacanaṃ tadabhyupetyavādeneti bhāvaḥeteneti ।। viṣayatvasya guṇatvābhāvavacanenetyarthaḥ । vāstavasādhyavatvayogyatayorviṣayasatvarūpatvāditi bhāvaḥ ।। kathamidaṃ sādhyatvādikaṃ viṣayasatvagarbhamityata āha spaṣṭayiṣyata iti ।। uktarabhaṅga ityarthaḥ।।
nanvastu viṣayasatvaṃ na guṇaḥ । tathāpi grāhyaprametyādyuktapakṣatrayepi kimāgatamityata āha tacceti ।। jñānasādhāraṇakāraṇasya viṣayasatvena viśeṣitatvamanena pakṣatrayeṇa sādhitaṃ tvayetyarthaḥ । kathamityato vyanakti viśeṣaṇetyādinā ।। viśeṣyaniṣṭheti ।। grāhyaprameti pramāśabdenetyapi dhyeyam ।। anyathā bhramepi viśeṣyāniṣṭhaviśeṣaṇajñānaṃ vidyamānāsaṃsargāgrahaśca pramāvyāvṛttatvāddoṣa iti tajjanyatvenaiva paratastvaṃ syāt ।। tasmādbhrame svata eva pramāvyāvṛttaṃ pittīdikamiva pramāyāmapi stata eva bhramavyāvṛttaṃ bhūyovayavendriyasannikarṣādikamadhikaṃ vācyamiti kimanena ।। etena anityapramātvaṃ apramākāraṇatāva cchedakarūpānavacchinnakāraṇatāpratiyogikakāryatāvacchedakam । bhramāvṛttikāryatāvacchedakatvāt । ghaṭatvavadityādyapi nirastam । kāryatāvacchedakatvasyaiva nirāsāditi ।।
paratastvavādināhītyādinoktaprameyānaṅgīkāre bādakamāha anyatheti ।। svata evāpramāvyāvṛttasya jñānasādhārāṇasyādhikasyāniṅgīkāre viṣayasatvenaiva paratastvasvīkāra ityarthaḥ । grāhyabhramopyatropalakṣyaḥ । yadvā ādyapakṣasyātiphalgutvāddvitīyatṛtīyayorevātra pūrvatra ca doṣotkīrtanamiti bodhyam svata eveti ।। viṣayasatvanairapakṣyeṇetyarthaḥ ।। evaṃ pramātvamātre anugatakāraṇadūṣaṇena maṇyuktamanumānāntaramapi nirastamityāha eteneti ।। apramākāraṇatādoṣādiniṣṭhā tadanavacchedakaṃ rūpaṃ viśeṣyaniṣṭhaviśeṣaṇajñātvādikam । tadanavacchinnakāraṇatānirūpitakāryatāvacchedakamityarthaḥ । etaduktaṃ"anyathā"ityādinā । anugataguṇābhāvepyanityapramātvasya kāryatāvacchedakatve ghaṭatvādikaṃ kāryatāvacchedakaṃ na tu nīlaghaṭatvādikamiti vyavasthāyogādityarthaḥ । anityapramāmātrānugataguṇabhaṅgaḥ ।।
dṛṣṭānte daṇḍatvādikamevāpramākāraṇatānavacchedakarūpaṃ bodhyam । hetāvapramātve vyabhicāravāraṇāya bhramādyavṛttīti ।। bhramaniṣṭhātyantābhāvapratiyogītyarthaḥ । natyā nityavṛttipramātvādau tannirāsāya viśeṣyam ।। ādipadena anityarajatapramātvaṃ rajatāpramākāraṇatānavacchedakarūpāvacchinnakāramatāpratiyogikakāryatāvacchedakaṃ rajatabhramāvṛttikāryatāvacchedakadharmatvādghaṭatvavadityādigrahaḥ kāryateti ।। anugataguṇanirāsena svāvacchinna kāryatvapratiyogikakaraṇāsambhavarūpabādhakasyaiva bhāvena bādhakaṃ vinā kāryamātravṛttidharmatvātkāryatāvacchedakamityasyāsaṃbhavāt । tathāca bādhāsiddhī iti bhāvaḥ । rajatānumityādisādhāraṇaguṇābhāvena rajatapramātvepi na kāryatāvacchedakatvamiti jñeyam ।।
anityapramāmātrānugataguṇabhaṅgaḥ ।। athāpi syāt । pramāmātrānugataguṇābhāvepi paratastvaṃ setsyati । na hyanityapramātvasyoktakāryatāvacchedakatvaṃ paratastvam । kinti tasya svāśrayamātravṛttidharmāvacchinnakāryatāśrayamātravṛtti tvam । taccānityapramāmātrānugataguṇābhāvepyananugataguṇairapi setstyati । tatra ca pramāṇaṃ anityapramātvaṃ svāśrayamātravṛttidharmāvacchinnakāryatāśrayamātravṛtti svāśrayamātravṛttidharmāvacchinnakāryatāpratiyogikakāraṇatvāśrayamātrānutpādyakāryamātravṛtt idharmatvāt । apramātvavadityanumānam । yajñapatimāśaṅkate athāpīti ।। athāpītyādyuktameva vyanakti।।
prameti ।। apramākāraṇatetyādinoktetyarthaḥ tasyeti ।। anityapramātvasyetyarthaḥ sveti ।। svasyānityapramātvaṃ ya svāśrayastanmātravṛttayastaditarāvṛttitve sati tadvṛttayo ye dharmāḥ janyapratyakṣapramātvādayastadavacchinnakāryatāśraya eva vartamānatvamuktakāryatāśraya eva vartamānatvaṃ uktakāryatāśraya tvavyāpyatvamiti yāvat ।। taduktameva pañcamātrānumānamāha anityapramātvamiti ।। bādhanirāsāyā nityeti ।। sādhyamuktārtham । sādhyahetvoḥ svapadaṃ samabhivyāhṛtaparam । evaṃ cānityapramātvāśraya eva yo na vartate dharmaḥ anityajñānatvādiḥ tadavacchinnakāryatānirūpitakāraṇāśrayo manassaṃyogādiḥ tanmātrānutpādya kāryamanityapramā tanmātravṛttidharmatvāditi hetvarthaḥ । anityajñānakāraṇamātrānutpādyakāryamātravṛttidharmatvāditi phalitorthaḥ ।। anena sāmānyakāraṇamātrānutpādyakāryamātravṛtti dharmatvarūpeṇa hetunā sādhyamānaṃ viśeṣakāraṇajanyatvaṃ sarvapramānugataguṇasya bādhitvenānanugataguṇajanyatvamādāya paryavasyati ।।
atra ca sādhye ādyaṃ mātrapadaṃ svatastvapakṣepyanityapramātvasya svādhikadeśavṛttinānityajñānatve nāvacchinnakāryatāśraya eva vartamānatvātsiddhasādhanamiti śaṅkānirāsāya । dvitīyaṃ tu sarvāsāṃ pramāṇāṃ guṇajanyatvasiddhyartham ।। heteraprayojakatāṃ nirasyan sādhyaparyavasānaprakāramāha aneneti ananugateti ।। pratyakṣapramāhyekaikānugatetyapi yojyam । anyathā janyapratyakṣapramātvāderavacchedakatvāyogena bādhāpatteriti bhāvaḥ ।। sādhye mātrapadadvayaṃ vyavacchedārthakaṃ na tu kātsnārthakamityupetya duṣaṇajñānasaukaryāya vyāvartyaṃ vyanakti atra ceti ।। dvitīyamiti ।। anityapramātvaṃ tādṛśakāryatāśraya eva varti na tvanyatretyasya vyavacchedārthakamātrapadena lābhāttasya janyapratyakṣapramātvānumititvepamititvaśābdatvāśrayeṣu sarvatra vartanaṃ teṣāṃ sarveṣāṃ guṇajanyatva evopapadyate । kātsnryārthatve tu yatkiñcittādṛśadharmāvacchinnakāryatāśraye sarvatra
vartitvopapatyoṣṭāsiddhervyavacchedārthaṃ eva dvitīyopīti bhāvaḥ ।। hetāvapi mātrapadāni vyavacchedārthānītyupetyānutpādyāntaviśeṣaṇakutyaṃ vaktumāha hetāviti ।। anityapramātvamiti na -a da-kuṃ abhyate । anyathā -a hetau prathamamātrapādābhāve etadghaṭapaṭānyataratve vyabhicāraḥ । ghaṭatvapaṭatvayoḥ kāryatāvacchedakayoretadghaṭapaṭānyataratvādhikaraṇamātravṛttitvābhāvena sādhyābhāvāt ।
anyataratvasya ca svānugatakāraṇābhāvena kāryatāvacchedakatvāt ।। ( ataḥ svāśrayamātrāvṛttidharmāvacchannakāryatvapratiyogikakāraṇatāśrayamātrānutpādyeti kāryaṃ viśeṣitam । ghaṭāpaṭānyataratve sādhyasatvādetadityuktam । etadghaṭapaṭānyataratve sādhyābhāvaṃ vyanakti kāryateti ।। yayor ghaṭatvapaṭatvayoḥ kāryatāvacchedakatvaṃ na tayoḥ svāśrayamātravṛttitvaṃ tato adhikadeśavṛttitvāt । anyataratvasyāpyanugatakāraṇā bhāvena kāryatānuvacchedakatvāt । svāśrayamātravṛttidharmāvacchinnakāryatāśrayavṛttitvarūpasādhyābhāvādityarthaḥ । etena prathamamātrapadasyāpi kṛtyamuktaṃ dhyeyam ।। prathamamātrapadaṃ hitvā svāśrayāvṛttidharmāvacchinnetyāderevoktāvetadghaṭapaṭānyataratvasya svāśrayavṛttikuḍyatvādidharmāvacchinnakāryatāpratiyogikakāraṇatāśrayaḥ kuḍyādyasādhāraṇaṃ tanmātrānutpādyaṃ yadetadghaṭapaṭarūpaṃ kāryaṃ tadvṛttitvena etadghaṭapaṭānyataratve uktahetoḥ satvepi mūloktadiśā sādhyābhāvena vyabhicāraḥ । datte tu mātrapade na doṣaḥ । kuḍyatvasya etadghaṭapa ṭānyataratvānyatarāśraye avṛttidharmatvepitadvṛttitve sati tatodhakadeśavṛttidharmatvābhāvena tatra hetorevābhāvāt।।
tenaitadghaṭapaṭānyānyatvāśrayakāryasya tadubhayānyānyatvādhikaraṇamātrāvṛttighaṭatvapaṭatvāvacchinnakāryatvapratoyogikakāraṇatvāśrayamātrotpādyatvena hetvabhāvānna vyabhicāraḥ ।। । prathamamātrapadābhāve ) hetu statra vartate । anyataratvāśrayāvṛttikuḍyatvādirūpadharmāvacchinnā yā kāryatā tatpratiyogikakāraṇatvāśrayayībhūtaṃ yatkuḍyakāraṇaṃ tanmātrānutpādye etadghaṭapaṭarūpe kārye anyataratvasya vṛtteḥ । mātrapade datte tu na vyabhicāraḥ । yadyapyatra vivakṣitaṃ tanmātrānutpādyatvaṃ tadutpādyate sati tato adhikotpādyatvam । taccoktasthale nāsti । etadghaṭapaṭānyataratvasya kuḍyakāraṇotatpādyatve sati tatodhikotpādyatvarūpatanmātrānutpādyatvasya bādhāt । tathāca
hetvābhāvādena na tatra vyabhicāraḥ । tathāpi tanmātrānutpādyatvaṃ taditarānutpādyatve sati tadutpādyatvarūpatanmātrotpādyatsyābhāva vatvarūpa yattadanutpādyatvaṃ tadastyevaitadghaṭapaṭānyataratvāśraye etadghaṭapaṭarūper'tha iti tāvanmātreṇa tatra hetusatvamupetya vyabhicāre codite mātrapadena tannirāsaḥ ।। mūle tu prakṛtābhimatatanmātrānutpādyatvasya tatrābhāvāta । kuḍyādyasādhāraṇakāraṇetaretareśvarajñānotpādyatvena taditarānutpādyatvasyāprasiddhyā tadabhāvasya durgrahatvācca vyabhicāracodanā na yuktetyaruccyaiva prathamamātrapadasyedaṃ kṛtyamityādyanuktvā svāśrayamātrāvṛttidharmāvacchinnakāryatvapratiyogikakāraṇatāśrayamātrānutpādyeti kāryaṃ viśeṣitamityevoktam ।। svāśramātrāvṛttipadenā nyataratvādhikadeśavartinorghaṭapaṭatvayorapi saṅgṛhītatvena tadavacchinnakāryatāpratiyogikakāraṇatvāśrayībhūtaṃ yadghaṭādikāraṇaṃ tanmātrotpādye ghaṭādāva pyanyataratvasya vṛtyā tadanutpādyakāryamātravṛttitvarūpahetvabhāvāt ।। dvitīyamātrapadābhāve asiddhiḥ । anityapramātvasya svāśrayādhikadeśavṛttinānityajñānatvenāvacchinnā yā kāryatā tatpratoyogikakāraṇatvāśrayo yo manaḥsaṃyogādiḥ tadutpādyapramārūpakāryavṛttitvena tadanutpādyakāryavṛttitvābhāvāt । mātrapade datte tu nāsiddhiḥ ।
kecittu prathamamātrapadābhāve ityādiḥ prathamamātrapadakṛtyaparatayāpi pāṭha upalabhyata iti pakṣe tu tanmātrānutpādyetyasya taditarānutpādyatvaviśiṣṭatadutpādyatvābhāvatvarūpata nmātrānutpādyārthakatvepīhāprasiddhinirāsāya taditarānutpādyatvamātraṃ vivakṣiṇīyam । tacca gaganādau prasiddhamiti tadabhāva etadghaṭapaṭānyataratvāśrayakārye grahītuṃ śakya iti vyabhicāraḥ codanopapādyā asiddhiraprasiddhiḥ । tathāca nāsiddhivarakatve doṣa ityāhuḥ ।। pramāyā jñānasāmānyakāraṇotpādyatvepi tanmātrā nutpādyatvāt । tathātve hyapramāpi pramāsyāt ।। tṛtīyaṃ mātrapadaṃ tu kāryākāryavṛttidharmeṣu vyabhicāravaraṇāyeti cenmaivam ।। svatastvepyanityapramāmātravṛttinā tattatpramātvarūpeṇa dharmeṇāvacchinnā yā tattatpragabhāvanirūpitā kāryatā tadāśrayamātravṛttisyānityapramātve satvena siddhanādhanam ।।
na ca prāgabhāvasyāpi tattatprāgabhāvatvena tattadvyaktiṃ prati na hetutā kintu prāgabhāvatvena kāryamātraṃ prati hetuteti vācyam । utpannasya ghaṭasya svaprāgabhāvepyanyaprāgabhāva satvena punarutpattidoṣatādasthyāt ।। tathātva iti ।। tanmātrotpādyata ityarthaḥ ।। pramātvādāvityarthaḥ । anityajñānatvasya tato adhikadeśavṛttitvena tatra sādhyābhāvāt । prāgabhāvanirūpītā prāgabhāvaniṣṭhakāraṇatānirūpitā tattatpramātvāvacchinnakāryatetyarthaḥ ।। utpannasyeti ।। ghaṭotpattisamavahitottarakṣaṇe tadghaṭasāmagrīsatvena tayā tasyaiva ghaṭasya punarutpattiprasaṅgadoṣanirāsāya hi prāgabhāve hetutoktā । prāgabhāvatvenaiva hetutve hetutāvacchedakāvacchinnayatkiñciddhetisatvepi kāryotpattiniyamena tādṛśaprāgabhāvāntarasatvātpunastadutpattidoṣo na parihṛta eva syāditi na prāgabhāvatvena hetutā kintu tatprāgabhāvatveneti prāguktadoṣa eveti bhāvaḥ ।।
yadī tu siddhasādhanavāraṇāya sādhye kāryatāśabdena bhāvakāraṇanirūpitā kāryatābhipretā । tarhi sāmānyakāraṇamātrānutpādyakāryamātravṛttitvahetorabhāvarūpaviśeṣakāraṇenāpyupapattyāprayojakatā । tattadghaṭatvādau vyabhicāraśca । bhāveti ।। bhāvaniṣṭhakāraṇānirūpitetyarthaḥ ।। sāmānyasāmagrīmātrānutpādya kāryamātrāvṛttitvasya viśeṣakāraṇajanyatvaṃ vinānupapattyā tadākṣepakatvepi viśeṣakāṇa tvasya bhāvatvaṃ vināprayojakaiveti bhāvaḥ । tattadghaṭatveti ।। ghaṭatvena mṛtpiṇḍatvenaiva kāryakāraṇabhāvo na tadghaṭatvena mṛtpiṇḍatvena hetuhetumadbhāvaḥ । ekavyāktikatvena bādhakena tadghaṭatvasya kāryatāvacchedakatvāt । bādhakaṃ vinā kāryamātravṛttidharmatvāditi hetunaiva kāryatāvacchedakatva sādhanāt । tathāca svāśrayamātravṛtteḥ svasya vānyasya vā dharmasya kāryatāvacchedakasyābhāvena tadavacchinnakāryatāśrayamātravṛttitvarūpasādhyābhāve pi na svāśrayamātrāvṛttighaṭatvarūpadharmāvacchinnakāryatāpratiyogika kāraṇamātrānutpādyakāryaṃ tadghaṭa eva । svaprāgabhāvabhūtādhikakāraṇajanyatvāt । tathāca tanmātravṛttitvarūpahetusatvādvyabhicāra ityarthaḥ ।। tadvāraṇāya hetāvapi kāryamātretyatra kāryaśabdena bhāvakāraṇotpādyakāryavivakṣāyāṃ svatastvavādinaṃ pratyasiddhiḥ । pratyakṣapramādāvindriyārthasannikarṣāderguṇasya satvāsiddhiḥ yatsāmānyanyāyena viśeṣayoḥ kāryakāraṇabhāvo na tatvena rūpeṇa kinti sāmānyenaiva । na caivaṃ tanmṛtpiṇḍatvena hetuhetumadbhāvābhāve mṛtpiṇḍāntarādetadghaṭotpattiḥ syāditi vācyam । mṛtpiṇḍāntare etadghaṭaprāgabhāvābhāvādeva tata utpatyaprasakteḥ । tatprāgabhāvatvena hetutva kalpanaṃ pūrvoktadiśotpannasya punarutpattibādhakādeveti bhāvaḥ bhāvakāraṇeti ।। svādhikaraṇamātrāvṛttidharmāvacchinnakāryatāpratiyogikakāraṇamātrānutpādyabhāvakāraṇakāryetyukto tādṛśakāraṇā dadhikabhāvakāraṇajanyakāryamātravṛttitvādityarthalābhāt ।
tadghaṭatvādau ca svaprāgabhāvarūpādhikakāraṇajanyakāryamātravṛttitvenoktahetvabhāvānna vyabhicāra iti bhāvaḥ asiddhiriti ।। anityatvapramātvavyāpyīnityapratyakṣapramātvādyāśrayaniṣṭhakāryatānirūpitā nugataguṇābhāvādanityajñānasāmānyasāmagrīto abhāvāditi bhāvaḥ । ata evoktaṃ rucidattenāpi"sandigdhāsiddhe"riti ।। yattūktasthale vyabhicāravāraṇāya yāvatkāryamātravṛttidharmatvāditi viśeṣaṇam । tattadghaṭatvādeśca tādṛśaikakārya mātravṛtti tvāditi tanna । tathāpi nīlaghaṭatvādau vyabhicārānirāsāt । ityāditvanupadameva nirasiṣyate ।। yajñapatyukta vakrānumābhaṅgaḥ ।।
etena sādhye svāśrayamātravṛtyaneka mātravṛttidharmeti viśeṣaṇamiti nirastam । aprayojakatvavyabhicārayoparihārāt । yajñayatyukterarvācīnatvānna tannirīso mūlārūḍhatayā pradarśitataḥ ।। yajñapatyukta vakrānumānabhaṅgaḥ ।। atha mataṃ anityapratyakṣapramātvamanumitipramātvaṃ śābdapramātvaṃ ca kāryatāvacchedakam bādhakaṃ vinā kāryamātravṛtti tvāt ghaṭatvavaditi pratyekameva prayoktavyam । anityapramātvaṃ kāryatāvacchedakaṃ bādhakaṃ vinā kāryamātravṛttidharmatvāt iti maṇyuktānumāne prāgalbhādinoktānugataguṇapakṣaṃ nirasya yajñapatyuktapramāmātrānugataguṇa mākṣipyānumānaṃ ca nirasya yatpakṣadhareṇaiva pakṣāntaramuktaṃ"yadyapi yathāśrutaṃ sādhyaṃ bādhitaṃ anityatvapramānugatahetvasiddheḥ ata eva svarūpāsiddhirapi tathāpyanityapramātvamityanena anitya pratyakṣapramātvādikameva vivakṣitaṃ kāryatāvacchedakavyāpakatvameva sādhyaṃ tādṛśakāryamātravṛttidharmavyāpakatvāditiheturiti vā smartavyamiti"tadanurodhena pramāmātrānanugataguṇapakṣamāśaṅkate atheti ।। iti prayoktavyimityanvayaḥ bādhakaṃ vineti ।। avacchedakāntaropapannakārya tāśrayavṛttitva svāvacchinnakāryatāpratiyogikakāraṇāsambhava ityādibādhakaṃ vinetyarthaḥ ।।
bādhakaṃ ca samājasyārthikatvamanugatahetvabhāvaśca । tena nīlaghaṭatvādau ghaṭajñānatvādau ca na vyabhicāraḥ । etādṛśapratyakṣapramātvādikaṃ pratyanityapramātvasya vyāpakatvameva pramātvasya paratastvam । evaṃ ca tattatprāgabhāvanirūpitakāryatayā nārthāntaram । na cātrāpyanugatahetvabhāvo bādhakaḥ । nityavṛttitvādi kāryatāvacchedakatvabādhakasya jñānatvādāviva nilaghaṭatvādāvabhāvāt । viśiṣṭahetorapi tatra vyabhicāra ityato vivakṣitapakṣadharādyuktabādhakaśabdārthoktyoktadoṣaṃ nirāha bādhakaṃ ceti ।। samājasya melanasya ārthikatvaṃ avacchedakāntaropapannakāryatāśrayavṛttitvamityarthaḥ anugateti ।। svāvacchinnakāryatāpratiyogikā nugatahetvabhāva ityarthaḥ teneti ।। bādhakaṃ vinetyatra vivakṣitabādhakābhāvarūpaviśeṣaṇanetyarthaḥ।। evaṃ janyapratyakṣapramātvādeḥ paratastvapraptavapyanityapramātvasya tanna praptamityata āha etādṛśeti।। pramātvasya anityeti yojyam । yadvā īśvarajñānapramāṇyasyāpi paratastvaṃ prāptamiti bhāvena pramātvasyetyevoktiḥ evaṃ ceti ।। anityapra tyakṣatvādeḥ kāryatāvacchedakatvenānityapramātvasya tadvyāpakatve sādhyamāne satītyarthaḥ bādhaka iti ।।
pratyakṣapramāyāmindriyārthasannikarṣasyārthasya ca anumitipramāyāṃ yathārthaliṅgaparāmarśasya śābdapramāyāṃ yathārthavākyārthajñānasya ca guṇa syānugamāt । bhrametvartho asanniti na heturna vā tasya sannikarṣa iti ceducyate । pratyakṣapramāmātre na sannikarṣortho hetū । śuktau rūpyabhramakālepi tayoḥ satvena śuktitvena śuktipramāprasaṅgāt । svāvacchinnakāryatānirūpitaikakāraṇābhāvarūpabādhatasatvādbādhakaṃ vinetyuktaviśeṣaṇāsi ddhiriti bhāvaḥ ।। maṇyādyuktamevāha pratyakṣeti ।। anityeti yojyam guṇasyeti ।। anvayavyatirekāditi maṇyukteriti bhāvaḥ । sādṛśyajñānamupamitau guṇa iti maṇyuktamapyatra nānūditam । upamānasyānumānānatirekasyānyatra vyaktatvāt sannikarṣārthāviti ।। alpanirāsatvātsannikarṣasya pūrvaṃ nirdeśaḥ ।
yadvā"nāsikāstanayordhmārghaṭo"rityādinirdeśena"alpāctaraṃ pūrvaṃ"ityasya prāthikatvādar thasya yau sannikarṣāviti bhramanirāsāyaivaṃ nirdeśādadoṣaḥ । anvayavyabhicāramāha śuktāviti ।। tayoḥ śuktirūpārthatatsannikarṣayorityarthaḥ । idantvena pramātva sya satvācchuktitvenetyuktiḥ ।। tathāyānugatahetvabhāvarūpabādhakasyaiva bhāvādbādhakaṃ vinetyasiddhamiti bhāvaḥ ।। doṣaḥ pratibandhaka iti cettarhyāvaśyakatvāddoṣābhāvādeva pramāstu । kiñca ṣaḍvidhasannikarṣānyataradyogipratyakṣādau pratyabhijñāyāṃ ca tattādau nāsti । tatra ca yogajadharmasaṃskārādiḥ pratyāsattiśce ttarhi bhramepi doṣastathā syāt ।
maṇyādinā dāhābhāvepi vahnerdāhahetutvābhāvavadihāpyahetutvaṃ na sannikarṣādeḥ prāpyata iti bhāvenāśaṅkya nirāha doṣa iti ।। tasya cānityapramāmātre anugatahetutvātkimuktasṛṣṭyeti bhāvaḥ । nanvevaṃ dāhasthalepi maṇyādyabhāva eva hetuḥ syānna vahniḥ । anvayavyatirekabalādvahnerdāhahetutve sannikarṣāderapyastu hetutvam । sannikarṣotkarṣeṇa pramotkarṣadarśanācceti cet । kimatra sannikarṣapadena laukika evābhimatothālaukikapratyāsattisādhāraṇaṃ sannikarṣamātramitita kalpau hṛdi kṛtvā'dye vyatirekavyabhicāramāha kiñca ṣaḍvidheti ।। saṃyogasaṃyuktasamāvāyasaṃyuktasamāvetasamāvāyasamavāya samavetasamavāya viśeṣaṇaviśeṣyabhāvarūpetyarthaḥ । anyataradityasya prāgvatsādhutvaṃ dhyeyam । yogipratyakṣādivityādipadena sāmānyaja pratyakṣagrahaḥ । pratyabhijñāyāmityupalakṣaṇam । surabhicandanamityādipratyakṣaṃ ca grāhyam । tena tattādāvityādipadenopanītagandhādīgrahaḥ । dvitīyamāśaṅkyānvayavyabhicāreṇanirāha tatra ceti ।। saṃskārādirityādipadena jñānasāmānyayorgrahaḥ tatheti ।। pratyāsattirityarthaḥ । tathāca tādṛśapratyāsattau satyāmapi tatra pramānudayādvyabhicāra iti bhāvaḥ । kiñca cakṣurādivatkāraṇatvena dharmigrāhakamānāsiddhorthaḥ sannakarṣeṇānvayathāsiddhatvādatītādiviṣayakayogipratyakṣādivasatvācca na pratyakṣapramāhetuḥ । anyathā vartamānaviṣayakānumitāvapyartho hetuḥ syāt ।।
api ca tvanmate bhramepi yasminnaṃśe bhramatvaṃ tadrajatatvādikaṃ viśeṣaṇaṃ sadeva । vaiśiṣṭyaṃ tvamadapyasatkhyātibhītasya tava mate na bhāti ।। evamarthasyāpyananthāsiddhānvayavyatirekau na staḥ । anyathākhyātivicāre sudhoktarītyā kvacidviśeṣaṇābhāvātkvacitadviśeṣyābhāvāditi bhāvenāha kiñceti ।। nanu sannakarṣeṇaivārthonyathāsiddhaśceccakṣurādirapi tathā syādityata uktaṃ cakṣurādivadityādi ।। rūpādyupalabdhayaḥ karaṇasādhyāḥ kriyātvāt chidikriyāvadityanumānena sidhyaccakṣurādikaṃ karaṇatvenaiva siddham । natvartha ita vaiṣamyamiti bhāvaḥ atīteti ।। atītānāgataviṣayake yogipratyakṣe sāmānyajapratyakṣe cetyarthaḥ anyatheti ।। uktadiśānyathāsiddhyakalpana ityartha।। anvayavyabhicārāccārtho na heturiti bhāvenāha apiceti ।। tathā ca tatrānvayavyabhicārānnārthaḥ pramāyāṃ heturiti bhāvaḥ । nanu vaiśiṣṭyāṃśa eva bhramatvam । taccāsadeva । ato na vyabhicāra ityata āha vaiśiṣṭyaṃ tviti ।। maṇikṛta ityarthaḥ ।। kiñca tvanmate pratyakṣapramāyāmapi viśeṣaṇajñānameva heturna tu viśeṣaṇam । viśeṣyaṃ tu bhrame sadeva ।।
nanu tathāpi laukikapratyakṣapramāyāṃ vaiśiṣṭyarūportho aguṇaḥ ।। etena"bhrame tvartho asanniti na hetuḥ"iti prāguktaṃ pratyuktam ।। nanu viśeṣaṇamanyatra sadapi purato asadeveti cettarhi viśeṣaṇamarthaścedasambhavi । viśeṣyaṃ cedyavyabhicārītyāha kiñcatvanmata ityādinā ।। tathāca śuktipramāsyāt । nāsti ca sā ato na viśeṣyarūporthaḥ pramāyāṃ guṇatayā heturiti bhāvaḥ ।। ।nanu maṇikṛnmate vaiśiṣṭyarū pārtha eva pramārūpajanyapratyakṣamātre guṇostu । bhrame ca vaiśiṣṭyarūporthaḥ purato asanniti tasya bhramā hetutayā bhrānteḥ pramātvānāpattiḥ । anyatra satvena bhrāntau bhānopapa tteśceti cenna । yatra ka ca na satvamātreṇa tadgocarajanyapratyakṣaṃ pratyananyathāsiddhaniyatapūrvakṣaṇa vṛttitvābhāvena hetu tvānirdhāraṇātpurato asatvenāhetutvasya sannikarṣābhāvenopapatyā puratassatvasya sannikar ṣa evopayogena sarvathāpi tadahetutvasyaiva nyāyyatvācceti dhyeyam।।
ra prācāṃ matamāśaṅkate nanviti ।। cakṣurādivadityādinā granthanetyarthaḥ । vaiśiṣṭyarūporthorthapadena na vivakṣituṃ śakyaḥ । kintu viśeṣaṇaṃ viśeṣyaṃ vā । taccānvayavyabhicārānna pramāyāṃ heturiti bhāvenāha kiñceti ।। i-ga-ka-ca-cha rtho heturityartrāthapadena kiṃ viśeṣaṇamabhihitamatha viśeṣyaṃ tadubhayavaiśiṣṭyaṃ vā ādyadvitīyau pratyāha - a । ayaṃ granthaḥ nāsti - a portha-kuṃ-a-ā mahe-mu tiśca-kuṃ -ā itsa-mu, kutracitsa-ā arti-kuṃ-a ā nivāraṇāt । pu,-mu-ā rṣopa-mu-ā sarvatrāpi-ā pyarthāhe -mu-ā bhrame tu cirantanamate asadapi vaiśiṣṭyaṃ saduparaktatvena bhātīti cenna । artho na heturityuktatvāt ।।
kiñca yadvaiśiṣṭyamasat na tadaṃśe tvanmate bādhastatprayuktabhramatvaṃ vā sambhavati। tvanmate asato abhāvavirahātmatvarūpapratiyogitvābhāvena svapratiyogikābhāvapramārūpabādhāyogāt । yatra tu rajatatvāṃśe te sambhavataḥ na tadasaditi nārtho bhramavyāvṛtto hetuḥ। evaṃ bāṣpe dhūmabhrameṇotpannāyāṃ yādṛśacchikasaṃvādena pramāyāmanumitau na yathārthaliṅgaparāmarśosti । yaditi bhinnaṃ padaṃ tvanmate ।। prācīnatārkikamate svaprayogiketi ।। prā māṇikasya ghaṭāderevātyantābhāvopagamenāprāmāṇikātyantābhāvānaṅgīkārāt । tadanaṅgīkāre heturabhāvavirahetyādi । bādhāyogādityuktyā tatprayuktabhramatvasyapyayoga uktaprāya iti bhāvaḥ ।। bādhabhramatve ityarthaḥ । uktarūrūpabādhayogādeva tatprayuktabhramatvaṃ ca sambhavatīti bhāvaḥ । pratyakṣapramāyāmavagataguṇāsambhavamuktvā"dṛśyate ca yādṛcchikasaṃvādinā guṇābhāvopi pramājanakatvaṃ"iti tatvanirṇayaṭīkāṃ vivṛṇvannanumitāvapi prāguktānugataguṇaṃ nirāha evamityādinā ।। naceśvare sostīti vācyam । uktarītyā doṣajanyatvasyāpi satvena bhramatvasyāpyāpatteḥ । īśvarajñānasya satya parāmarśatvena kāraṇtva kalpanasya paratastvasiddhyadhīnānyonyāśrayācca । bhramaghaṭādisādhāraṇenopādanādyaparokṣajñānatvena kāraṇatve ca tasya na guṇatā । anyathāsmadādiniṣṭhānāṃ saṃśayapratyakṣānumiti nirvikalpakānāṃ yathākramamīśvaraniṣṭhairviśeṣadarśanaliṅgaparāmarśavākyārthajñāna nanu samānādhikaraṇasya tasya tatrābhāvepi kāryamātraṃ pratikāraṇasyeśvarīyajñānasya salliṅgaviṣayakasya tatrāpi satvamasti sāmānādhikaraṇyasyāprayojakatvāt । ato na vyatirekavyabhicāra iti bhāvenāśaṅkya nirāha - naceti । doṣeti ।। asmadī yāsalliṅgaparāmarśarūpetyarthaḥ ।
īśvarajñānamapi kiṃ salliṅgaparāmarśatvena heturutopādānādijñānatvena । ādye doṣamāha īśvareti ।। antye tu na tasya guṇatvena hetutvam । tathātve bhramasyāpi guṇajanyatāpattiriti bhāvenāha bhrameti ।। bhramasādhāraṇena ghaṭādisādhāraṇenetyarthaḥ । upādānādipratyakṣatvena hetutetyupapādanāya ghaṭādītyuktiḥ । vipakṣe anaṣṭaprasaṅgadyotanāya bhrametyuktiḥ । atiprasaṅgāntarāṇyāha anyatheti ।। tenāpi rūpeṇa hetossalliṅgaviṣayakatvamātreṇa guṇatva ityarthaḥ । viśeṣajñānarjanyatvādyathākramaṃ niścayatvānumititvaśābdajñānatvasavikalpakatvāni syuḥ । apicaivaṃ vyadhikaraṇasya parāmarśasya guṇatve doṣatvamapi tasyaiva syāt । sāmānādhikaraṇyasyāprayojakatvāt । tathācābhāsānumitimūlatvena nityabhramaḥ siddhyet । kiñcaivaṃ sati sthāṇau karādiviparyayajanyasya purūṣatvabhramasyeśvaranaṣṭhayā vakrakoṭaratvādipramayā janyatvātsthāṇupramātvaṃ syāt । yena kenāpi rūpeṇa hetorapīśvarajñānasya guṇatvakalpanetiprasaṅgāntaraṃ cāha apiceti । evamityasya vyaktīkaraṇaṃ vyadhikaraṇasyetyādi ।
nityabhrama iti ।। nanu sati sambhave tyāgāyogāttatra samamānādhikaraṇa evāsallaṅgaparāmarśarūpadoṣa sambhavānna vyadhikaraṇadoṣakalpaneti cenna । gandha pragabhāvāvacchinno ghaṭo gandhavān pṛthivītvādityādā evābhāsānumitau samānādhikaraṇadoṣāsambhave vyadhikaraṇasyaiva kalpyatve anugatilābhālāya sarvatra doṣatvakalpanaucityāditi bhāvaḥ । nanu guṇe samānādhikaraṇyamaprayojyakam । doṣe tu tanniyamaḥ prayojakaḥ । gandhaprāgabhāvāvacchinna ityādau bādhitatvapramādireva kaścitkalpyata ityata āha kiñceve satīti ।। vyadhikaraṇasyāpi guṇasya hetutve satītyarthaḥ । sthāṇupramātvamiti ।। na ca samānādhikaraṇo doṣaḥ prabala iti śaṅkyam । nanu tarhyanumitisamānādhikaraṇaṃ vastutaḥsādhyavyāpyavataḥ pakṣasya vyāpyavatvena jñānaṃ guṇostviti conmaivam । lāghavena vastutaḥ sādhyavatpakṣasya jñānenaiva pramātvasambhavāt । sa ca viṣayasatvopahitatvānna guṇa ityuktam ।
yādṛcchikasaṃvādini pramānudayāpātāt । na cārope sati nimittānusaṇamiti nyāyena tatra pramātvādṛṣṭyā na viśeṣapramātveneśvarajñānaṃ heturiti yuktam । prāmāṇyasiya svatastve nāpyupapattyā īśvarajñānasyāpyanumitipramāyāṃ na guṇatvena hetutvamiti suvacatvāditi bhāvaḥ । evaṃ yādṛcchikasaṃvādini pūrvoktaguṇavyabhicāramuktvā tatsthairyāya vyadhikaraṇasya guṇatvamanekadoṣoktyā nirasyedānīṃ prakārāntareṇa tatra guṇavyabhicārābhāvamāśaṅkya doṣāntaramāha ।। yādṛcchikasaṃvādini dhūmābhāvepi vahnivyāpyasyālokādeḥ satvena tādṛśe pakṣe bāṣpe dhūmajñānaṃ vyāpyavatvajñānaṃ bhavatīti na tatra vyabhicāra iti bhāvaḥ vastuta iti ।। vastutaḥ sādhyavāna yaḥ tādṛśapakṣajñānanaivetyarthaḥ sa ceti ।। uktarūpapakṣasya jñānamityarthaḥ । tacceti vaktavye vidheyaguṇā pekṣayā pulliṅgaprayogaḥ । uktarūpaguṇasyānvayavyabhicāraṃ cāha kiñceti ।। -tarkānugrahādekakartṛkatvanaṣayānumānecoktaguṇasadbhāvātpramā jñāyeta ।
na ca bādhā bhāvasahakṛtasatyaparāmarśādirguṇa iti vācyam । āvaśyakatvādbādhā bhāvenaiva pramātvasambhavena guṇasya hetutvāsiddheḥ । prasādaḥ sakartukaḥ kāryatvāt ghaṭavaditya numāna ityarthaḥ ukteti ।। vastutaḥ sādhyavyāpyavata ityādinoktetyarthaḥ । etena pakṣatāvacchedakāvacchedena jñāpyavati pakṣe liṅgajñānaṃ guṇa iti rucidattoktaṃ nirastam । vastutonekakartṛkaityādinoktadoṣānatilaṅghanāt । lāghavena vastuto jñāpyavatpakṣasya jñānenaiva pramātvasambhavāt । tasya ca viṣayasatvopahitatvenāguṇatvāt । etenaiva pakṣatāvacchedakāvirodhisādhyakānumitipramāyāṃ yathārthaliṅgaparāmarśo guṇa iti pakṣadharoktamapi pratyuktam । gandhaprāgabhāvetyuktasthale tvaduktaguṇe satyapi pakṣatāvacchedakāvirodhisādhyapramāyā anusatvopāhitatvāt । ghanagarjitasthalena vyabhicārācca ।"dṛśyate ca yādṛcchikasaṃvādino anāptavākyasya guṇābhāvepi yathārthajñānajanakatvaṃ"iti tatvanirṇayaṭīkāvākyaṃ vivṛṇvānaḥ prāguktaṃ śābdapramāyāmapyanugataguṇaṃ nirāha evamiti ।। ghaṭostīti vaktavye pramādādinā paṭastītyuktavākyamādipadārthaḥ ।।
evaṃ vipralambhakādivākyajanyāyāṃ śukādivākyajanyāyāṃ ca yādṛśacchikasaṃvādena pramāyāṃ na yathārthavākyārthajñānamasti । na ca tatrāpīśvare tadastīti śaṅkyam । vyadhikaraṇajanyatvena pramātvavatsamānādhikaraṇadoṣajanyatvenāpramātvaṃ ca syādityādyatiprasaṅgāt । kiñca taddhi na sākṣācchābdapramājanakam । vaktṛniṣṭhe tasmiṃściradhvastepi śrotari pramotpatteḥ । vaktṛniṣṭhe vākyaracanādvārā । racanāyāṃ ca na tatkaraṇam । śuka bālādīnāmiva tādṛśapadāvalījñānamātreṇa tadupapatteḥ । nanu tadvākye tādṛśaguṇābhāvepi tajjātīye vākyāntare astītyatastatrāpi tasya na hetutvamityāha -kiñceti ।। ciradhvastepi tasminniti pūrveṇānvayaḥ ।। nanu kāryamātraṃ prati kāraṇībhūtamīśvarajñānameva yathārthavākyārtha jñānarūpaṃ sadracanādvārā pramāṃ prati duṇatvena kāraṇatvamastu । ato na yādṛcchikapramāyāṃ vyabhicāraḥ । nāpi tena vinā vākyayaracanopapattiḥ । tasya kāryamātraṃ prati hetutvena racanāyāṃ tajjanyapramāyāṃ ca hetutvāt । śukādivākyajanyapramāyāmapīśvarīyapramāmādāyaiva na vyabhicāra iti tadīyavyākhyā trukteḥ ।" bhrāntapratārakavākye śukādivākye ceśvarasyaiva yathārthavākyārthajñānaṃ janakaṃ"iti maṇyukteriti bhāvena śaṅkate ।
na ca tatrāpīśvaraniṣṭhaṃ yathārthavākyārthajñānaṃ racanādvārā heturiti vācyam । tasya jñānasāmānyaṃ bhramaṃ ca pratīvopādānāparokṣatvenaiva hetutayā pramāṃ pratyasādhāraṇyābhāvāt । anyathoktātiprasaṅgāt । visaṃvādiśukādivākyaracanāhetutvena bhramopi kalpyata iti nityapramāvannityabhramaprasaṅgācca ।। nanu śābdapramāyāṃ yogyatā tatpramā vā guṇaḥ । na ca sarvatra pramāṇavākye astīti cenna।madiṣṭavedāpauruṣeyatvāvirodhinastvadiṣṭeśvarasiddhivirodhinaścaivaṃvidhaguṇajanyatvasya sādhaner'thāntarāt ।। na ca tatrāpīti ।। yādṛcchikasaṃvādinyāmapītyarthaḥ ukteti ।। anyathāsmādādītyādinoktetyarthaḥ ।।
"vayantu brūmaḥ"ityupakramasya" śābdapramāyāṃ vakturyathāryavākyārthajñānaṃ na guṇaḥ । kintu yogyatvādikaṃ yathārthatajjñānaṃ veti maṇyu ktaṃ pakṣāntaramāśaṅkate ।। yogyatā svarūpasatī na heturato na guṇaḥ ityastatpramā vetyuktam - tvadiṣṭeti ।। "pramāyāḥ paratantrātsargapralayasambhavāt । tadanyasminnanāśvāsānnavidhāntarasambhavaḥ ।।"
iti kusumāñjalyuktyā prāmāṇyaparatastvasyeśvarasidhyarthatvopagamā dyathārthavākyārthajñānasya guṇatvasya eva pakṣe vede tādṛśayathārthavākyārthajñāna navatvene śvarasiddherita bhāvaḥ ।। śabda- mu-a ktapa-ku-ā cetyu-a-ā diti bhāvaḥ। nanu-a kiñca yogyatā kiṃ śabdapratipādyasya saṃsargasya satvaṃ kiṃ vā saṃsargasatvāvinābhūtaṃ dharmāntaram ।। nādyaḥ । śābdapramāyāṃ śābdapramāyā vā tadviṣayasya vājanakatvāt । viṣayatvasya pramātvāntargatatvena taddhetutvāyogācca । pratyakṣādipramāsvapi niyataviṣayasatvasya sadbhāvena tvaduktasya śābdā sādhāraṇyasyāyogācca । apramāyāmapi viṣayasatvasyaiva doṣatvāpātācca ।
nanu"na vaidikapramāyā guṇajanyatveneśvarasiddhiḥ"iti maṇikudukteretanmate hetvantareṇā stvīśvarasiddhirityata āha kiñceti ।।"vākyārthābādho yogyatā"itīhaiva prāmāṇyavāde maṇyukterādyaḥ kalpaḥ । yogyatā bādhoktyanurodhenāntyaḥ dharmāntaramiti ।। antye atītādisādhāraṇyā diti bhāvaḥ । taddhetutvāyogācceti ।। ātmāśrayāditi bhāvaḥ viṣayasatvasyaiveti ।। guṇavirodhina eva doṣatvādanugatisambhavācca । tathāca bhrame 'satopi bhānaṃ tvayāpi svīkāryam । anyathā bhramatvameva na syāditi bhāvaḥ ।। nanu śukabālādivākyajanyapramāyāmanyasya pramātvaprayojakasyābhāvādananyagatyā viṣayasatvarūpāpi yogyataiva guṇaḥ ityeva vācyamityata āha - āvaśyakeneti।। āvaśyakena nirdeṣatvenaiva pramātvopapatteśca ।। nāntyaḥ । tvayā hyekapadārthasaṃsarge aparapadārthaniṣṭhātyantābhāvapratiyogitva pramāviśeṣyatvābhāvo vā ekapadārthasaṃsarge aparapadārthaniṣṭhātyantābhāvapratiyogitāva-
vacchedakadharmaśūnyatvaṃ vā yogyatetyuktam ।। vaktur bhramavipravambhādidoṣa bhāve yogyatāyā apyabhāvena tadarthaṃ tasyāpekṣaṇiyatvenāvaśyakatvamiti bhāvaḥ । yogyatāvādoktamāha eketi ।। jalena siñcatītyādau sekarūpa ekoyaḥ padārthaḥ tatsaṃsarge aparapadārthabhūtajalaniṣṭhātyantābhāvapratiyogitvaprakārikā yā pramā । tadviśe ṣyatvābhāvostīti tadyogyavākyam । vahninā siñcatītyādau tu sekanirūpitasaṃsarge vahniniṣṭhātyantābhāvapratiyogī sekasaṃsarga iti pramityudayena tatrāparapadārthaniṣṭhātyantābhāvapratiyogitvaprakārakapramāviśeṣyatvamevāstīti tadayogyavākyam । ato nāvyāptyativyāptī । atra ākāśe śabda iti yogyavākye śabdaniṣṭhātyantābhāvapratiyogitvapramāviśeṣyatvamavṛttipadārthe ākāśe astītyavyāptinirāsāya eka padārtha ityanuktvā etapadārthasaṃsarga ityuktam । ākāśasaṃsargastu na tatheti na doṣaḥ । aparapadārthaniṣṭhātyantābhāvapratiyogitvābhāva ityeva pūrtau tādṛśapratiyogitvapramāviśeṣyatvaṃ pratibandhakamiti matāvaṣṭambhena tatpramāviśeṣyatvābhāva ityantamuktamityāhuḥ ।।
tatra cādya pakṣe anvayapramāviroho yogyatādvitīye jalena siñcatītyatra sekānanvayapratiyogitāvacchedakā ye agnitvādayo dharmāstucchūnyatvaṃ jale vidyamānaṃ yogyateti paryavasyati । tatra yadyapi idaṃ dvayaṃ saṃsargasatvāvinābhūtaṃ na tu saṃsargarūpamiti na pūrvokta doṣaḥ । naraharistu uktātyantābhāvapratiyogitvābhāva ityevoktau vākyārtha eva yogyatā syāditi tatprāmāviśeṣyatvābhāva ityuktamityabravīt । tathāca yogyatāvāde spaṣṭayiṣyāmaḥ । ghaṭasaṃsargatvaṃ gehaniṣṭhātyantābhāvapratiyogītipramāviṣayatvasya ghaṭasaṃsargepi satvanena gehe ghaṭostīti vākye avyāptinirāsāya pramāviśeṣyatvābhāva ityuktam ।। atra svaparasādhāraṇapramāviśeṣyatvābhāvaniścayasyāśakyatvātpramāpraveśe gauravāccetyādidoṣādvitīyaṃ lakṣaṇam । vanhisaṃsargatvaṃ hi sekapadārthaniṣṭhātyantābhāvapratoyogitāvacchedakadharmaḥ tacchūnyatvaṃ jalasaṃ yoge astīti jalena siñcatītyādivākyaṃ yogyam । agnineti vākyaṃ tvayogyamiti nāvyaptyādidoṣaḥ । atro ktarūpapratiyogi tvābhāvasya vākyārthasaṃsargasatvaparyavasannatayā tajjñānasya śābdapramāyāmahetutvādetatpratiyogitāvacchedakadharmaśūnyatvamityuktam ।।
ananvayeti ।। ekapadārthasaṃsarge aparapadārthaniṣṭhātyāntābhāvapratiyogitvasyānanvaya- rūpatvāditi bhāvaḥ agnitvādaya iti ।। agnitvamṛtvāpāṣāṇādayaḥ । tathāpyatra pakṣadvaye ananvayapramāviraho vā ananvayapramāvirahapramā vā ananvaya pratiyogitāvacchedakadharmaśūnyatvaṃ vā tacchūnyatvapramā vā guṇa iti phalitār thaḥ । sa cāyuktaḥ । āvaśyakena nirdeṣatvenaiva pramātvopapattau saṃsargavyapyatvasya saṃsargābhāvapramāvirahasya vā tatpramāyā vā saṃsargābhāvapratiyogitācchedakadharmaśūnyatva sya vā tatpramāyā vā guṇatvakalpane atigauravāt । na hi nirdeṣatve sati tayorvā tatpramayorvā vyatirekeṇa śābdapramāvyatireko dṛṣṭaḥ ।
agni saṃsargatvādeḥ sekaniṣṭhātyantābhāvapratiyogitāvacchedakatvasyāgnitvādidharmanibandhanatvādagnitvādaya ityuktam । pratiyogitāvacchedakā ityasyādhikaraṇatāvacchedakā ityartha itya pyāhuḥ ।"yogyatā tatpramā vā"iti prāguktakalpadva yoktyanurodhādāha । ananvayapramāviraho vetyādi ।। uktapramāvirahādervākyagatanirdeṣatvenaiva sambhavāditi bhāvaḥ । saṃsargavyāpyasyetyetatpramāvirahasya viśeṣaṇam । nanu nirdeṣatvasyeva tayorapyanvayavyitarekasiddhakāraṇatvasya tyāgāyogā dityata āha ।। tayoriti ।। uktarūpapramāvirahadharmaśūnyatvayorityarthaḥ । visaṃvādiśukādivākye api nirdeṣatvaṃ na siddham । bhrāntyādidoṣābhāvepyanyasya kasya citkalpyatvāditi bhāvaḥ । guṇajanyatvānyathānupapatyai va tatkalpyata ityata āha na ca śābdeti ।। anugataguṇakalpanavelāyāmapītyarthaḥ ।। na ca śābdapramāyā guṇajanyatvamadyāpi siddham । yena tannirvāhāya tayorvā tatpramayorvā guṇatvaṃ kalpyate ।।
kiñca pratyakṣādāvapi viṣayasatvāvinābhūtasya viṣayāsatva pramāvirahādeḥ satvātsa eva guṇaḥ syāt । atīndriyārthasannikarṣāderguṇatvektirayuktā syāt । tatra satopi tasya guṇatvena janakatve mānaṃ neti cetsamaṃ prakṛtepi ।। epicaivamapramāyāmapi viṣayāsatvāvinābhūtaviṣayābhāvapramā vā viṣayāsatvāvacchedakadharmavatvaṃ vā tayoḥ pramā doṣaḥ syānna tu kācādiḥ ।। svatantrānvayavyatirekābhāve api hetutvakalpane atiprasaṅgamāha kiñceti ।। pramāvirahāderityādipadena tatpramāvacchedakadharmaśūnyatvatatpramayośca grahaḥ sannikarṣāderiti । salliṅgaparāmarśa ādipadārthaḥ । apicaivamiti ।। viṣayasatvāvinābhūtasya guṇatva ityarthaḥ viṣayāsatvāvinābhūteti viṣayābhāvapramāviśeṣaṇam । pramāviśeṣyatvamityarthaḥ tayoriti ।। viṣayābhāvapramāviṣayāsatvāvacchedakadharmavatvayorityarthaḥ natviti ।। tathāca bhrame kācādirdeṣa iti maṇyādyuktirayuktā syāt । tadanvayavyatirekivirodhaśca syāditibhāvaḥ ।।
kiñca śābdi saṃsargapramā niyamena saṃsargavyāpyadhījanyā cedanumitiḥ syāt ।। kiñca asaṃsargapramāviraho vāsaṃsargapramāvirahapramā vā guṇa mate agninā siñcedityādau śrotura nvayapramāvirahadaśāyāṃ saṃsargapramā syāt ।। nanu viṣayāsatvāvinābhūtadharma pramāde pramāderviṣayasatvabhramavirodhitvatkathaṃ doṣatetyataḥ saṃsargavyāpyapramā guṇa iti pakṣe doṣāntaramāha kiñca śābdī saṃsargaprameti ।। parvatavanhisaṃsargādipramāvaditi bhāvaḥ ।। nanu saṃśayottarapratyakṣamiva vyāpyadhījanyamapi nānumiti rūpamiti cenna ।। tatra balavatpratyatrakaraṇakatvena vyāpyadhīkaraṇakatvābhāvāt । iha ca niyamena vyāpyadhījanyatve tatkāraṇakatvāpātāt । na hi parāmarśādapi śabdaḥ pratyakṣasāmagrīva dbalavān ।।
na ca vyapyatvaprakārakajñānajanyatvena tadajanyatvānnanumititvam । niyamena tajjanyatve tathātvena । tajjanyatvāvaśyaṃ bhāvāt । anyathā prameyatvādināpi jñāne tatpramāyā guṇatvāpatteḥ । asaṃsargapramāvirahapramātvādinā hetutvāpekṣayā saṃsargavyapyatvapramātvasya ladhutvāt । anyatra tena rūpeṇa hetutāyāḥ kḷptatvāt । asaṃsargapramāvirahapramātvādinā hetutvasya pramāyā guṇajanyatvasiddhyadhīnatvenānyonyāśrayācceti bhāvaḥ । saṃsargavyāpyapramā guṇa iti pakṣaṃ nirasyāsaṃsargapramāviraho guṇa iti pakṣopi doṣamāha kiñcāsaṃsargeti ।। kvacittu asaṃsargapramāvirahapramā vetyapi pāṭhaḥ । na ca śrotustadvirahadaśāyāmapīśvarasyāsaṃsargapramāsti sā ca śrotuḥ saṃsargapramā bandhiketi vācyam । tathātve īśvarasya vākyārthapramā guṇa iti cirantanamatatyāgāyogāt ।।
kiñceśvarasyānanvayapramā na tāvadviṣayāsatvāvedanena pratibandhikā । śrotustadāvedanasya vyadhikaraṇayā svarūpasatyeśvaraniṣṭhapramāyā kartumaśakyatvāt । nāpi liṅgabhūtayā jñātayā tayā tatkartuṃ śakyam । tadā tūbhayatra doṣāntaramāhetyavatārya virahadaśāyāmityanantaraṃ tatpramādaśāyāmityapivyākhyeyam saṃsargapramāsyaditi ।। tathācānvavyabhicārānnāyaṃ guṇatvena heturiti bhāvaḥ ।। nanu tatra satyapyuktarūpaguṇe kāryābhāvaḥ pratibandhanimitto nāhetutvanimitta iti bhāvenāśaṅkya nirāha naceti ।।"na vaidikapramāyā guṇajanyatveneśvarasiddhiḥ"। ityādimaṇyuktyā pratītaścirantanamatatyāgo ayuktaḥ syādityarthaḥ ।। nanu vyadhikaraṇasya guṇatvāyogena tyāge apivirodhiviṣayakatvātpratibandhakatvaṃ syādevetyato na yuktaṃ tadapītyāha kiñceti।। pratibandhakatvaṃ kiṃ virodhiviṣayajñānarūpeṇota sākṣāt । ādyopi kiṃ svarūpasatī vā jñātā satī liṅgatayā veti vikalpyādyadvayaṃ krameṇa nirāha na tāvādityādinā ।। tadāvedanasya viṣayāsatvajñāpanasyetyarthaḥ । samānādhikaraṇajñānenai tadāvedanasya dṛṣṭacaratvāditi bhāvaḥ liṅgabhūtayeti ।। agninā siñcediti vākye anvayo asan tatheśvarapramāviṣayatvātsaṃmatavadityevaṃ liṅgatayetyarthaḥ । antyapakṣaṃ nirāha nāpi seti ।।
tathātve hyananvayapramājñānasyaiva pratibandhakatvena tatpramāyā ajñānadaśāyāṃ saṃsargapramā syāt । nāpi sā viṣayāsatvamanāvedya svarūpeṇaiva viṣayasatvavirodhitvena viṣayasatvagarbhitapramāpratibandhikā । tathātve ananvayasyaiva sākṣādviṣayasatvavirodhitvena pramāpratibandhakatvaucityena pramāgrahaṇavaiyarthyāt ।। pratyapi hetutvena kathaṃ tatpratibandhakatvam । na ca pramāyā guṇajanyatvamadyāpi siddham । yeneśvarajñānasyopādānāparokṣajñānatvena hetutvamananvayapramātvena tu pratibandhakatvamiti kalpeta ।। virodhiviṣayatvepyayuktaṃ pratibandhakatvamityāha kiñca vastugatyeti ।। nanu pramāyā guṇajanyatvānyathānupapatyaiva dvairūpyamākārabhedeneśvarapramāyāḥ kalpyata ityata āha na ceti ।। prāguktamatāntaramapi prātisvikadoṣeṇa narāha kiñceti ।।"jyotiṣṭomena svargakāmo yajeta"ityādivākye
asambhavānna śābdapramāhetutā ।। etenāyogyatājñānena śābdajñānapratibandhāt tadvighaṭanīyasya yogyatājñānasya śābdadhihetutve siddhe tadviśeṣau yogyatāpramābhramau śābdapramābhramau prati janakāviti nirastam । ayogyatāyā uktarītyā viṣayābhāvarūpatve bādhavadviṣayābhāvavyāpyarūpatve satpratipakṣavatsākṣātpratibandhakasambhave yogyatājñānavanavighaṭakatvakalpakābhāvāt । hetuhetumadbhāvādirūpasvargādyananvayapratiyogitāvacchedakadharmo jyotiṣṭo matvādir na kintu kṛṣitvādireveti jñānasya tadanvayapramityanantarabhāvatvena taddhetutvamayuktamityarthaḥ । yogyatājñānasya hetutvopapādanayoktamayogyatetyādi । sākṣādapratibdhakasya kāryānukūlakiñcidvighaṭakatvarūpatvātpratibandhakatvasyeti bhāvaḥ ।"iti nyāyā diti bhāvaḥ ।। etenetyetadvyanakti ayogya teti ।।"yogyatā kiṃ
śabdapratipādyasya saṃsargasya satvaṃ"ityādinoktarītyetyarthaḥ viṣayābhāvavyāpyeti ।।"ekapadārthasaṃsargaḥ"ityādinoktarītyetyanuṣaṅgaḥ । tathāca yogyatājñānasyaiva śabdajñānā hetutve"yatsamānya"iti nyāyānavatārānna yogyatāpramābhramau guṇadoṣau siddhyata iti bhāvaḥ ।। vyabhicārajñānāsaṃsargagrahāprāmāṇyajñānāni tu na sākṣadanumitipravṛttipratibandhakāni bhinnaviṣayakatvādityanumitipravṛttihetubhūtavyāptijñānasaṃsargagrahaprāmāṇyajñānavighaṭakāni । tasmācchābdajñāne ākāṅkṣā'sattau ayogyatāniścayavirahasya hetavaḥ । te ca bhramasādhāraṇāḥ । pramāṇābādharūpā svarūpa satī yogyatā tu prāmāṇyāntargataviṣayasatvamagryaṃ viśeṣastu nirdeṣatvameve ti vakṣyate । nanvevaṃ vyāptijñānamapyanumitiheturna syāt । tathā vaiśiṣṭyajñānaṃ pramāṇyajñānaṃ ca pravṛttiheturna syāt । tadvighaṭakasya vyabhicārajñānādeḥ sākṣādevānumitipratibandhakatvasaṃbhavādityata āha vyabhicāreti ।। evaṃ yogyatāderguṇatvaṃ nirasya maṇau yogyatvādikaṃ guṇa ityādipadena ākāṅkṣāsatyorapyu pādānaṃ yattadapyayuktamiti hetuṃ vadannevopasaṃharati tasmāditi ।। ayogyatāniścayaviraha iti ।। na tu yogyatājñānamityarthaḥ । vivariṣyate caitaddyogyatāvāda iti bhāvaḥ । bhramasādhāraṇa iti hetugarbham । na guṇa ityanvayaḥ । nanvevaṃ guṇanirāse kārye vaijātyasya kāraṇavaijātyanimitta tvājjñāna sāmānyasāmagryā apramāyāmapi satvena pramāsāmagryā mapramāsāmagrīto vailakṣaṇyābhāve tatkāryavailakṣaṇyaṃ na syadityata āha aprameti ।। nirdeṣatvameveti ।। tasmādanityapramātvapakṣakānumāneṣvivānityapratyakṣapramātvādipakṣakānumāneṣvapi tadanugataguṇābhāvādbādhāsiddhyādīti ।।
tadapyuktaṃ"anyathā"ityadinā । anugataguṇābhāvepi janyapratyakṣapramātvādeḥ kāryatāvacchedakatve pūrvoktā vyavasthāpātādityarthaḥ । evamuttaratrāpi draṣṭavyam ।। pratyakṣādipramāsu pratyekānugataguṇabhaṅgaḥ ।। yadyapi doṣābhāvopi na prāmāṇyaheturiti vakṣyate । tathāpi bhikṣupādaprasāranyāyena guṇahetutvanirāsāya doṣābhāvasya pramānimittatvoktiriti dhyeyam । pūrvoktyeti ।। anatyapramāmātre anugataguṇabhaṅgānto ktyetyarthaḥ ।। pratyakṣādipramāsu pratyekānugataguṇabhaṅgaḥ ।।
yattūktaṃ maṇau "tattatpramāyāṃ bhūyovayavendriyasannakarṣayathārthaliṅgasādṛśyavākyārthajñānānāṃ yathāyathaṃ pratyekameva guṇatvam । tattadapramāyāṃ pittādiliṅgabhramādīnāṃ doṣatvavat pratyakṣeviśeṣadarśanamapi guṇaḥ ।tadanuvidhānāt"ityāditattātparya māśaṅkate athāpi syādityādinā ।। cānvayavyatirekābhyāṃ hetū । evaṃ ca pramāyā apramāvyāvṛttānanugatādhihetijanyatvātparatastvam । ta evānanugatā hetavaḥ pramāṃ pratyasādhāraṇahetutve nopādhinā guṇā ityucyante । tasmādanityapramātvamanityajñānatvaprayojakādhikaprayojyaṃ tadanvayavyatirekānuvidhāyitvāt । saṃśayeti ।। saṃśayottaraviparyayottaretyarthaḥ viśeṣeti ।। vyāpyetyarthaḥ । pramāyorīti pratītyorviśeṣaṇam । tāvatā kathaṃ pramātvasya paratastvamityata āha evaṃ ceti ।। uktasannikarṣāderhetutve satītyarthaḥ । guṇajanyatvātkathametadityata āha ta eveti ।। bhramavyāvṛttetyarthaḥ ।। maṇikṛdabhimatamanumānamāha tasmāditi ।। uktasannikarṣāderguṇatvena tajjanyatvena pramāyāḥ paratastvasambhavātprāyoga ucyata ityarthaḥ tadanvayeti ।। uktarūpasannikarṣādilakṣaṇādhikakāraṇaparāmarśaḥ ।
apramātvavat । anyathāpramāpi pramā syāt । na cāpramāyā madhiko doṣo heturastīti vācyam । tathātve bhramasya pramātvaprayoja kajanyatvesatyadhikajanyatvena pramāviśeṣatvāpātāditi mama siddhāntarahasyamiti cenmaivam । hetoraprayojakatvanirāsāya vipakṣe bādhamāha anyatheti ।। anityajñānatvaprayojakādadhikaprayojyatve tanmātraprayojyatva ityarthaḥ । āpādakāsiddhimāśaṅkyāha na ceti ।। pramātvaprayojaketi । anityeti yojyam । anityajñānatvaprayojakasyaivānityapramātvaprayojakatvena tvadabhimateriti bhāvaḥ ityādibhramasyeti ।। tikto guḍa ityādirādipadārthaḥ vaṃśeti ।। anuragatvasya sparśane darśane bhūyovayavendriyasannikarṣe satyapi maṇḍūkavasāktanetrasya maṇḍūkavasādoṣeṇa jāyamānasya vaṃśe uragabhramasyetyarthaḥ । tadindrayajapratyakṣapramāyāṃ tadindriyaviśeṣadarśanaṃ heturiti viśeṣadarśanasya hetutve bhavedevaṃ viśeṣavivakṣā । tadevāyuktamiti"evaṃ bhramottarapramāyāmapi"ityādinā vakṣyāma iti bhāvena sthalāntarepyuktasannikarṣasya vyabhicāramāha bāṣpeti ।। ।। dhūmarūpāvayavītyarthaḥ ।
viparītapratyakṣaṃ guṇa ityata āhavaṃśeti-a-ā anugatvasya iti nāsti- kuṃ "maṇḍūkavasāktanetrasya"ita nāsti-kuṃ । ayaṃ granthaḥ nāsti -mu-ā tadindriyajapratyakṣapramāyāṃ tadindriyajaviśeṣadhītaddarśanaṃ heturityata āha - bāṣpeti-a eva bhramasya darśanenānvayavyabhicārāt । yadi ca tatra pittamaṇḍūkavasāñjanādidoṣapratibandhātpramānutpattistarhyāvaśyakatvāddoṣābhāva eva hetuḥ ।mama tu doṣābhāvenāpramārūpaviparītakāryānutpattau jñānasāmagryaiva pramotpattiḥ। yatra sthūlāvayavipratyakṣe bhūyovayavendriyasannikarṣo guṇa ityuktaṃ tasminneveti virodhasphoraṇāyāvavyaṃśa evetyuktam । añjanādītyādipadena sārūpyādigrahaḥ doṣābhāva eveti ।। yādṛcchikasaṃvādini doṣābhāvaḥ pramāvyabhicārītitūttarabhaṅge nirasiṣyate iti bhāvaḥ ।।
yattu sannikarṣādyutkarṣeṇa pramotkarṣātsannikarṣādireva heturiti । uktasthaleṣu tadutkarṣe satyapi pramānudayena vyabhicārāt ।। nanu siddhānte doṣābhāvasya prāmāṇyahetutvāduktasthale prāmāṇyaprayojakajñānasāmagrīsatvātpramotpattiḥ syādityata āha mama tviti ।। । anaupādhikabhramottarapratyakṣapramāyāmeva viśeṣadarśanaṃ guṇo ato nokta doṣaḥ ityato । viśeṣadarśanābhāve bhramottarapramābhāva iti vyatirekonyathāsiddho na viśeṣadarśanahetutākalpaka iti bhāvena doṣāntaramāha evaṃ bhrameti ।। saṃśayaviparyayarūpabhrametyarthaḥ ।। evaṃ bhramottarapramāyāmapi tadanuttarapramāyāṃ yā kḷptā sāmagri bhramakāle sā na vartate ce ttadabhāvādeva kāryābhāvo na hetuḥ । vartate cedviśeṣadarśanābhāvepi tadanuttaraprameva taduttarapramāpyutpadyetaiva । na hi kārye vaicitryābhāvepi kālabhedamātreṇa vicitrahetvapekṣā ।
yādi tadā saṃsayādidoṣaḥ pratibandhakastarhyāvaśyakatvāddoṣābhāvāde va pramāstu । evaṃ bhrameti।। saṃśayaviparyayarūpabhrametyarthaḥ । pramāyāmapi na viśeṣa pramāheturityanvayaḥ । nanu bhramānuttarapratyakṣasāmagryā kathaṃ taduttarapratyakṣapramā jāyetetyata āha na hīti ।। vicitreti ।। viśeṣadarśanarūpetyarthaḥ saṃśayāditi ।। viparyaya ādipadārthaḥ ।। nanu saṃśayasya grāhyasaṃśayaparyavannatayā pramāṇāparipanthitvātkathaṃ pratibandhakatvaśaṅkā । anyathā tasminsati viśeṣadarśanādapi pratyakṣānāpatteriti cenna । viśeṣadarśanavirahaviśiṣṭasaṃśayādeḥ pratibandhakatvena tadabhiprāyeṇa saṃśayādidoṣaḥ pratibandhaka ityukteḥ ।।
doṣābhāvādeveti ।। nanu viśeṣadarśanavirahaviśiṣṭasaṃśayādidoṣābhāvo hi saṃśayādisthale viśeṣā darśanarūpa viśeṣaṇābhāvenaiva vācya iti viśeṣadarśanameva paryavannamiti cenna । tāvatā tasya pratibandhakarūpadoṣābhāvatvenaiva hetutvaprāptyā tena hetutvāprāpteḥ । viśiṣṭābhāvasampādanenānyathopakṣīṇatvācca ।। rucidattādayastu bhramasthale viśeṣādarśanasahakutasaṃśayādeḥ pratibandhakatve saṃśayo tpattikāle pratyakṣāpattiḥ । na ca"yajjñānaṃ yatra pratibandhakaṃ tatsāmagryapi tatra pratibandhikā"iti nyāyātta dā saṃśayasāmagrīpratibandhānna pratyakṣamiti vācyam । evamapi dharmijñānakāle daivātpuruṣatvādijñānavataḥ puruṣatvādiniścayāpatteḥ । saṃśayasya tatsāmagryā vā tadānīmabhāvāt । na ca doṣasya pratindhakatvānna tadā doṣātpratyakṣamiti vācyam । tarhyāvaśyakatvātsaṃśayakālepi tata eva doṣātpratyakṣānutpattirastu । kiṃ saṃśayasya pratibandhakatvābhyupagamena । tathāca viśeṣadarśane sati viśeṣādarśanarūpadoṣābhāvādeva pratyakṣa pramotpattirna tu niruktiviśiṣṭābhāvasya pratyakṣapramāhetutvam । mānābhāvāt । na ca viśeṣādarśanasya doṣatve saṃśayānuttarapramānudayāpattiriti śaṅkyam । phalabale naitasya kvacideva doṣatvakalpanādityāhuḥ । doṣābhāvādeva sāstvityanantaraṃ mamatvityādivākyamatrāpyanu vartyayojyam । bhramottarapramāvyatirekasya viśeṣadarśanatvena viśeṣadarśana vyitarekanimittatā nāsti kintu doṣanimittatetyanyathāsiddhamuktvā satyapi viśeṣapramāvyatirekādau pramotpattervyabhicārānna viśeṣapramā yathārthaliṅgaparāmarśādeḥ pramā prati hetutvaṃ dūre
guṇatveneti bhāvenāha kiñceti ।। niyamena pramārūpe puruṣasākṣātkāre viśeṣapramārūpasya vahnyāloke dhūmabhramajanyāyāṃ niyamena pramā yāmanumitau yathārthaliṅgaparāmarśarupasya bhrāntavipravambhakavākyajanyāyāṃ niyamena pramā yāṃ śābdapratītau yathārthavākyarthajñānarūpasya guṇasyābhāvepi pramātvadarśanena vyatirekavyabhicāropi ।। kiñca duṣṭāyāṃ jñānasāmagryāṃ satyamapi guṇavyatirekeṇa pramāvyatireko na dṛṣṭa iti guṇa na hetuḥ । dṛṣṭo visaṃvādiśukā divākye, tatra bhrāntivipralambhādidoṣābhāvāditi cenna । nanūktasthale sarvatreśvarapramāmādāya viśeṣapramā satyaparāmarśayathārthavākyārthajñānānāṃ na vyatirekavyabhicāra iti cenna । asminpakṣe"naceśvare sostīti vācyaṃ"ityadinā doṣāṇāṃ pūrvamevoktatvāditi bhāvaḥ ।।
nanu guṇavyatirekeṇa pramāvyatirekasyāpi darśanāduktasthaleṣvapi kaścana guṇaḥ kalpyata ityato vyatirekāsiddhadoṣamāha kiñceti । śaṅkate dṛṣṭa iti ।। satyapi doṣābhāve guṇavyatirekeṇa pramāvyatireka ityanuṣaṅgaḥ । tatra doṣābhāvastavamupapādayati tatreti ।। ādipadena pramādakaraṇāpāṭavayorgrahaḥ । aprāmāṇyasya doṣajanyatvavādinā tvayāpi tatra kaściddoṣaḥ kalpyaḥ । anyathā tasya parata stvāhānerityāha guṇavyatirekeṇeti ।। tatrāpyanityavākyadoṣasya vivakṣitārthatatvajñānābhāvasya vā śukavākya mūlabhūtavākyaprayoktṛpuṃniṣṭhasya bhrāntyādermūladoṣasya vā satvāt । guṇavyatirekeṇa pramātvavyatireke siddhepi bhramatvārthaṃ tvayāpi bhramatvaprayojakatvena kḷptasya doṣasya tatra vaktavyatvācca । abhāvopi hi karaṇāpāṭavaviśeṣādarśanādiriva lokavyavahārātpramāvyāvṛttakāraṇatvāttatvajñānavirodhitvācca doṣa eva । aṅgīkṛtaṃ ca tvayāpi nīlaṃ tama iti bhrame doṣāntarā bhāvenādhiṣṭhānabhūta syābhāvarūpasya tamasa eva doṣatvam । kvacidguṇasannidhānantu rāsabhavadyādṛcchikaṃ vā gandhaṃ prati kḷptikāraṇagandhaprāgabhāvasahabhūtapākajarasaprāgabhāvavatpramāṃ prati kḷptaprayojakadoṣābhāvasahabhūtatvenānyathāsiddhaṃ vā ।।
nanu vivakṣitārthatatvajñānābhāvasyābhāvarūpatvātkathaṃ doṣatvamityata āha abhāvopihīti ।। anvayābhāvādirādipadārthaḥ adhiṣṭhāneti ।। nailyāropādhiṣṭhānabhūtasyālokābhāvarūpasyetyarthaḥ । kutra cidvā guṇānuvidhānasya kā gatirityata āha kvaciditi ।। pramāyāṃ guṇānuvidhānamabhyupetyāpi maṇyuktānyathāsiddhimāha gandhamiti ।। nanu rasaprāgabhāvonyatra kārye kḷptānvayavyatirekatvādastvanyathāsiddhaḥ । guṇasannidistu nānyatra kārye kḷptānvayādiḥ । prakṛtakāryeṇa vinā kāryāntaropakṣīṇo hyanyathāsiddhiḥ । kiñca tvayāpyana nyathāsiddhaśabdasya yaugakatva ātmāśrayāllokavyavahārānusāreṇa pāribhāṣika evārtha uktaḥ । evaṃ ca bhramarūpaviparītakāryotpādaka doṣanirāsakasya guṇasya viparītakāryotpādaka । doṣanirāsakasya guṇasya viparītakāryotpādaka । nirāsaktavarūpānyaivānyathāsiddhiḥ pāribhāṣyatām । loke ghaṭaṃ prati daṇḍatva iva na hi guṇaḥ kāryāntareṇa siddhaḥ । yenānyathāsiddhaḥ syādityata āha kiñceti ।। kāraṇalakṣaṇaśarīrapraviṣṭasyānyathāsiddhaśabdasya kāryāntarajanakatvamiti vā anena vinā kāraṇāntare ṇa kāryaṃ siddhamutpannamiti vārthoktāvātmāśrayādityarthaḥ pāribhāṣika eveti ।।"anyathāsiddhatvaṃ ca tridhā । yena sahaiva yasya yaṃ prati pūrvavṛttitvamavagamyate tattathā।
ghaṭaṃ prati daṇḍarūpasya । anyaṃ prati pūrvavartitve jñāta eva yaṃ prati yasya pūrvavartitvamanagamyate । śabdaṃ prati pūrvavṛttitvaṃ jñāna eva jñānaṃ pratyākāśasya । anyatra kḷptaniyatapūrvavartina eva kāryasambhave tatsahabhūtatvam । yathā gandhavati gandhānutpādādgandhaṃ prati gandhaprāgabhāvsaya niyatapūrvavartitvakalpanātpākajasthale gandhaṃ prati rūpādiprāgabhāvānāmanyathāsiddhatvaṃ"ityādigranthenānumānakhaṇḍe kāraṇatāvāda ukta ityarthaḥ । anyaivānyathāsiddhirityanantaraṃ lokavyavahārānusāreṇetyanukarṣaḥ । sa cāsiddha ityāha loka iti ।। yanya-kuṃ cāpramā-cha । etāvannāsti - kha itenavi - kuṃ otpattikā -a 'vā a iti nāsti - kuṃ viparītakāryotpādakasya vetrabījasambandhidāvāgnidāhasya virodhitve padārthe vetrāṅkuraṃ prati kāraṇatvāvyavahārāt । dāhavirodhino hetutve kvāpyutsargāpavādābhāvaprasaṅgācca । yasya hi svasāmagrī vaśena prasaktistadautsargikam । satyāmapi sāmagryāṃ yadvaśāttadviparītaṃ kāryaṃ bhavati tattasyapavādakam ।na ca dāhavirodhine hetutve dāhasthale vetrāṅkurasāmagryasti । daṇḍatve yathā kāraṇatā avyavahārastathā kāraṇatvāvyavahārāt । kintvanyathāsiddhitvenaiva vyavahārādityarthaḥ ।।
etena"kiñcedaṃ guṇānvayavyatirekitvaṃ anyatrānupakṣīṇa tvaṃ sāmānyaṃ vā । nādyaḥ । doṣanirīsopakṣīṇatvādi"tyādidevatādhikaraṇaṭīkā vivṛtā ।। laukikavyavahārābhāvepyastu hetutvamityataḥ"autsargikatvātprāmāṇyasya"iti tatvanirṇayaṭīkoktaṃ vipakṣabādhakatvena saṃyojya tadvyanakti dāhetyādinā ।। astvevamutsargāpavādaśabdārthaḥ । virodhinopi hetutve tadabhāvaprasaṅgaḥ kuta ityata āha na ceti ।। tathāca"satyāmapi tatsāmagryāṃ"ityāderabhāvādutsargāpavādābhāvaprasaṅga ityarthaḥ ।। etena tatvanirṇayaṭīkāyāṃ jñaptisthale abhihitamidaṃ bādhakamutpattisthalepyanusandheyamitisūcitam ।।
anyathā daṇḍābhāvādghaṭānutpattarapi tadutpatterapavādaḥ syāt । ata eva yatra saṃśayādirūpā doṣāḥ pratibandhakāḥ tatraiva tannirāsārthaṃ bhūyovayavendriyasannikarṣaviśeṣadarśanādiguṇāpekṣā । anyathā saṃśayottaraprama yeva tadanuttarapra mayāpi viśeṣadarśanamapekṣyeta ।। kiñca doṣanirāse avaśyaṃ kāraṇsya guṇasya pramāyāmapi kāraṇatve gauravam । naca pramārūpaṃ kāryamananyathāsiddham । yenobhayaṃ kalpyeta ।। etena apramāpi pramā viśeṣaḥ syāditi nirastam । pramātvaprayojikāyā aduṣṭasāmagryā bhrame abhāvāt ।
anyatheti ।। sāmāgryabhāvepi kāryānutpatterapavādatva ityarthaḥ tadutpatteriti ।। ghaṭotpatterityarthaḥ ata eveti ।। doṣanirāsopakṣiṇatvādevetyarthaḥ anyatheti ।। sarvatra pramāmātre taddhetutāyāmityarthaḥ ।। nanvastu doṣanirāsakatvaṃ guṇasya prāmāṇyahetutvaṃ cāstu । aprāmāṇye guṇanirāse ca doṣāṇāṃ hetutvamivetyataḥ"na cobhayakāraṇatvakalpakamasti"iti bhāṣyaṭīkāṃ vivṛṇvannāha kiñceti ।। pramāyāḥ paratastvānyathānupapattipramāṇasiddhagauravaṃ na doṣāyetyata āha na ceti ।। jñānasāmānyasāmagrīto na siddhamati na cetyarthaḥ ।। prāguktānukūlatarkaṃ nirāha eteneti ।। pramāyāḥ doṣābhāvasahitajñānasāmāgrajanyatvakathanenetyarthaḥ ।
anyathā dāvāgnidagdhavetrajanyakadalyaṅkuropi vetrāṅkuraviśeṣaḥ syāt ।। nanu tatra dāhena doṣeṇa sahajāyā vetrāṅkukarajananaśakter nāśādviparīta śukteścotpādādvetrāṅkurasāmagryeva nāstīti cetsamaṃ prakṛtepi । mamāpi lokasiddhautsargikāpavādakasāmyameva prāmāṇyāprāmāṇyayorapekṣitam ।। anye tu yathā nīlarūpasāmagrījanyasyāpi citrarūpasya na nīlarūpaviśeṣatvāt ।। yathā na viruddhaniścadvayasāmagrajanyasya saṃśayasya na niścayaviśeṣatvaṃ । yathā ca pākajarūpasāmagrījanyasya paramukhenaiva samādhiṃ vācayati nanviti ।। astvevaṃ loke prāmāṇyādau tu kathamityata āha - mamāpīti ।। ananyathāsiddhaśabdārthe tava yathā tathetyaparetyarthaḥ ।। pramāyāmabhimatasāmagryabhāvenaiva bhramasya na pramāviśeṣatvamiti svayamekaṃ samādhimuktvānyāpadeśena samādhyantaramāha - anyetviti ।। na nīletyādi ।। kintu vijātīyarūpāntaratvamityarthaḥ । tathaivodayanādyukteriti bhāvaḥ viruddheti ।।"viruddhobhayārosāmagrīdvayasamājādubhayāropa eka eva bhavati । sa eva saṃśaya"jñaptiprāmāṇye maṇyukteriti bhāvaḥ - yathā ca pākajeti ।। tejassaṃyogadeśakālādṛṣṭādisāmagryastulyatvāditi bhāvaḥ ।।
rasasparśāderna rūpaviśeṣatvaṃ । tathā bhramasyāpi na pramāviśeṣatvamityāhuḥ ।। tasmādanvayavyabhicārādvyatirekavyabhicārādanyathāsiddheśca guṇo na pramāhetuḥ । bhramapratibandītūddhariṣyate । etadapyuktaṃ"anyathā"ityādinā । anvayavyabhicāre vyatirekavyabhicāre autsargikakāryāpavādakanirāsakatvenānyathāsiddhau ca satyāmapi guṇasya hetutve rāsabhāderapi hetutvaprasasaṅgena asminpakṣe dṛṣṭāntānāmasatpratipattirvakṣyamāṇadiśā pramāsāmagryāṃ doṣābhāvasyāvaśyakatvātsāmagrbhāvādeśca tadviśeṣa tvābhāvopapattāvuktasamādhirayuktā ityarucibījaṃ dhyeyam ।। tasmādityuktaṃ vyanakti anvayeti । pītaḥśaṅkha ityādibhrama ityarthaḥ vyatireketi ।।"karādau caraṇādibhramajanya"ityādinoktapramāviśeṣa ityarthaḥ anyatheti ।। virodhinirāsopakṣīṇatvoccetyarthaḥ । ubhayakāraṇatve gauravātkalpakābhāvādapramāyāḥ pramāviśeṣatvāpattirūpabādhakābhāvāccetyapi dhyeyam ।
nanvevaṃ doṣasyāpi bhramahetutvakhaṇḍanasambhavena bhramepi svata eva syāt । tatra yā gatiḥ pramāyāmapītyata āha bhrameti ।। svatastvānumānoktyanantaramuddhariṣyata ityarthaḥ। etadapītyuktamevānyathādiśabdārthaviviraṇena vyanakti anvayetyādinā ।। ।ayaṃ granthaḥ nāsti - ga ṇatvā - mu hetvahetuvyavasthi tyayogādityarthaḥ ।।
thūlāvayavi pratyakṣa pramādau bhūyovayavendriyasannikarṣāderhetutvabhaṅgaḥ।। bhūyovayavendriyasannikarṣāderhetitvabhaṅgaḥ ।। astu tarhi doṣābhāvādeva pram tasyānanyathāsiddhānvavyatirekitvāditi cenna । kāraṇatāvacchedakapratibandhakābhāvādisādhāraṇasya prayojakatvamātrasyāpādana iṣṭatvāt।।
astviti । tathāca jñānahetuto adhikajanyatvātsvatastvahāniriti bhāvaḥ । prayojakatvamāpādyate kāraṇatvaṃ vā । ādya āha kāraṇeti ।। pratibandhakābhāvahetutāyā vakṣyamāṇatvāśayenāha pratibandhakābhāvādīti ।। kāramāgirādipadārthaḥ । prayojakatveti ।। tadvyatireka prayuktavyatirekapratiyogitvamātrasya na tvananyathāsiddhasyetyarthaḥ ।। dṛṣṭatvameva kramātsūtrabhāṣyaṭīkākṛtāṃ saṃmatyā draḍhayati aduṣṭamiti ।। akṣaṃ anumā āgamaḥ iti lakṣyanirdeśaḥ । tatvanirṇayodāhṛtabrahmatarka ityarthaḥ । "nirdeṣārthendriyasannikarṣaḥ pratyakṣam nirdeṣopapattiranumā nirdeṣaḥ śabda āgamaḥ"iti pramāṇalakṣaṇe;"doṣābhāvasya kāraṇatve ca nāsmākamaniṣṭam tāvatā vedāpauruṣeyatvāvyaghātāt"iti bhāṣyaṭīkāyāṃ cokteḥ । doṣābhāvasyāpekṣitatvepi pramājanakaśaktissahajā, na tu bhramajananaśaktivadā dheyetyetāvatataiva pramāṇyasvatastvasiddheśca ।।
mānatrayepi doṣābhāvāpekṣādyotanāya tritayodāharaṇam ।। devatādhikaraṇabhāṣyasya ṭīkāyāmityarthaḥ । tatra kāraṇatve cetyu ktiḥ prayojakatve cetyartha ityagre vyaktam ।। nanvevamapi kathaṃ na svatastvahāniḥ । jñānahetvatiriktānapekṣatvābhāvādityata āha doṣābhāvasyeti ।। doṣābhāvasya kāraṇatvapakṣe śaktyādhāyakatvepi prayojakatpapakṣe tadabhāvāditi bhāvaḥ ।। doṣetyādinoktaṃ prameyaṃ jijñāsādhikaraṇasudhāyāmuktamityarthaḥ । autsargikī utsargaḥ sāmānyaṃ jñānamātrajanikaivetyarthaḥ । doṣāpavādādityasya doṣāhitaśaktirūpāpavādādityartha iti bhāvaḥ ।। nanvevaṃ guṇasyāpi prayojakatvopapattau kiṃ tannirāsāyāseneti cenna । guṇavā dinopi doṣābhāvasyāva śyakatvopapādanāt । guṇasya doṣanirāsopakṣīṇatopapādanācceti bhāvaḥ ।।
uktaṃ hi sudhāyāṃ"indriyādīnāmautsargikī śaktiḥ pramāṇyajanane doṣāpavādādaprāmāṇyamapi janayati "iti । kāraṇatvasyāpādānantvayuktam ।। dvitīyaṃ nirāha kāraṇatvasyeti ।। kuta ityataḥ"yena sahaiva yasya yaṃ prati pūrvavṛttitvamavagamyate tattenānyathāsiddhaṃ"iti maṇyuktānyathāsiddhamatvādityāha kḷpteti ।। grahaṇeneti ।। tvaduktapāribhāṣikānyathāsiddhatvena hetunetyarthaḥ । asya cakṣurādiniṣṭhakāraṇatetyādinānvayaḥ ।। gurumatenāha upasthiteti ।। upasthitaṃ buddhau viparivartamānaṃ yadiṣṭaṃ rajatādi tena purovartino bhādāgraha ityarthaḥ । usthiterapi purovṛttigocarapravṛttikāraṇatve vaiśiṣṭyajñānasyāpi hetutāpatyā bhādāgrahaḥ pravṛttiheturiti matahānyāpatterhetutāvacchedakatvaṃ yathā tathetyarthaḥ ।।
nyāyamatenāha viṣayatveneti ।। pratyakṣamityatreti ।। iti pratyakṣalakṣaṇa ityarthaḥ। kāraṇatāyāḥ doṣābhāvatve kāraṇatāvacchedakatāyāśca kalpane gauravāt । uktarītyā satyapi doṣe pramātvadarśanena pramāsāmānyaṃ prati vyatirekavyabhicārācca ।। uktaṃ hi viṣṇutatvanirṇayaṭīkāyāṃ"doṣābhāvopi na prāmāṇyakāraṇam । yādṛcchikasaṃvādiṣu satyapi doṣe pramāṇa jñānodayāt"iti ।। kiñca pratibandhakābhāve loke kāraṇatvāvyavahārādautsargikakāryāpavādaka virodhikatvarūpānyaivānyathāsiddhiḥ paribhāṣyatā mityuktam ।। anyathāsiddhimuktvā vyabhicāraṃ cāha ukteti ।।"kiñca karādau caraṇādibhramajanya"ityādinoktarītyarthaḥ ।।
nanu doṣasya pratibandhakatayā tadabhāvasya svatantrāveva kāryānvayavyatirekāvato na prāguktānyathāsiddhiryuktetyata āha - kiñceti ।। anyathāsiddhaśabdasya tvayā yaugikāryaṃ tyaktvā lokavyavahārānurodhena tridhā pāribhāṣikārthektirihāpi vyavahārānurodhena tvaduktānyathāsiddhitrayādanyevānyathāsiddhiḥ paribhāṣyatāmityuktamatītabhaṅgaḥ ityartha uktaṃ hīti ।। doṣābhāvasyānyathāsiddhatayā kāraṇatvaṃ netyetajjijñāsādhikaraṇe ityādiślokavyākhyānasudhāyāmuktamityarthaḥ ।। uktaṃ hi sudhāyāṃ"tarhi doṣābhāvaḥ kāraṇamityāyātamiti cenna । tathā satyutsargāpavādayoḥ kvāpyabhāvaprasaṅgāt iti ।। na caivaṃ bhāṣyacaṭīkāyāḥ viṣṇutatvanirṇayaṭīka yā sudha yā ca virodha iti śaṅkyam । bhāṣyaṭīkāyāṃ kāraṇaśabdasyasmaduktaṃ yadghaṭaṃ prati kulālapitrādisādhāraṇaṃ tadvyatirekaprayuktavyatirekapratiyogitvarupaṃ tanmātraparatvāt ।
upalakṣaṇametat"doṣābhāvavyatirekaniyamātprāmāṇyasya paratastvaṃ kiṃ na syāditi cenna । yādṛcchika saṃvādiṣu prāmāṇyepi doṣābhāvābhāvena kāraṇatvabhaṅgāt"ityādinā vādāvalyāmuktamityarthaḥ । utsargetyāderthastu"dāhavirodhino hetutva"ityādinā pūrvatanagranthenaiva vivṛto dhyeyaḥ bhāṣyaṭīkāyā iti ।। prāguktāyā ityarthaḥ sudhayā ceti । vādāvalyā cetyapi dhyeyam tadvyatireketi ।। doṣābhāvavyatirekaprayuktavyatirekapratiyogitvaṃ prāmāṇyasya yattadrūpaṃ prayojakatpamityarthaḥ । sviviraprayuktavirahapratiyogikāryakatvarūpaṃ yatprayojakatvamiti phali torthaḥ ।। vārtike doṣābhāvasyoktarūpaṃ prayojakatvamuktamityarthaḥ । tadabhāvataḥ guṇādhīnadoṣābhāvataḥ । abodhakatvarūpaṃ viparītabodhakatvarūpaṃ vā viparītabodhakatvarūpamananuṣṭhānarūpaṃ va yadaprāmāṇyadvayaṃ tadabhāvaḥ । tena doṣābhāvasyāprāmāṇyanirāsopakṣayeṇa jñānasāmagrīta eva pramā jāyata ityutsargo na bhagna ityarthaḥ ।। nanu kathaṃ tarhi doṣasya pratibandhakatvamapi । tatraiva tasminsatyapi pramāyā darśanāditi cenna । trata yādṛcchikasya viṣayasatvasyottejakatvenottejakābhāvaviśi- ṣṭasya pratibandhakasyābhāvāt ।। na ca tarhyāvaśyakatvādviṣayasatvameva pramāprayojakaṃ na tu doṣābhāvāpekṣeti vācyam । śuktau rūpyabhramakāle śuktitvāderviṣayasya satvepi doṣa rūpapratibandhena śuktitvādipramāvyatirekāt ।।
yadvā imaṃ mā dahetyādau mantrāderuddeśyavyaktiviśeṣa iva liṅgābhāsasya yatra viṣayasatvābhāvastatraiva pratibandhakatvādyādṛcchikaviṣayasatvasthale kevalasya pratibandhakasyābhāva evāsti । doṣābhāvasya svarūpeṇa hetutve tu vyatirekavyabhicāro duṣparihara iti doṣābhāvopa na hetuḥ । prāguktapratibandhakavirodhitvarūpānyathāsiddhirayukteti bhāvena śaṅkyate nanviti ।। yādṛcchikasaṃvādinītyarthaḥ ।। tasmin doṣa ityarthaḥ - mā dahetīti ।। asya sādhutvaṃ saṃśayopapādavanagranthoktaṃ jñeyam vyatirekavyabhicāra iti ।। yādṛcchikasaṃvādinītyarthaḥ tasmāditi ।। tasmātparatastve na kiñcinmānam ।। etadapyuktaṃ"anyathā"ityādinā । autsargakakāryāpavādakanirāsārūpasyāpi doṣābhāvasya hetutve
idamautsargikamidamāpavādakamiti vyava sthityayogādityarthaḥ ।। pramāyāṃ doṣābhāvasya hetutvabhaṅgaḥ ।। ।। anugataguṇasyabhāvāddoṣābhāvasya cāhetutvādityarthaḥ ।। pramāyāṃ doṣābhāvasya hetutvabhaṅgaḥ ।। svatastve tviti ।। mānamityanukarṣaḥ । ananugataguṇapakṣe siddhasādhanatāvāraṇāya iti pakṣa iti vivekāyoktam । anityapramātvaṃ anityajñānatvāvacchinnakāryatvapratiyogikakāraṇatābhinnakāraṇatāpratiyogakakāryatāvacchedakaṃ anityajñānatvavyāpyakāryatāvacchedakadharmatvādapramātvavaditi maṇyuktānumānasya pratyanumānamāha anityeti ।। viśeṣyamātrasya nityavṛttitayā kāryatāvacchedakatvena siddhasādhanavāraṇāyānityeti pakṣaviśeṣaṇam । yathārthetyuktirapi tadvāraṇārthaiva ।
anityajñānāvṛttitvarahitatvāt jñānatvavat । tatsamaniyatadharmaghaṭitatvāt yadevaṃ tadevam yathā pṛthubudhnodarākāra ghaṭitaṃ ghaṭatvam ghaṭatvānavacchinnakāryatānavacchedakam । sādhye nityajñānaniṣṭhakāryatānavacchedakatvena siddhasādhana vāraṇāyānityetipakṣaviśeṣaṇam । yathārthetyuktirapi tadvāraṇārthaiva । sādhye anityajñānaniṣṭhakāryatānavacchedakatvena siddhasādhana nirāsāyānityetyādikāryatāviśeṣaṇam । pramāniṣṭhetyapi yojyam । tena ghaṭādiniṣṭhakāryatānavacchedakatvena na siddhasādhanam । hetāvindriyatvādinondriniṣṭhakāraṇatāpratiyogikakāryatāvacchedake pratyakṣatvādau vyabhicāravāraṇāya nañdvayam ।tatrānityajñānavṛttitvasyāpi satvena tadrāhityābhāvāt । uktadoṣanirāsāyaivānityajñānetyapyuktiḥ । asiddhinirāsāyānityeti jñānatvavaditi । tasya nityavṛttitayā kāryatānavacchedakatvādanityajñānavṛttitvācceti bhāvaḥ tatsameti ।। anityapramātvasamaniyato yo dharmo anityajñānatvaṃ tadghaṭitatvādityarthaḥ ।। bhramepi dharmyaṃśe pramātvenānityapramātvānityajñānatvayoranyonyaṃ vyāpyāvyāpakabhāvāditi bhāvaḥ । ata eva tatsamaniyatadharmaghaṭitatvadyotanāyaiva anityapramātvamiti pakṣanirdeśamakṛtvānityayathārthajñānatvamityuktam yadevamiti ।। yadyatsamaniyatadharmaghaṭitaṃ tattadanavacchinnakāryatāvacchedakamityarthaḥ pṛthubudhneti ।। pṛthubudhnodarākāra ghaṭatvaṃ nāmadharmaḥ ।
svamāniyataghaṭatvadharmaghaṭitatvāttadanavacchinnakāryatā paṭādiniṣṭhā tadanavacchedaka ityarthaḥ ।। bhramāvṛttikāryatānavacchedakaṃ vā bhramavṛttitvāt bhramātvavat ।। na cai teṣāṃ hetūnāmasiddhiḥ । bhramepi dharmyaṃśe pramātvasya satvāt । pramātvasya jñānatvaghaṭitatvācca । samāniyatayorekasyaiva kāryatāvacchedakatve āvaśyake lāghavarthe pramāṇa svarasāllaghuno anityajñānatvasyaiva tadaucityāt ।। bhrame jñānatvapramātvayorvyāpyavṛttitvā vyāpyavṛttitvetvekasāmagrīprayojyatvepi tvanmate vegavibhāgayoriva yukte । pracīnapakṣanirdeśa eva sādhyāntaramāha bhramāvṛttīti ।। bhramāvṛttikāryatā pramāniṣṭhā kāryatā tadanavacchedakamityarthaḥ । anityayathārthajñānatvaṃ tādṛśajñānaniṣṭhakāryatānavacchedakamityeva sādhyakāraṇe anityajñānatve vyabhicāraḥ । tasyātmamanaḥsaṃyogādihetunirūpitakāryatāvacchedakatvāt । ato bhramāvṛttītyevamuktiḥ । anityajñānatvasya ca tādṛśaghaṭādiniṣṭhakāryatānavacchedakatvānna doṣaḥ nacaiṣāmiti ।। bhramepītyanenādyantayorasiddhyuddhāraḥ pramātvasyeti ।।
anityapramātvasyānityajñānatvaghaṭitatvādityarthaḥ ।। yadvā pramātvasya jñānatvaghaṭitatve anityapramātvasyānityajñānatvaghaṭitatvamarthasiddhamiti pramātvasyetyevoktam - laghuna iti ।। pramātvasya viṣayasatvaghaṭitatvena gurutvamiti bhāvaḥ ।। caiṣāṃ-ga-kuṃ laghā-ga tallā-ka apramā-mu-dhvarye-ca rasarāt-ka-cha 'bhramatvavat' ityadhikaṃ-cha । ayaṅgranthaḥ-kuṃ pustake kuṇḍalitaḥ-ca pustake skhalitaḥ haṃsapādena pūritaḥ-ka pustake avibhāgayoriva' etāvatparyantameva vartate avyāpyavṛttitve iti nāsti - cha tvanmate vegavibhāgayoriva yukte । manmate tu prakārāṃśe pramātvāpavādaka sya doṣasya satvāttadbhavo yuktaḥ ।।
nanu vibhāgasyāvyāpyavṛttitvaṃ svātyantābhāvasāmānādhikaraṇyam । atyantābhāvasyā dhikaraṇaviśeṣasambandhaḥ svarūpānatirikta iti na hetusāpekṣa iti cettulyaṃ pramātvepi ।। anityapramātvaṃ doṣavirodhivṛttidharmāvacchinnakāraṇa tvapratiyogikakāryatavacchedakaṃ doṣajanyavṛttitvāt । bhramatvavat । doṣavirodhī guṇo doṣābhāvaśceti svatastvasiddhiḥ । anityapramātvamapramākāraṇatāvacchedakarūpāvacchinnakāraṇatāpratiyogikakāryatāvacchedakaṃ bhramāvṛttikāryatāvacchedakatvāt ghaṭatvavaditi maṇyuktasya pratyanumānamāha anityapramātvamiti । tadvirodhivṛttidharmo guṇatvādirūpaḥ । tadavacchinnetyarthaḥ । doṣajanyavṛttitvāditi hetorasiddhyuddhāraḥ prāgvat ।। nanūktānumānena doṣavirodhino guṇasyā hetutva lābhepi doṣābhāvasya hetutvānivāraṇāt jñānahetvadhikajanyatvāt pramātvasya jñānahetumātrajanyatvakṣatirityata āha doṣavirodhīti ।। virodhitvaṃ ca sahanavasthānityatvaṃ tvā tanniścayapratibandhakaniścayaviṣayatvaṃ vobhayānugatam । pratibandhakatvaṃ ca tadanutpādavyāpyatvamiti bhāvaḥ ।।
anityapramātvaṃ na kāryatāvacchedakam । tathātve bādhakavatvāt । ghaṭajñānatvavat । anugatakāraṇābhāvarūpasya bādhakasyoktatvāt ।। pratyatrādipramāsu pratyekānugatā guṇā iti pakṣe anityapratyakṣapramātvaṃ na viṣayajanyatāvacchedakaṃ, na ṣaḍvidhasannikarṣānyatarajanyatāvacchedakaṃ vā । tadajanyavṛttitvāt । ghaṭatvavat । yogipratyakṣāderviṣayeṇa ṣaḍvidhasannakarṣānyatareṇa yājanyatvāt । anityapramātvamiti ।। atra pūrvatra ca siddhasādhanatāvyudāsāyānityeti pramātvaviśeṣaṇam tathātve ।। kāryatāvacchedakatva ityarthaḥ bādhaketi । svāvacchinnakāryatāpratiyogakānagataikakāraṇāsambhavarūpabādhakavatvādityarthaḥ ghaṭeti ।। ghaṭajñānamātrenugatakāraṇābhāvādghaṭajñānatvaṃ nāvacchedakamityupapāditamadhastaditi bhāvaḥ uktatvāditi ।। pramāmātrānugataguṇabhaṅga ityarthaḥ iti pakṣe iti ।। virodhyanumānamucyata iti yojyam ।। viṣayatvaṃ guṇa iti pakṣamupetyāha - na viṣayeti । indriyasannikarṣo guṇa iti pakṣa āha na ṣaḍvidheti ।। sādhutvaṃ pūrvamuktaṃ dhyeyam । prāgupapāditameva smārayati yogipratyakṣāderiti ।। sāmānyapratyakṣāsattijapratyakṣa mādipadārthaḥ ।
anumitipramātvaṃ satyaliṅgaparāmarśatvāvacchinnakāraṇatāpratiyogikakāryatāvacchedakaṃ asatyaliṅgaparāmarśajanyavṛttitvāt bhramatvāt । śābdapramātvaṃ vivakṣitārthatatvajñānatvāvacchikāraṇatāpratiyogikakāryatānavacchedakaṃ vivakṣitārthatatvajñānājanyavṛttitvāt bhramatvāt ।। na ca tarhyāvaśyakatvādviṣayasatvameva pramāprayojakaṃ na tu doṣābhāvāpekṣeti vācyam । śuktau rūpyabhramakāle śuktitvāderviṣayasya satvepi doṣarūpapratibandhena śuktitvādipramāvyatirekāt ।। anityapratyakṣapramātvānumitipramātvaśābdapramātvāni doṣavirodhavṛttidharmāvacchinnakāraṇatāpratiyogikakāryatānavacchedakāni doṣajanyavṛttitvāt bhramatvavat ।। anyatareṇeti ।। anyatamenetyarthaḥ । anumitiśābdapramayorapi guṇājanyatve krameṇānumāne āha anumitītyādinā ।। vivakṣitārthatatvajñānaṃ guṇa iti mata āha vivakṣiteti ।।
pratyekamuktvā militvāpi doṣābhāvasyāpyahetutvalābhāyāha pratyakṣeti ।। sa ca guṇo doṣābhāvaśceti svatastvasiddhiriti bhāvaḥ asiddhiriti ।। uktahetūnāmityarthaḥ । nacāsiddhiḥ । karādau caraṇādibhramajanye puruṣajñāne pramātvasya satvāt । yathārthayogyatājñānaṃ na śābdapramājanakam । tadvyatirekāpādanaprayojakāpadanaviṣayavyatirekāpratiyogitvāt । pākajagandhe rasaprāgabhāvavat ।। antyahetorghamyaṃśa ityādipūrvagranthenāsiddhyuddhāraprakārasya dvitīyahetorapi saṃvādiśukādivākyajanyajñāne bhrāntaprakārakavākyajanyajñāne ca pūrvoktadiśā satvena siddhatvādādyasya taṃ vyanakti karoti ।।
na ca śukādivākyajajñānepi tādṛśeśvarajñānajanyatvasatvādasiddhireveti śaṅkyam । tasya bhramasādhāraṇopādānādigocarajñānatvenaiva janakatayātrābhimatasya vivakṣitārthatatvajñānatvādinā rūpeṇājanakatvādityuktatvāt ।। yogyatājñānaṃ guṇa iti mata āha yathārtheti ।। yogyatā ca vākyārtharūpasaṃsargasatvaṃ vā prāguktadiśā tadvyāpyamanyadveti bhāvaḥ taditi ।। śābdapramāvyatirekāpādāne prayojakaṃ nimittaṃ yadāpādanaṃ tadviṣayetyarthaḥ । āpādānaprakāraścāgre vyaktaḥ pākajeti ।। tatra yadi rasaprāgabhāvo na syāttadā gandho na syāditi nāsti । rasaprāgabhāvasya kāraṇātāvāde maṇyuktadiśā kḷptakāraṇagandhaprāgabhāvasāhityarūpānyathā siddhatvena gandhavyatirekāpādanaprayojaka vyatirekāpratoyogitvamata eva tadajanakatvaṃ ceti bhāvaḥ uktarītyeti ।। pratyakṣādāvanugataguṇabhaṅga uktarītyetyarthaḥ ।। na cā trāsiddhiḥ । uktarītyā yogyatāyāṃ svarūpataḥ satyāmananvayaniścayaviraheṇaiva śābdapramopapatyā yadi yathārthayogyatājñānaṃ na syāttarhi śābdī pramā na syādityāpādanāsambhavāt ।।
yajñapatīti ।। tanmate hi svāśrayamātravṛttidharmāvacchinnakāryatāśrayamātravṛttitvameva pramātvasya paratastvami tyupetyānanugataguṇajanyatvenāpyetatsidhyatītyuktvā anityapramātvaṃ svāśrayamātravṛttidharmāvacchinnakāryatāśrayamātravṛttītyādyanumānamuktam । tatpratyanumānamāha anityeti ।। siddhasādhanatānirāsāyānityetyuktiḥ ।। sveti ।। svasyānityapramātvasya āśrayamātra vartī dharmaḥ pratyakṣatvādiḥ tadavacchinnā nānāvṛttiranekāśrayavṛttiśca yā kāryatā tadāśrayamātravṛtti na bhavatītyarthaḥ । atrādyaṃ mātrapadaṃ anityapramātvasya svādhikadeśa vṛttinānityajñānatvenāvacchinnanānāvṛttikāryatāśraya eva vartamānādbādhanirāsāya । dvitīyamapi tannirāsāyaiva । anyathā anityapramātvasya tādṛśapratyakṣatvānumititvacākṣuṣatvādidharmāvacchinnakāryatāśrayavṛttitayā bādhāpatteḥ । atrānityapramātvakasya svāśrayamātravṛttipratyakṣatvādidharmasamānādhikaraṇakāryatāśraya eva satvena tadvṛttitvābhāvena sādhyaparyavasāne bādhāt । yajñapatimate anityapramātvaṃ na svāśrayamātravṛttidharmāvacchinnanānāvṛttikāryatāśrayamātravṛtti । viṣayamātropādhikadharmatvāt । ghaṭajñānatvavat ।।
janyapratyakṣapramātvādeḥ parābhimatāvacchedaka tvasyābhāvenaiva sādhyaparyavasānamiti bhāvaḥ । svapadaṃ samabhivyāhṛtaparam । tena apramātve vyabhicāravāraṇāya viṣayamātropādhiketi hetau viśeṣaṇam । apramātvasyānanugatapittādidoṣajanyatāvacchedakadharmāvacchinnanānāvṛttikāryatāśrayamātravṛttitvena vipakṣatvepi bhramaviṣayatadabhāvaghaṭitatvena hetvabhāvāt । viṣayopādhiketyuktāvapyuktadoṣātādavasthyānmātretyuktiḥ । viṣayopādhikatve sati taditarānupādhikatvaṃ hi tadarthaḥ । tatra jñānānyataditarānupādhiketyartho dhyeyaḥ । tena ca pramātvasya viṣayetarajñānopādhikatvādisiddhiḥ dṛṣṭānte sādhanavaikalyāmiti śaṅkānavakāśaḥ । viṣayapadaṃ ca svaviṣayaparam । tena ghaṭapaṭānyataratve jñānaviṣayaghaṭapaṭamātropādhikaheturiti svāśrayamātravṛttighaṭatvapaṭatvāvacchinnanānāvṛttikāryatāśraya eva vartamāne sādhyābhāvādvyabhicāra iti śaṅkānavakāśaḥ । yadvā viṣayatayopādhitvavivikṣāyā agre spaṣṭatvātsveti na deyam । tāvatoktasthale vyabhicāranirāsāt ।। ghaṭajñānatvavaditi ।। tatra tadvyāpyasya kāryatāvacchedakasya kasyacidabhāvāt svāśrayamātravṛttidharmāvacchinnakāryatāśrayamātravṛttitvābhāvarūpasādhyamasti । na ca tatrāpi ghaṭapratyakṣaṃ dhaṭānumititvamityādireva
tadvyāpyostīti śaṅkyam । ghaṭapratyakṣatvādyavacchinnakāryatāpratiyogikānugataikakāraṇābhāvānna ghaṭapratyakṣatvādikamavacchedakam । tattatprāgabhāvanirūpitakāryatāśraya tvena bādha iti śaṅkānirāsāya nānāvṛttītyuktam । pramātvasya viṣayamātropādhikatvāt ।। na ca viṣayajanitaṃ jñānaṃ pratyakṣamiti mate pratyakṣajñānatve vyabhicāra iti vācyam । viṣayasya viṣayatayopādhitvasya vivakṣitatvāt । pratyakṣajñānatve ca tasya janakatayopādhitvāt । yathāvasthitārthaviṣakatvarūpe pramātve tu tasya viṣayatayopādhitatvāt । astu vāvacchedaka m । athāpīśvarajñānasādhāraṇaṃ ghaṭajñānaṃ na tanmātravṛttīti bhāvaḥ ।।
nanu sādhye parānuktaṃ nānāvṛttīti kāryatāviśeṣaṇamadhikaṃ kimarthamupāttamityata āha tattaditi ।। tattatpramāvyaktiprāgabhāvavirūpitakāryatāvacchedakaṃ tattatpramāvyaktitvam । tadavacchinnakāryatā ca tattadvyaktimātraniṣṭhā na tu vyaktidvayaniṣṭhā । tathāca tādṛśakāryatāśrayamātravṛttitvena tadabhāvasādhane bādhaḥ syāt । nānāvṛttītyuktyā tadanyakāryataiva labhyata iti tadāśrayamātravṛttitvābhāvasādhane tu na bādha iti bhāvaḥ ।। iti mata iti ।। viṣayajanyatvaṃ pratyakṣalakṣaṇamiti mata ityarthaḥ pratyakṣeti ।। tatra svavyāpyacākṣuṣatvarāsanatvādidharmāvacchinnanānādhikaraṇaniṣṭhakāryatāśraya - vṛttitvasyaiva bhāvena vipakṣe viṣayamātropādhikadharmakatva satvāditi bhāvaḥ । apramatvasya sādhyābhavavatvepi hetorevābhāvānna vyabhicāra ityāha apramātveti ।। apramātvopādhibhūtaṃ viṣayānyathātvaṃ tu nāpramāyā viṣaya iti nāpramātve vyabhicāraḥ।।
bhrame pittā diriva pramāyāma nugatā eva guṇā hetava iti mate । saṃśayottarapramātvaṃ asatyaviśeṣadarśana janyavṛttitvāt jñānatvavat । saṃśayottarapramā viśeṣapramājanyā na । tāṃ vināpyupapannatvāt bhramavat । atrāsiddhiḥ prāgevoddhṛtā । iti mata iti ।। virodhyanumānaṃ svatastvasādhakamucyata iti yojyam । saṃśayādyuttarapramāyāṃ viśeṣapramā guṇa iti vādinaṃ pratyāha saṃśayeti ।। etacca siddhasādhanatāvāraṇāya viśeṣaṇam । saṃśayottarapramāviśeṣadarśanajanyā netyevoktau jñānavaditi dṛṣṭāntoktau ca tatra sādhyahīnatayā syādatastatra pramātvamityuktiḥ satyeti ।। yathārthetyarthaḥ । asatyamayathārthaṃ yadviśeṣadarśanaṃ karādau caraṇādibhramarūpaṃ tajjanyasaṃśayottarapramāvṛttitvādityarthaḥ ।। nanu saṃśayottarapramāyāṃ na sarvatra viśeṣapramāhetuḥ । karādau caraṇādibhramajanyasaṃśayottarapramādibhinnasthala evetyatastadanurodhenāpyāha saṃśottaraprameti ।। doṣābhāve pyupapannatvādityarthaḥatreti ।। hetudvaya ityarthaḥ prāgiti ।।"karādau
caraṇādibhramajanya"ityadinā"evaṃ bhramottarapramāyāmapi"ityādinā ca granthe nānanugataguṇabhaṅgaḥ evetyarthaḥ ।। bhūyo avayavendrisannikarṣo na pramāyā masādhāra ṇakāraṇam । manaḥsaṃyogavat । pramā bhramasādhāraṇakāraṇātiriktakāraṇā janyā । bhramadharmikānyābhāvāpratiyogitvāt । ananyathāsiddhatadanvayavyatirekānuvidhānarahitvācca । bhramavat ।। bhūyo avayendriyasannakarṣo guṇa iti pakṣanirāsakamanumānamāha bhūya iti ।। atrāpyasiddhiḥ pītaḥśaṅkha ityādibhramajanakatvādyuktyā prāgevoddhṛteti bhāvaḥ ।। pramā jñānahetvatiriktahetujanyeti pracīnānumānasya pratyanumānamāha prameti ।। atiriktakāraṇapedana guṇo doṣābhāvaścābhimataḥ । bhramadharmiketyādihetorapyasiddhiḥ ।"bhramepi dharmyaṃśapramāyāṃ"ityādinā prāgevoddhṛteti bhāvaḥ ।।
tārkikamatepya tyantābhāvasyāvyāpyavṛttitvena bhrame pramātvattadatyantābhāvayoraṃśabhedena satvepyanyonyābhāvasyāvyāpyavṛttitvābhāvena pramānyonyābhāvasyāvyāpyavṛttitvābhāvena pramānyonyābhāvasya bhrame sarvathaivābhāvāditi bhāvaḥ ananyatheti । atrāpi guṇānāṃ virodhidoṣanirāsopayogasyoktatvānnāsiddhiriti bhāvaḥ ।। atra sarvatrāpi hetūcchittireva bādhiketi nā prayojakateti dik । etadapyuktam"anyathetyādinā"।। uktasādhyāni vinoktahetūnāṃ pakṣe avasthityayogādityarthaḥ ।। utpattau svatastve anumānāni ।।
digiti ।। pramā guṇajanyā na bhavati pramātvādīśapramāvat । pramā doṣavirodhijanyā na bhavati pramātvā dīśapramāvadityādirūhanīya iti bhāvaḥ ।। utpattau svatastve anumānāni ।। apramāyāṃ tvadanyathāsiddhānvayavyatirekitvāddoṣaḥ kāraṇam । kvacitsādṛśyādike doṣe satyapi nanu pramāyāṃ guṇasyeva bhramepyanvayavyatirekavyabhicārādbhramavirodhiguṇanirāsādāvupakṣayenānyathāsiddheśca doṣo na heturiti sopi svataḥ syādityataḥ"paratoprāmāṇyam"iti tatvanirṇayādyuktapramāmāṇyasya paratastvaṃ sādhayitumuktadoṣaṃ nirasyanbhrame doṣasya hetutvamāha apramāyāntviti । hetorviśeṣyāsiddhim nirāha kvaciditi।।
bhramānutpattirasaṃsargāgrahādihetvantaravaikalyāditi nānvayavyabhicāraḥ । visaṃvādiśukādivākyepi doṣasyoktatvānna vyatirekavyabhicāropi ।। na ca pramāyāṃ guṇaḥ pratibandhakasya doṣasyevāpramāyāmapi doṣaḥ pratibandhakasya guṇasya doṣābhāvasya vā nirāsaka ityanyathāsiddha ityaprāmāṇyamapi svataḥ syāditi vācyam । "kāraṇe satyapi kāryānutpādasya sāmagryabhāvenopapatteḥ"iti tatvanirṇayaṭīkāṃ hṛdi kṛtvāha asaṃsargāgrahādīti ।। viśeṣādarśanādirādipadārthaḥ ।। etena yādṛcchikasaṃvādinyapi doṣasya vyabhicāro nirastaḥ । tatra viṣayāsatvādisahakārivirahāt ।।
uktatvāditi ।। bhūyo avayavendriyasannikarṣādihetutvabhaṅge" tatrāpyanityavākyadoṣasya vivakṣitārthatatvajñānābhāvasya" cetyādinoktatvādityarthaḥ । ananyathāsiddhetyādihetorviśeṣaṇāsiddhimāśaṅkya nirāha naceti । pratobandhakasyeti ।। pratibandhakasyeti ।। pramāpratibandhakasya doṣasya yathā nirāsakastathāpramāpratibandhakasya guṇasyetyarthaḥ ।। doṣasyānyathāsiddhiṃ vadatā hi guṇasya pratibandhakatvamupetya tadabhāvasya bhrame kāraṇatvaṃ vā pramāyāṃ doṣābhāvasyeva prayojakatvaṃ vā vācyaṃ । ādye bhramasya na svatastvāpattiḥ । dvitīye kiṃ guṇābhāva eva prayojakor'thottejakābhāviśiṣṭaguṇaḥ pratibandhakaḥ tadabhāvaśca prayojaka iti vā nādyaḥ । pītaḥśaṅkhaḥ ityādipratyakṣe bhūyo avayavendriyasannikarṣe śaṅkhatvādiviśeṣadarśanādirūpe gandhaprāgabhāvāvacchinno ghaṭa ityānumāne satyaparamārśarūpe ghaṭostīti vaktavye paṭostīti vākya janyajñāne vivakṣitārthatatvajñānarūpe ca guṇe satyapi pittabādhapramādarūpeṇa doṣeṇa bhrametpādanena doṣasya guṇanirāsopakṣīṇatvāyogāt । svā bhāvanirāsopakṣīṇatvenānyathāsiddhau ca sahakārimātrāpalāpaprasaṅgāt ।।
vyabhicārāditi bhāvenāha pītaḥśaṅkha ityādinā ।। viśeṣadarśanādirūpa iti ।। pītatvādyasaṃsargagraha ādipadārthaḥ । saptamyantarūpapadānāṃ guṇapadenānvayaḥ ।। nanu kvacit kiścadguṇa ityananugaṇapakṣe pītaḥśaṅkhaḥ ityādau viparīta pratyakṣādireva taścadanyo guṇaḥ । sa tatra vadantaṃ pratyāha gandheti ।। yadvā viśeṣapramā guṇa iti mate vyabhicāroktiriyamityupetya pratyakṣādibhramatrayepi guṇābhāvavyabhicāroktiriyamiti bodhyam ।।
pitteti ।। pratyakṣe pittaṃ anumāne bādhaḥ śābde pramādo doṣaḥ iti vivekaḥ। doṣābhāvasya vā nirāsaka ityetannirāha sva bhāveti ।। daṇḍacakrāderapi svā bhāvanirāsopakṣayeṇa mṛtpiṇḍa eka eva heturna kaścidapīti syādityatiprasaṅga ityarthaḥ। nanu tathāpyautsargikasyāpramāṇyasya kvacidguṇaḥ pratibandhakaḥ । pītaḥśaṅkha ityadau tu viṣayāsatvamṛtejakam । tvanmate yādṛcchikasaṃvādililiṅgābhāvasādau pramāpratibandhakasya doṣasya viṣasatvamiveti cenna । ayathārthadhūmajñānena jñāpanīyasya vahnerdaivātsatvavadguṇena jñānanīyasya śvaityādeḥ śaṅkhe satvena viṣayāsatvasyābhāvāt । āropyapītatvāsatvasya ca doṣāpagamadaśāyāmapisatvena tadāpi bhramāpātāt ।। dvitīyakalpepyuttejakaṃ kiṃ viṣayāsatvamatha pittādidoṣaḥ । ādyamāśaṅkate nanviti ।। kāraṇagatasahajaśaktijanyasyetyarthaḥ kviciditi ।। pramotpattisthala ityarthaḥ uttejakamiti ।। tathāca tadabhāviśiṣṭaguṇābhāvoprāmāṇye prayojaka ityuktasthaleṣu tadabhavādeva pramāyā abhāve kāraṇagatasahajaśaktyai vāpramotpādo na doṣarūpahetubalena । doṣastu tatrāvarjanīya sannidhireveti bhāvaḥ tvanmata iti ।।"yādṛcchikasya viṣayasatvasyottejakatvene "tyādinā doṣābhāvahetutvabhaṅge tathokteriti bhāvaḥ।।
viṣayāsatvamityatra viṣayapadena guṇena jñāpyo viṣayo abhimataḥ uta bhramaviṣaya iti vikalpyādyaṃ nirāha ayathārtheti ।। dvitīyaṃ nirāha aropyeti ।। tadāpīti ।। pratibandhakasya guṇasyottejakayuktatvenottejakābhāvaviśiṣṭaguṇābhāvasya satvāditi bhāvaḥ ।। astu tarhi pittādi doṣa uttejaka iti cettarhi doṣābhāvaviśiṣṭasya guṇasyābhāvo bhrame prayojaka ityuktaṃ syāt ।। tato varaṃ doṣa eva prayojaka iti lāghavāt । dohe tu nottejaka eva hetuḥ । tasminnasatyapi dāhadarśanāt । bhramasya nāsati doṣe dṛṣṭaḥ ।। dvitīyaṃ śaṅkate - astviti ।। kācakāmalādirādipadārthaḥ uttejaka iti ।। autsargikā prāmāṇyapratibandhakaguṇasyeti yojyam ।। doṣa eva prayojaka itīti ।। nanu pramāyāṃ doṣābhāva iva doṣo bhramaprayojakaścedapi nāprāmāṇyacasya svatastvabhañjaka iti cenna । tadvyatirekaprayojakavyatirekapratiyogitvarūpakulālapitṛsādhāraṇaprayojakatve lāghavatarkeṇāvaśyaṃ prāpte sati pratibandhakhaguṇanirāsopakṣayābhāve coktadiśā siddhe sati prāguktānanyathāsiddhānvayavyatirekahetubalena kāraṇatvameva doṣasya siddhyatīti tātparyam । ata evottaravākye hetupadaprayogaḥ ।।
dāhadarśanāditi ।। maṇyādyabhāvasthala iti bhāvaḥ । astu bhramepyevamityata āha bhramastviti ।। doṣasyānvayavyabhicārāduttejakatayā bhramahetutvamayuktamiti bhāvenāha kiñceti । īśvarajñānasya salliṅgaparāmarśarūpatvena yathārthavākyārthajñānatvena guṇatvāṅgīkārātvannayenetyuktam । guṇe tva nnayena vidyamāne mannayenāvidyamāne cottejakasya doṣasya satvenautsargikamapramāyāṃ syāt ।। ityuktaṃ syāt । sa ca doṣāpekṣayātiguruḥ । tasmādbhrame arthasyāsatvena sannikarṣā sambhavena tatsthānīyasya doṣasyāvaśyakatvāt । pittādidoṣotkarṣeṇa bhramotkarṣadarśanāt । ananyathāsiddhānvayavyatirekitvāccāpramāyāṃ doṣo heturityaprāmāṇyaṃ parata eva ।।
uktaṃ hi bhagavatpādaiḥ ।"parato aprāmāṇyaṃ"iti । bhramasādhāraṇyena hetutayā gu ṇatvenāhetutvānmannayenāvidyamāna ityuktam autsargikaṃ jñānajananaśaktiprayuktamityarthaḥ । siddhānte tu satyapi doṣe bhramarūpakāryānutpādau hetvantaravaikalyādityuktatvānnānvayavyabhicāra iti bhāvaḥ ।। nanvevaṃ satyapyuttejake kāryānutpāde hetvantaravaikalyanimittakaḥ viṣayāsatvarūpahetvantarasāpekṣajanyatvāttasyeti bhāvena śaṅkate nanviti ।। doṣasya guṇanirāsopakṣayābhāvādityarthaḥ । tāvatā kathaṃ bhramahetutvamityato hetutrayamāha bhrama ityādinā ।। parataḥ avavādāt na tu prāmāṇyamiva svataḥ utsargata ityarthaḥ ।।
aprāmāṇya patatastvam ।। viṣṇutatvanirṇaya ityarthaḥ ।। aprāmāṇyasya paratastvam ।। karaṇagasya yathārthajñānasādhanatvarūpaprāmāṇyasya tu jñānajanakatvagrāhakamātragrāhyatvarūpaṃ jñaptau svatastvam । ayathārthajñāna sādhanatvarūpāprāmāṇyasya tu jñānajanakatvagrāhakamātrāgrāhyatva rupaṃ paratastvam ।
nanvastvevamuktadiśā jñānaprāmāṇyasyotpattijñaptyoḥ svatastvamathāpi svataḥ pramāṇairāmnāyairityuktirayuktā । tatpramāṇyasyotpattau svatastvepi jñaptau paddhatyuktadiśā tadabhāvādityata āha karaṇeti ।। svatastvasya spaṣṭatvāya yathārthajñānasādhanatvarūpeti prāmāṇyaṃ viśeṣitam jñāneti ।। jñānajanakatvagrāhakaṃ ca rūpādijñānaṃ karaṇasādhyaṃ kāryatvācchidādikāryavadityādyanumānaṃ vā cakṣurādi jñānajanakamityādivākyaṃ vā tanmātragrāhya tvarūpamityarthaḥ । jñānajananaśaktereva pramājananaśaktitvāditi bhāvaḥ ।। "apramāṇyaṃ tathānyata"ityanuvyākhyāne"paratoprāmāṇyam"iti tatvanirṇaye cokterāha ayathārtheti ।। mātretyuktyā sūcitamadhikaṃ grāhakaṃ vyanakti doṣāditi ।। doṣādijñānaṃ vinā bhramajanakatvasyājñānāt ।। yā tu paddhatau"karaṇaprāmāṇyajñaptistu parata eva । indriyaliṅgaśabdānāṃ yathāyathamanumānatvasya tvanumānavedyatvāt"
ityuktiḥ sā karaṇagrāhaka mātragrāhyatvarūpaṃ svatastvaṃ netyabhipretya ।। ata eva sudhāyāṃ"karaṇānāṃ tu jñaptau svatastvaṃ āstyeva"ityādinā paddhatyuktama pakṣamuktvā"athavā jñānajanakatvaṃ yena gṛhyate tata eva yathārthajñānajanakatvasya tadīyasya grāhyatvaṃ svatastvam"iti pakṣāntaramuktam ।। karaṇagakatakācākāmalāsiddhyavyāptibhramapramādādidoṣāṇāmajñāne visaṃvādājñāne ca bhramajanakatvājñānāt । pūrvoktadiśā jñānajanakaśakteḥ sahajatvepi bhramajananaśakteḥ kācādikaraṇagatadoṣāhitvena jñānajananaśaktya pramājananaśaktyorbhedena jñānajananaśaktigrāhakamātreṇa bhramajananaśaktergrahaṇāyogāt । doṣādijñānānuvidhānācca bhramajananaśaktigrahasyeti bhāvaḥ ।। svatastvokteḥ pramāṇapaddhativirodhamāśaṅkya tadabhiprāyamāha yātviti ।। jijñāsādhikaraṇe pratyakṣavacca prāmāṇyamityatretyarthaḥ ।।
utpattau svatastvaṃ tu karaṇagatāyāḥ yathārthajñāna jananaśakteḥ karaṇagatā yā karahetvāsāsāditā sahajā jñānajananaśaktistaddhatsahajatvaṃ va tadabhinnatvaṃ vā । apramājananaśaktistu na sahajā kintu doṣāhitetyaprāmāṇyaṃ parata iti dik ।। "kāraṇānāṃ ca jñānajananaśaktyaiva tadyāthārthyajanakatvaṃ svatastvam"iti sudhoktiṃ dvedhā vivṛṇvannāha utpattāviti ।। karaṇagatasya prāmāṇyasyetyanukarṣaḥ । śakterityasya sahajatvamityādinānvayaḥ karahetviti ।। etacca janyakaraṇābhaiprāyam na tvapauruṣeyavedābhiprāyam । śaktirbhedamupetya tadvatsahajatvamityuktiḥ doṣeṇa pramāśaktipratibandhepi jñānaśakterapratibandhanirvāhārthā । śakterekatvepi viṣayabhedena pratibandhāpratibandhayorupapatteḥ ।। sudhoktisvārasyānurodhenāha tadabhinnatvaṃ ceti ।।"vākyagate hi doṣāstasya yathārthajñānanaśaktiṃ pratibadhya viparītajñānajananaśaktimāvirbhāvayanti"iti tatvanirṇayaṭīkāyāṃ vākyapadaṃ indriyādīnāmautsargikī śaktiḥ prāmāṇyajanane doṣāpavādādityādisudhānurodhādupalakṣaṇamupetyāha aprameti ।। karaṇagatetyanukarṣaḥ doṣāhiteti ।। nanu yadi pramājananaśaktiḥ jñānajanakatvagrāhakamātragrāhyā tarhi bhramajananaśaktirapi tathāstam doṣādijñānānuvidhānāt । sā paragrāhyā cet pramājananaśaktirapi guṇadoṣābhāvajñānānuvidhānāttathaiva syāt । apramājanakatvaśaṅkā dirūpavirodhinirāsopakṣīṇaṃ taccet doṣādijñānānuvidhānamapi tathā syāt ।
tathā yadi bhramajananaśaktirdeṣāhitā tarhi pramājananaśaktirapi guṇāhitā syāt । tasyāḥ sahajatve bhramajananaśaktirapi tathā syāt । yadi doṣānvayavyatirekabalāt bhramājananaśaktirdeṣādhīnā tarhi guṇānuvidhānātpramājananaśaktirapi guṇādhīnā syāt । guṇānāṃ virodhidoṣanirāsopakṣayeṇānyathāsiddhau doṣāṇāmapi virodhiguṇanirāsenānyathāsi ddheḥ sāmyāt । guṇābhāvasahakutasya karaṇasya bhramajanakatve na karaṇāprāmāṇyasya paratastve doṣābhāvasahakutasya pramājanakatvātpramājanakatvaṃ parata eveti syāt । doṣābhāvasya prayojakatvameva na pramājananaśaktyādhāyakatvaṃ tarhi guṇābhāvasyāpyevamiti samamiti cenna । jñānaprāmāṇyāpramāṇyasvatastvaparatastvayoruktasādhakakalāpasyāśeṣasyāpi karaṇapramāṇyāprāmāṇyasvatastvapararatastvayoranusandheyatvāt । abhyāsadaśāsthale guṇādyanusandhānābhāvepi pramājanakatvajñānānubhavena vyabhicārāt । pītaḥ śaṅkhaityādibhrame viśeṣadarśanādirūpe guṇe satyapi pittādikaraṇadoṣeṇa bhramotpādanena guṇanirāsopakṣīṇatvāyogādityāderuktatvāditi bhāvenāha digiti।। tathāhyanumānāni । pramājananaśaktiḥ jñānajanakaśaktigrāhakamātragrāhyā tadanyāgrāhyatve sati grāhyatvāt saṃmatavat । yathārthajñānajanakatvaṃ jñānajanakatvahetvadhīnaṃ na । jñānajanakatvādhikaraṇamātravṛttitvāt jñānajanakatvavadityādirūpeṇa dhyeyāni । bhramajanakepi dharmyaṃśe pramājanakatvābhāvānnāsiddhiḥ । bhramajanakatve ca yāvajjñānajanakatvādhikaraṇe vṛtyabhāvānna vyabhicāraḥ apramāṇyamitīti ।। karaṇagatāprāmāṇyamityarthaḥ ।। etadapyuktam ।"parato aprāmāṇya"miti ।। tasmātprāmāṇyasya svatastvādapauruṣeyopi vedaḥ pramāṇameva ।।
karaṇaprāmāṇya sya svatastvam ।। nanu kathaṃ vedāsyāpauruṣeyatvaṃ । tatra pramāṇābhāvāt । vākyatvādyanumānena "chandāṃsi jajñire"ityādiśrutyā"pratimanvantaraṃ caiṣāṃ śrutiranyā vidhīyate"। evaṃ na vilakṣaṇatvā dasyeti nayasiddhaṃ svataḥ pramāṇairitiślokoktaṃ prāmāṇyasvatastvaṃ samarthya adhunā vilakṣaṇā diti hetorapauruṣeyatvarūpavailakṣaṇyavatvādityarthāntaropagamena brahmasūtrābhimatamādivarjitairiti ślokoktamapauruṣeyatvaṃ sādhayituṃ maṇikadādyuktamāśaṅkate nanviti ।। vākyatvādītyāpadārthavyaktiragre paroktānumānakhaṇḍanaprastāve jñeyā । maṇyādyudāhṛtaśrutismṛtī cāha chandāṃsīti ।।
ityādismṛtyā ca pauruṣeyatvasiddheśce ticeducyate । jyotiṣṭomasya svargasādhanatvaṃ vedatātparyaviṣayo vā pauruṣeyaśabdetarapramā ṇakaḥ "na cāpauruṣeyaṃ vākyameva nāstīti vācyam । tadabhāve sarvasamayābhimatadharmādyasiddheḥ"iti viṣṇutatvanirṇayavākyasūcitānāṃ"dharmādharmasvarganarakādikaṃ pramāṇopetaṃ vastutvā"dityādinā jijñāsādhikaraṇasudhoktasāmānyapariśeṣaniṣkarṣabhūtānāmuktyā pramāṇābhāvāditi hetuṃ tāvannirāha jyotiṣṭomasyeti ।। viśiṣyaivaṃ pakṣanirdeśe tadbodhakaivākyasyāpauruṣeyatvāsiddhirna tu sarvasyāpi vedasyetyataḥ sāmānyapakṣanirdeśamāha vedeti ।। yadvā"yaḥ śabdo vaktrā yadicchayā prayuktaḥ sa tatpara iti tadicchayā vaktṛprayuktaśabdagocaratvameva śabdatātparyaviṣayatvamitivedatatātparyaparyālocanayā tasya pauruṣeyatvam"iti maṇikṛduktikhaṇḍanāya vedatātparyaviṣaya iti sāmānya pakṣanirdeśaḥ । yadvā asminpakṣe sapramāṇakatvāditi heturvastutvādihetunā prasādhyāṅgaka iti bhāvenāha vedeti ।। āpātapratipādye bādhavāraṇāya tātparyeti ।। laukikaśabdatātparyaviṣaye bādhavāraṇāya vedeti ।।
nanu koyaṃ vedo nāma yadi vedapadārtho vedastarhi itihāsapurāṇatātparyaviṣaye bādhaḥ ।"itihāhapurāṇaḥ pañcamo vedānāṃ vedaḥ"iti tayorapi vedapadārthatvāt । nāpi vedaśabdamukhyārtho vedaḥ । mukhyatvaprayojakapravṛttinimittasyetihāsādivyāvṛttisyānirūpaṇāt । nāpi śākhāsamudāyo vedaḥ । pauruṣeyaśabdāpramāṇakatve sati sapramāṇakatvāt । yadyadapramāṇakatve sati sapramāṇakaṃ tattaditarapramāṇakam । śākhāyāḥ vedaikadeśatvenānyonyaśrayāt । nāpi sandigdhakartṛkaṃ vākyaṃ vedaḥ । vādiprativādinorniścayāt । madhyasthasandehena pakṣātāvacchedakakaraṇe anyonyāśrayāt । vādiprativādyanumānāntarabhāvitvānmadhyasthasandehasya । nāpi pramāṇaśabdo veda iti yuktam । bhāratādau gatatvāt । nāpi yathārthavākyarthajñānājanyapramāṇaśabdo veda iti । paramate aprasiddheḥ । pramāṇaśabdamātrasya tādṛśeśvarajñānajanyatvāt । na ca janyayathārthavākyārthajñānajanyapramāṇaśabdo veda iti yuktam । saṃvādiśukabālādivākyepi gatatvena bādhāpatteḥ । siddhāntimate nityajñānavyāsapraṇītabhāratādāvapi gatatvācceti cet ।।
ucyate ।" śabdatadupajīvipramāṇātiriktapramāṇajanyapramityaviṣayārthakatve sati śabdajanyathārthavākyārthajñānajanyapramāṇaśabdatvaṃ vedatva"miti maṇyuktarītyā vā "kramā viśiṣṭāvarṇā vedaḥ"iti sudhoktadiśā vā vakṣyamāṇadiśā sākṣāddharmādibodhakaśabdo veda iti vā pramākaraṇāmūlakatve sati pramāṇaśabdo veda iti vā pūrvatantre vidhimantrādhikaraṇe mantrapadārthoktarītyā veda ityabhiyuktaprayogaviṣayo vā veda iti tanniruktyupapatteḥ । ādye satyantamātrasya vedasamānārthasmṛtau ga tatvādviśeṣyam । vodārthasya śabdatadupajīvyanumānaviṣayatvādasambhavavāraṇāya śabdatadupajīvipramāṇātiriktetyuktiriti ।। vakṣyamāṇarītyā pakṣadharmatābalādapauruṣeyaśabdasiddhiḥ ।। apauruṣeyaśabdapramāṇakatvaṃ vā sādhyam । tatra cendriyaliṅgapauruṣeyaśabdāpramāṇakatve sati sapramāṇakatvaṃ hetuḥ ।
tātparyaṃ ca tatpramitiśeṣatvamityagre vyaktam । tadviṣa yo jyotiṣṭomādirityarthaḥ । sādhye bādhavāraṇāya pauruṣeyetyuktiḥ । svatantrapuruṣapūrvarakaśabdetyarthaḥ । pauruṣeyetaretyevoktau yatkiñcitpratyakṣādirūpapauruṣeyetarapramāṇakatvenāpyupapatteḥ । pauruṣeyaśabda sidhyārthāntaravāraṇāya śabdapadam । pauruṣeyaśabdārthe vyabhicāranirāsāya hetau satyantam । aprayojakatānirāsāya viśeṣyam - yathāsaṃmatamiti ।। śrotrādyapramāṇakatve sati sapramāṇakaṃ rūpaṃ śrotrādītaracakṣuḥpramāṇakamityarthaḥ ।। nanu pratyakṣādipramāṇakatvenāpi sādhyopapatyārthāntaramityata āha vakṣyamāṇeti ।। na cātra hetutrayepi viśeṣaṇāsiddhirityādau vakṣyamāṇadiśā pratyakṣānumānāvedye pakṣe uktarūpasapramāṇakaktvākhyahetoḥ pakṣaniṣṭhatāyā apauruṣeyapramāṇakatvena vinā paryavasānābhāvāditi bhāvaḥ ।। nanu pakṣadharmatābalādapi sādhyaṃ sidhyat vyāpakatāvacchedakadharmaprakāreṇaiva sidhyati natvanyathā । atiprasaṅgādasāmarthyācca
। anyathā prāmāṇyābhāvasādhyakamaṇyuktavyatirekikhaṇḍanāyogāditi vadantaṃ pratyāha apauruṣeyeti ।। nanvevaṃ prāguktahetorindriyaliṅgaviṣaye vyabhicāra ityata āha tatra ceti ।। uktarūpasādhya ityarthaḥ । pūrvatrātra ca viśeṣaṇāsiddhinirāsāya pauruṣeyetyuktiḥ । pūrvavatsāmānyavyāptiḥ । aprasiddhaviśeṣaṇatā tu vyāptau satyāṃ na doṣaḥ । tvanmate abhāvasādhyake vyabhicārekiṇi hetvabhāvena sādhyābhāva rūpasya bhāva sya vyāptigraharūpānumitikaraṇasyevehāpi sādhyaprasiddhiṃ vinaiva sāmānyavyāptigraharūsyānumitikaraṇasya niṣpannatvāt ।। na ca tanniṣpattāvapi viśeṣaṇajñānarūpasahakārivirahādanumitirūpaviśiṣṭajñānānutpattiriti vācyam । manmate tasya viśiṣṭajñānāhetutvāt ।
"āśrayasādhyavyadhikaraṇāsiddhayo na dūṣaṇam"ityādipramāṇalakṣaṇaṃ hṛdi kṛtvāha nadoṣa iti ।। sā kiṃ sādhyajñāne tannirūpitavyāptigrahāyogādvyāptijñānarūpakaraṇavighaṭakatvena doṣa uta viśiṣṭajñāne viśeṣaṇajñānasya kāraṇatvenānumitirūpaviśiṣṭajñānātpādakatvena sati vahnitvābhāvavadviśeṣyako na samarthapravṛttijanakatvāditi vyatirekeṇītyarthaḥ । uktamatatpūrvaṃ paratacastve prāmāṇyānumityasambhavavāde ।। dvitīyamāśaṅkya nirāha na ceti ।। viśeṣaṇajñānasyetyarthaḥ । upapādayiṣyate caitannirvikalpakabhaṅga iti bhāvaḥ । paramatepyanumityutpādaprakāramāha - tvanmatepīti ।। viśeṣaṇajñānahetukatvamatepītyarthaḥ- abhāvasādhyaketi ।। prāguktavyatirekiṇītyarthaḥ।।
tvanmatepyabāvasādhyaka vyatirekiṇīvātrāpyādau sādhyaviśe ṣyikāyā evānumiteḥ sambhavāt ।। yadvā vedatvamapauruṣeyavṛtti । taditarāvṛttitve sati vṛttimatvāt । yadevaṃ tadevaṃ ।। maṇikṛtā jñaptiprāmāṇyavāde"viśeṣaṇajñānaṃ vinā kathaṃ prāmāṇyaviśiṣṭānumitiriti cet । prathamaṃ na kathaṃ cijjñāne prāmāṇyamityanumityanantaraṃ tenaiva tatreva pramāṇyaviśiṣṭānumitiḥ । abhāvaviśeṣyakapratītyanantaramabhāvavadbhūtalamiti jñānavat"ityukteriti bhāvaḥ । abhāvasiddhidoṣahīnaṃ prayogāntaramāha yadvā vedatvamiti ।। pakṣaniruktiḥ pūrvavatsākṣāddharmabaudhakaśabdatvādirūpeṇa dhyeyā । sādhyasya gaganādivṛttitve bādhādapauruṣeśabdavṛttatvenaiva paryavasānāmiti bhāvaḥ । hetau tadatyapauruṣeyaparāmarśaḥ । satyantamātrasyāvṛttimadgaganādau vyabhicāranirāsāya viśeṣyam । ghaṭatvādau tannirāsāya satyantam ।। na ca siddhānte ityadinā vaiśeṣikanayānuvyākhyāne gaganādervṛttimatvokterviśeṣyaṃ vyarthamiti śaṅkyam । asati śaśaśraṅgādau svamate vyabhicāravārakatvāt ।।
vṛttimatvaṃ ca samavāyādivṛttyepi jñeyam । tena jagadādhāratāprayojakasambandhenedānīṃ vedatvamidānīṃ ghaṭatvamityādipratītyā kālepi vedatvādervṛttimatvenārthāntaratvaṃ hetau viśeṣyavaiyarthyamiti ca śaṅkānavakāśaḥ ।। yadevamiti ।। yadyaditarāvṛttitve sati vṛttimat tattadvṛtti । na yātra hetutrayepi viśeṣaṇāsiddhiḥ । vedārthe dharmā dharmādāvasmadādipratyakṣasyāvṛtteḥ । īśvarayogipratyakṣayośca dharmādivaddhedaṃ vinā asiddheḥ । dharmādikaṃ kasyacitprratyakṣaṃ vastutvādghaṭavadityādāvadyapi dharmādyasiddhya'nyenyāśrayāt ।
yathā ghaṭetarāvṛttitve sati vṛttimadghaṭatvaṃ ghaṭavṛttītyarthaḥ । ādye hetau viśeṣaṇāsiddhiṃ na cetyādinā granthenoddhāriṣyan dvitīyahetāvupāttasyendriyaliṅgāpramāṇakatvarūpādhikaviśe ṣaṇsyāsiddhiṃ sudhoktaviśeṣaṇena tāvaduddhārannindriyapedanābhimataṃ pratyakṣaṃ kimasmadādipratyakṣamuteśvarayogipratyakṣe ādye āha vedārtha iti tasyaiva vivaraṇaṃ dharmetyādi ।। jyotiṣṭomādirdharmaḥ । antya āha īśvareti ।। asiddheriti ।। īśvarapratyakṣeṇa yogipratyakṣeṇa vā dharmādikaṃ siddhamityasyāsmadādyapratyakṣatvena vedenaiva tasyāvagantavyatvāt । tathā ca vedeneśvarādipratyakṣaṃ vijñāya tena dharmādisvarūpāvagatyapekṣayā"codanālakṣaṇortho dharmaḥ"iti jaiminyuktadiśā vedenaiva tannirṇayostu kiṃ bakabandhaprayāseneti pratyakṣāviṣayatvaṃ tasyeti bhāvaḥ ।। astu tarhyanumānena dharmādigocareśvarādipratyakṣasiddhirityata āha dharmādikamiti ।। prameyatvādi heturādi padārthaḥ adyapīti ।। vedena vinā dharmādisiddhirneti vadantaṃ prati dharmādisādhakatayopanyasteśvarādipratyakṣasādhakānumānopanyāsavelāyāmapi । na kevalaṃ pūrvamityarthaḥ anyonyeti ।। tābhyāmasmadādīnprati dharmādyasiddheśca । iṣṭāpūrtayoḥ prekṣāvatpravṛtyanyathānupapatyā phalavatmātrānumānepyasya yāgahomāderidaṃ phalamityasyātisūkṣmasya viśeṣasyānumānāyogyatvāt ।। phalaviśeṣoddeśena jyotiṣṭomādikarmaviśeṣe bahūnāṃ prekṣāvatāṃ pravṛttistu caityavandanādāvivopapannā taduktaṃ bhagavatpādaiḥ ।।
dharmādisiddhau tatpakṣīkāreṇeśvarādipratyakṣasādhakānumānasiddhiḥ anumānasiddhau ca tatsiddhapratyakṣeṇa dharmādisiddhirityanyonyāśrayādityarthaḥ ।। astu vā vedānumānābhyāṃ dharmādigocareśvarapratyakṣābhyāṃ tathāpyasmadāderanuṣṭhānopayogidharmādiniścayo neśvarayogipratyakṣābhyāṃ sidhyatīti doṣāntaraṃ cāha tābhyāmiti ।। tathācāsmadādijñānopāyo veda evaiṣṭavya iti kimīśvarādipratyakṣopanyāseneti bhāvaḥ ।। evamindriyāpramāṇakatvarūpaviśeṣaṇaṃ samarthya liṅgāpramāṇakatvarūpaviśeṣaṇāsiddhimuddharati iṣṭeti ।। dṛṣṭaṃ yāgaḥ pūrtaṃ taṭākādi"anyebhyopīdṛśyate"iti dirghavidhānādiṣṭāpūrtayoriti sādhu itya syāpīti ।। tajjñānasyaivānuṣṭhānopayogitvāditi bhāvaḥ ।। pravṛttiviśeṣaṇaviśeṣasiddhirastvityata āha phalaviśeṣeti ।। svargādirūpetyarthaḥ caityeti ।। yathā vedabāhyānāmanekeṣāmadharme ca phalāhetau dharmatvādibhrāntyā pravṛttistathā ndhaparaṃparayopapannā । na tu dharmādisvarūpaṃ
nirṇāyayatītyarthaḥ taduktamiti ।। apauruṣeyavākyatvādanyena pratyakṣeṇānumānena vā dharmādisiddhirnetyetat tatvanirṇaye uktamityarthaḥ ।। tadabhāve apauruṣeyatvavākyābhāva ityarthaḥ ।। "tadabhāve sarvasamayābhimatadharmādyasiddheḥ"।। na ca pauruṣeyavākyena tatsiddhiḥ । puruṣvajñāna mithyājñāna vipralambhapramādakaraṇāpāṭavā dīnāṃ sambhāvitatvenānāśvāsāt ।। tannivṛtyarthamīśvarasya nityasārvajñyādyaṅgīkāre ca tadarthaṃ dharmabodhake śabda evāpauruṣeyatvamātraṃ kalpyatām ।
evamindriyaliṅgapramāṇakatvarūpaviśeṣaṇasamarthanaparagranthenaivādyasādhye apauruṣeyaśabdasiddhirhetoḥ pakṣadharmatābalādityetadapyupapāditaṃ jñeyam ।। yadapyādyādvitīyahetvoḥ pauruṣeyaśabdāpramāṇakatve satīti viśeṣaṇaṃ yacca tṛtīyahetāvapauruṣeyetarāvṛttitve satīti viśeṣaṇam tadasiddhaṃ"na ca pauruṣeyavākyena tatsiddhiḥ । ajñānavipralambhayoḥ prāpte"rityāditatvanirṇayavākyārthavyaktīkaraṇenoddharati - nacetyādinā ।। īśvarakṛtetyarthaḥ ।। jñātvāpi parapratāraṇaṃ vipralambhaḥ । ghaṭostītivācye paṭostītyuktiḥ pramādaḥ tannivṛtyarthamiti ।। puruṣeṣu sambhāvitājñānādidoṣanimittakānāśvāsābhāvasiddhyarthamityarthaḥ nityeti ।। doṣa janyatvena bhramatvanivṛttityarthaṃ nityeti sārvajñyaviśeṣaṇam । śabda evetyatra saptamyantaṃ śabdapadam । ko viśeṣa ityata uktaṃ mātramiti ।। tatra tu sārvajñādikaṃ bahvityagre vyaktam ।। arthāpatterutsargataḥ sākṣādupapādakaviṣayatvāt । na tu paramparayopapādakaṃ vaktari sārvajñyādikam । anyathā vedasyāsarvajñyapraṇītatvamaṅgīkṛtyāśvāsārthaṃ tasya sarvajñapraṇītaśabdāntaramūlatvaṃ kalpyaṃ syāt ।। taduktaṃ bhagavatpādaiḥ"apauruṣeyavākyāṅgīkāre na kiñcitkalpyam"iti ।
viśeṣāntaraṃ cāha arthāpatteriti ।। dharmādiniścayarūpasyopapādakapramāṇena vinānupapadyamānasyārthāpattiśabditasya apauruṣetvam । nityasārvajñyādikantu tatra dharmādiniścayakatvopapādakopapādakam । ajñānādidoṣahīnapuruṣakṛtatvaṃ tadupapādakam । tadupapādakaṃ ca sārvajñyamiti paramparayopapādakaṃ bahu ca tatkalpyam । tathācālpatvātsākṣādupapādakatvāttadeva kalpyamiti bhāvaḥ । nanu loke kvāpi śabde apauruṣetvādṛṣṭeḥ paramparā yuktevetyata āha anyatheti ।। evaṃ sākṣādupapādake sambhavati śabdatvaporuṣeyatvayoḥ sahadarśanamātreṇa paramparāśrayaṇa ityarthaḥ - aṅgīkṛtyeti ।। śabdamātre asarvajñapraṇītatvasya loke darśanāditi bhāvaḥ taduktamiti ।। apauruṣeyatvamātrakalpanaṃ laghvityetattatvanirṇaye uktamityarthaḥ ।। yadvābhyupetyoktamapauruṣeyatvamātraṃ kalpyatāmiti tadapi na kalpyamevetyetatsaṃmatyuktivyājenāha taduktamiti ।। na kiñciditi । apauruṣeyatvamapi vedakarturaprasiddhereva siddhamiti bhāvaḥ ।।
bhrāntinirāsāya prakṛtopayogitayārthamāha sākṣāditi ।। sākṣāddharmādibodhaka ityarthaḥ ।। sākṣādbodhake vākye apauruṣeyatvamātrāṅgīkāra ityarthaḥ ।। kiñcāprāmāṇikānāṃ sārvajñyavipralambhakatvāpramādakaraṇapaṭavopadeṣṭṛtvādīnāṃ vede tatkṛtatvasya ca kalpanīyatve kalpanāgauravaṃ syāt ।। na ca sārvajñye naivāvipralambhādisiddhiḥ । sarvajñeśvarāvatāreṣvapi vipralambhādidarśanāt ।
evaṃ svapakṣe lāghavopapādanena poruṣeyaśabdāpramāṇakatvādirūpaṃ apauruṣeyetarāvṛttitvarūpaṃ viśeṣaṇaṃ ca samarthya parapakṣe vakṣyamāṇānuvyākhyānoktagauravopapādanena ca samarthayate kiñceti ।। yadvā na kiñcitkalpyamityayuktaṃ apauruṣeyatvasya kalpyatvādityatostu tāvadetāvat tathāpi na tavena bahviti bhāvenāha kiñceti ।। nanu sārvajñyādikaṃ nāprāmāṇikaṃ karyatvādyanumānena siddheḥ । sārvajñyenaiva ca sarvadoṣahīnatā sidhyati । dharmādisākṣātkāravato na rāgādidoṣāḥ sambhavanti ।"avidyākṣetratvamuttareṣām"iti patañjalyuktyā teṣāmajñānamūlatvāt । sarvajñe ajñānāyogāt । rāgādirahitasya ca tatkāryavipralambhāyogāt । evaṃbhātamahānubhāvasya karaṇāpāṭavāderanāśaṅkyatvāt । jñānī sannajñalokāya kuto nopadiśet । prasiddhavede tadupadeśakalpanasya laghutvāccetyāśaṅkya pratyāha na cetyādinā nirasiṣyata ityantena ।। ādipadena apramādādikaṃ upadeṣṭṛtvaṃ vede tatkṛtatvaṃ ca gṛhyate śarīrepīti ।। sarvajñasya śarīrepi śarīratvakṛtakaraṇāpāṭavāderavarjanīyatvāt । jñānināmapyupadeśavaimukhyadarśanāt । vede tatkṛtatvaprasiddhyabhāvena tasyāpi kalpyatvāt ।।
kāryatvādyanumāneneśvara sya sārvajñyasiddhistu nirasiṣyate ।। na ca vedādeva tasya sārvajñyādisiddhiḥ । vedaprāmāṇyasyeśvarasārvajñyādisiddhyadhīnatvenānyonyāśrayāt । anyathā buddhādyāgamāttasyāpi sārvajñyādikaṃ siddhyet । taduktaṃ bhagavatpādaiḥ ।। "avipralambhastvajjñānaṃ tatkṛtatvādayopi ca । kalpyā gauravadoṣeṇa puṃvākyaṃ jñāpakaṃ na tat ।। tasmānna viśeṣaṇā siddhiḥ ।।
vede tatkṛtatvaṃ ca gṛhyate śarīrepīti ।। tvanmate sarvajñasyeśvarasya nāsti śarīraṃ upadeśaupayikatayā śarīre aṅgīkṛtepītyarthaḥ ।। siddhānāmityarthaḥ । vyaktametatsarvaṃ tatvanirṇayaṭīkāyām anyonyeti ।। siddhe sārvajñye tatpraṇītatvena vedaprāmāṇyasiddhiḥ tatsiddho ca tena sārvajñyasiddharityarthaḥ।। taduktamiti ।। jijñāsādhikaraṇānuvyākhyāna ityarthaḥ । tajjñānaṃ dharmādipramitiḥ । tatkṛtatvaṃ tena puruṣeṇa kṛtatvam । ādipadātkaraṇapāṭavādigrahaḥ । jñāpakaṃ niścāyakaṃ dharmāderityarthaḥ । tat tasmādityarthaḥ । yadvā īśvarajñānaṃ na prameti mate vedaḥ kālabhedenāniyatānupūrvīko na doṣāmūlakatve sati pramāmūlakatvarahitatvāt gaganavat । prameti mate doṣāmūlakatve sati pramākaraṇāmūlakatvaṃ hetuḥ ।।
niyataikaprakāratvamapauruṣeyatvamiti sudhoktimanurudhyāha yadveti ।। hetorasiddhinirāsāyoktam na prameti ।। mata iti ।। guṇajanyasyaiva pramātveneśvarajñānasya tadajanyatvānna prameti mata ityarthaḥ । siddhasādhanatānirāsāya sādhye kālabhedenetyuktiḥ । pūrvottarakalpabhedenetyarthaḥ । niyatānupūrvīka ityuktāvekaprakārānupūrvīkatvasya sādhyatvaprāptau dṛṣṭānte sādhyavaikalyena parasyāprasiddheḥ paroktasādhyanirāsalābhāya ca nañdvayam ।। "pratyakṣādipramāṇaṃ vā vipralambhādikaṃ vāsya mūlaṃ nopalabhyata iti prasiddhiviṣayatvaṃ vedatvam"iti tatvanirṇayaṭīkāyāṃ pramāṇapadaṃ pramityarthakamupetya tadarthameva niṣkṛṣya hetumāha doṣeti ।। vipralambhādidoṣetyarthaḥ । bhrāntimūlakavākye pramitimūlakapuṃvākye ca vyabhicāravāraṇāya krameṇa viśeṣaṇaviśeṣyayoruktiḥ prametīti ।। guṇājanyatvepi doṣājanyajñānatvāttadvati tatprakārakatvācca । jñānatvasya pramātvabhramatvānyataravyāpyatayā bhramatvahīnasya pramātvābhāve jñānatvabhāvaprasaṅgācca prameti mata ityarthaḥ ।। idānīṃ pramāṇapadaṃ pramitikaraṇārthamupetyāha pramākaraṇeti ।। paramate vedasyeśvarajñānamūlakatvepi tasyājanyatayā karaṇābhāvatsvayamakaraṇatvācca nāsiddhiriti bhāvaḥ ।। yadyapyānupūrvyagarbhitasvarūpe gagane śaśvadekaprakārānupūrvikatva mapauruṣeyatvaṃ nāsti । tathāpyaniyatānupūrvīrāhitya rūpaṃ tadastyeva ।।
yadyapīdamanityādghaṭāderna vyāvṛttam । tathāpi pauruṣevākyāvavdyāvṛttatvāt yadbuddhipūrvakābu ddhipūrvakavākyasādhāraṇaṃ pauruṣeyatvaṃ tadabhāvarūpatvācca na tavdyitirekasādhaner'thāntaram ।। yadyapyetanmatepi pūrvoktadiśā bhramasādhāraṇopādānādigocarajñānatvenaiveśvarajñānasya sarvatra hetutayā pramātvenāhetutvātprācīnahetūktāvapi nāsiddhiḥ । tathāpyabhyupetyavādena vā pramātvena pramāmūlakatvavivikṣāyāḥ prāganuktervā hetvantaroktiḥ ।। paryavasitasādhye sādhyavaikalyāmāśaṅkya nirāha yadyapīti ।। nanūktarūpahetudvayasya ghaṭādāvapi satastatrānityatvene va pakṣepyanityatvenaiva paryavasānasambhavānna śaśvadekapramakārānupūrvīkatvarūpasādhyasiddhiḥ syāt । viśeṣyābhāvamātreṇa viśiṣṭābhāvopapatteriti bhāvenāśaṅkya nirāha yadyapīti ।। tathāca puṃvākyavyāvṛttatvasyānupūrvīgatānaiyatyābhāvanimittatvasyaiva vācyatvāt । prakṛtepi pakṣe hetusatvasyānupūrvīyukte tadabhāvena paryavasāne bādhāt । tadgatānaiyatyābhāvenaiva paryavasānamiti bhāvaḥ paroktamiti ।। sajātīyoccāraṇānapekṣoccaritajātīyatvaṃ pauruṣeyatvamiti maṇyuktamitityarthaḥ buddhīti ।। caitrādivākyaṃ buddhupūrvakaṃ śukabālādivākyaṃ cābuddhipūrvakam । tadubhayasādharaṇaṃ yanniyatānupūrvīkatvābhāvarūpaṃ tatparoktamityarthaḥ ।।
yadvā svapratipādyagocarajñānatvāvacchinnakāraṇatāpratiyogikakāryatānāśraya iti sādhyam । tatra bhramamūlakatve sati pramākāraṇāmūlaktavaṃ hetuḥ । apauruṣeyatvapakṣepi vedasya padavalī gocarajñānatvāvacchinnakāraṇatāpratiyogikakāryatāśrayatvāttadabhāvasādhane bādhaḥ । tannivṛttityarthaṃ svapratipādyetyuktam । svapratipādyajñānajanya ityevoktaṃ padāvalīdocarameveśvaraniṣṭhaṃ jñānaṃ vedapratipādyagocaramapi bhavatīti punarapi bādhaḥ । tannivṛtyarthaṃ jñānatvāvacchinnetyādyuktam ।। vākyārthagocarajñānajanyatvaṃ pauruṣeyatvam iti mate tadabhāvasādhakamanumānamāha yadvā sveti ।। īśvarajñānaṃ prameti mata iti jñeyam । svena vedena pratipādyo yortho dharmādiḥ tadgocaraṃ yajjñānaṃ tatvāvacchinnakāraṇatānirūpitā yā kāryatā tadanāśraya ityarthaḥ । gaganameva dṛṣṭānta iti bhāvaḥ ।। sādhyagataviśeṣaṇayoḥ kṛtyaṃ vyanakti aporuṣeyatveti ।। kramaviśeṣaviśiṣṭavarṇānāṃ vedatvātkramasya ca kṛtakatvāt kāryatāśrayatvastīti bhāvaḥ ityuktamiti ।। pratipādyetyuktāvapi padavalītyādiśabdapratipādyatvaṃ padavalya apyastītyuktadoṣanirīsāyaiva svetyapyuktiriti bhāvaḥ ।।
idamapi sādhyaṃ paroktasya pramāpramā mūlakavākyasādhāraṇasya pauruṣeyatvasyābhāvarūpam ।। na ca śukabālādivākye pararītyā vyabhicāraḥ । tasyāpi pakṣatulyatvāt ।। yadvā svapratipādyagocarayathārthajñānatvāvacchinnakāraṇatāpratiyogikakāryatānāśraya iti sādhyam । tatra ca pramākaraṇāmūlakatva mātraṃ hetuḥ ।। sādhayatītyarthāntaramityata āha idamapīti ।। cirantanoktasyetyarthaḥ pauruṣeyatvasyeti ।। tathāca
pauruṣeyavākyāduktarūpasādhyahīnāvdyāvṛttoyaṃ hetustādṛśajñānājanyatvarūpasādhyamādāya paryavasyannapi parābhimatapauruṣeyatvābhāvarūpatvāttasya nārthāntaram । śaśvadekaprakārānupūrvīkatvamivedamapi pāribhāṣikaṃ kiñcitapauruṣetvamiti bhāvaḥ । evamagrepi ।। pararītyeti ।। tanmate vākyamātrasyeśvarajñānajanyatayoktarūpasādhyābhāvepi tatra hetusatvāditi bhāvaḥ pakṣeti ।। tasyeśajñānajanyatvepi ghaṭādisādhāraṇopādānādigocarajñānatvenaiva tajjanyatayā svapratipādyagocarajñānatvāvacchinnetyādirūpasādhyasyāpi satvena tadabhāvasaṃmateriti bhāvaḥ ।। "vedāḥ śabda janyavākyārthagocarāyathārthajñānajanyāḥ pramāṇaśabdatvāt"iti maṇyuktasādhyasyābhāvasādhakamāha yadvāsveti ।। veda ityanukarṣotrāpi dhyeyaḥ । prāguktameva sādhyapadakṛtyaṃ dhyeyam ।।
bhrāntavākye uktarūpasādhyasyāpi satvena viśeṣyamātrasyāvyabhicārāddoṣamūlakatvaviśeṣaṇasya vyarthatvamupetyāha tatra ceti ।। niruktasādhya ityarthaḥ । idamapi sādhyaṃ paroktasya pramāṇavākyamātrāsādhāraṇa pauruṣeyatvasyābhāvarūpam । vipakṣe sarvasamayābhimatadharmādyasiddheruktatvādanukūlatarkāṇāṃ ca vakṣyamāṇatvā nnaprayojakatā ।। etena vedasyānāditvarūpamapauruṣeyatvaṃ bādhitaṃ siddhāntavirūddhañca । kramaviśeṣaviśiṣṭānāṃ varṇānāṃ vedatvānnityānāṃ sarvagatānāṃ ca teṣāṃ svataḥ kramasyāyogenābhivyaktigatasyeva tasya vaktavyatvādabhivyakteśca janyatvena tadgatasya kramasyāpi janyatvāt ṭīkāyāṃ"kramasya kṛkatvepi"ityukteśceti nirastam । kramasya kṛtakatvepyādhunikādhyāpakena svabuddhisthapūrvapūrvādivasīyakramānusāreṇaivottaradivaseṣviveśvareṇāpi svabuddhisthapravāhānādipūrvapūrvakalpīye kramānusāreṇaivottarottaraklapeṣvapi vedasyoccaritatve na svātantryābhāvenā niyatānupūrvī rahitatvādirūpoktatrividhāpauruṣeyatve vādhādyabhāvāt ।।
pūrvavadarthāntaratāvyudāsāyāha idamapīti ।। uktahetūnāmapauruṣeyatvena vināpyupapattimāśaṅkyāha vipakṣa iti ।। eteneti ।। yadveśvarajñānamityādinoktapakṣatrayeṇetyarthaḥ ।। pratijñātaṃ dvayamapi krameṇa vyanakti krametyādinā ।। tatvanirṇayaṭīkāyāmityarthaḥ ।। etenetyuktama vyanakti kramasyeti ।। uktañca sudhāyām"niyataikaprakāratvamapauruṣeyatvam"iti । etadapyuktaṃ"gauravadoṣeṇa"iti । kramākṛtakatvasyāpyapauruṣeyatvapraveśe gauravadoṣeṇetyarthaḥ ।। yadvā veda āptāpraṇītaḥ pramākaraṇāmūlakatvāt । gaganavat śukādivākyavadvā ।
uktañceti ।। jijñāsānaye"namānamapi vedānām"ityatra । prakṛtopayogitayā arthamāha kramākṛtakatvasyeti ।। "vedaḥ āptapraṇītaḥ vedatvāvdyātirekeṇe laukikavākyavat"iti paroktasya pratyanumānamāha yadvāveda iti ।। vākyārthapramāvatve sati vipralambhādidoṣahīno hyāptaḥ । tadapraṇīta ityarthaḥ । bhrāntāpraṇītatatvenārthāntaratānirāsāyāptetyuktiḥ pramākaraṇeti ।। paramate vedasyeśvarapramāmūlakatvepi tatkaraṇāmūlakatvasya nāsiddhiriti bhāvaḥ ।। antaraṅgadṛṣṭāntamāha śukādīti ।। śukabālādivākyavadityarthaḥ । praṇītatvasyoccāraṇadhaṭitatvena vā vākyarthapramātvena rūpeṇa āptapramāmūlakatvena vā vivakṣitatvācchukādivākyepīśvarapraṇītatvaṃ neti na sādhyavaikalyam । paramate tatreśvarajñānasya bhramasādhāraṇyenaiva hetutvasya prāgupapādanāditi bhāvaḥ ।। pakṣatāvacchedakahetveraikyamāśaṅkya nirāha atra ceti ।। akartṛkatvaprasiddhamatvaṃ vedatvam ।
atra ca pakṣatāvacchedakaṃ vedatvaṃ pramākāraṇāmūlakatve sati pramāṇaśabdatvaṃ na tu hetumātram । pratyakṣābhāsādimūlakaśabdābhāse ati vyāpteḥ । yena pakṣatāvacchedakasyaiva hetutve tatsamānādhikaraṇasādhyapratītirūpasyānumānaphalasya vyāptigrahakāla eva siddhatvādanumānavaiyarthyamiti śaṅkyeta ।। akartṛkaprasiddhimatvaṃ nāma pratyakṣādipramāṇaṃ vā vipralambhādikaṃ vāsya mūlaṃ nopalabhyata iti prasiddhiviṣayatvam"iti tatvanirṇayaṭīkoktasya niṣkṛṣṭārthamāha prameti ।। nanu na hetumātramityayuktaṃ tathātvepi doṣābhāvātkimadhikapraveśenetyata āha pratyakṣeti ।। tathāca vedapadena śabdābhāsasyāpi pakṣatāpattāvaṃśe siddhasādhanatā syāditi bhāvaḥṭha । doṣāntarañcāha - yeneti ।। tanmātrasya pakṣatāvacchedakīkaraṇenetyarthaḥ taditi ।। pakṣatāvacchedakasamānādhikaraṇaṃ yatsādhyaṃ tatpratītirūpasyetyarthaḥ । yatra pramākāraṇāmūlakatvaṃ tatrāptāpraṇītatvamiti gaganādau vyāptigrahadaśayāmeva hetusāmānādhikaraṇyena tatsādhyajñānasya jātatvāt । hetoreva pakṣatāvacchedakatvenānumānaphalasya siddhatvādityarthaḥ ।। yadyapi sādhyaviśeṣyakapratītervyāptigrahaṇadaśāyāṃ jatatvepi sādhyaviśeṣaṇakapratīteriddeśyāyāstadānīmabhāvena nānumānavaiyarthyam । tathāpyatiśayābhāvena tādṛśapratīteruddeśyatvasyaivāyogāt yatpramākāraṇāmūlakatvavat
tadāptāpraṇītatvavadityapi vyāptigrahasambhavāccaivamuktamiti jñeyam ।। sāmānyapariśeṣābhyāmapyapauruṣeyatvaṃ sādhayati yadvāvedeti ।। yadvā vedānupūrvīniṣṭhādikāraṇatā kenacidavacchinnākāraṇatātmakatvāt daṇḍa gatakaraṇatā vat ।। na ca kḷptamānupūrvīga taniyatatattadvarṇapadādinirupyatvaṃ vinānyadavacchedakamasti । na ceśvaraviracitatvameva tadavacchedakam । tasya vedānupūrvīmātrasādhāraṇyena sūktaviśeṣajapādinā phalaviśeṣānupapatteriti niyatānipūrvīkatvarūpāpauruṣeyatvasiddhiḥ ।।
ānupūrvīnāma varṇānāṃ kramaviśeṣaḥ sa ca nityasarvagatānāṃ varṇānāmuccāraṇaghaṭito vā buddhaghaṭato vā vācyaḥ । tathāca tādṛśānupūrvī dṛṣṭarūpārthajñānārthāpi niyamādṛṣṭārthā । japena cādṛṣṭārthā sarvavādisaṃmatetyadṛṣaṣṭa janikā bhavatīti tatra vidyamānādṛṣṭakāraṇatāpakṣa ityarthaḥ । ādipadenārthajñānakāraṇatāgrahaḥ ।। evaṃ sāmānyataḥ kāraṇatāvacchedakasiddhau prasaktamīśvararacitatvaṃ nirasiṣyan svabhimatamavacchedakamāha na ca kḷptamiti । pakṣāntaraṃ nirāha na ceśvareti ।। pavamānasūktapūruṣasūktādijapena paṭhanādinā ca śrutaphalaviśeṣo na syādityarthaḥ । śrūyate ca phalaviśeṣaḥ ।। "yanme garbhe vasataḥ pāpamugraṃ cajjāyamānasya ca kiñcidanyat"। jātasya ca yaccāpi ca vardhato me tatpāvamānībhirahaṃ punāmi"।।
ānupūrvīgatetyādinoktamevāvacchedakam । na tvīśvararacitatvamityetadevānekavipakṣabādhakoktyā draḍhayati anyatheti ।। anyathetyādinoktamityarthaḥ ।। anyathaitatkalpe anarthahetubhūtāyā anyādṛśyā ānupūrvyāḥ kalpāntare śreyaḥsādhanatvam etkalpe anarthahetorjyotiṣṭhomādyaṅgavyutkramasya brahmahatyādeścakalpāntare śreyaḥsādhanatvam etaktalpe dāhakatvādisvabhāvasya vahnyādeḥ kalpāntareṣvadāhakatvādikaṃ ca kalpyaṃ syāt ।। etadapyuktam"gauvavadoṣeṇe"ti ।। yadvā pratyakṣanyāyāmūlā matvādismṛtiḥ pramāṇamūlā pramāṇabhūtasmṛtitvāt ।
rītyantaramāśritya sāmānyapariśeṣābhyāmapauruṣeyavākyasiddhiṃ vadan"dharmādikaṃ pramāṇopetaṃ vastutvāt"iti sudhoktasāmānyānumānamupalakṣaṇaṃ matvā tredhā sāmānyānumānamāha yadvā pratyakṣeti ।। pratyakṣādimūlāntereṇārthāntaravāraṇāya pratyakṣanyāyāmūletyuktiḥ । pratyakṣamūlā nyāyāmūlācetyarthaḥ । pratyakṣator'thamupalabhya racitasmṛtiḥ pratyakṣamūlā । yathā ādyabhāratapurāṇādirūpā । tasyāḥ sarvajñavyāsapratyakṣamūlatvāt । yuktibalādarthaṃ vijñāya racitā smṛtirnyāyamūlā । yathā athāto dharmajijñāsetyādi mīmāṃsāsūtrādirūrā smṛtiḥ । atādṛśī ya smṛtirityarthaḥ ।। na ca nyāyamatevākyamātrasyeśvaraniṣṭhapratyakṣapramājanyatvātpratyakṣāmūlasmṛtiraprasiddheti vācyam । vākyārthapramātvena tajjanyatvasyaiva tanmūlatvenehābhipretatvāt ।। janyā dharmādipramā karaṇajanyā janyajñānatvāt saṃmatavat dharmādikaṃ pramāṇopetaṃ vastutvāt ghaṭavadityādināpauruṣeyavākyasiddhiḥ ।। bhinnānantapauruṣeyavākyāṅgīkāre ca gauravātkāryatvahetornityajñāna iva kartraikya iva cāsyāpi sāmānyato dṛṣṭasyāpauruṣeyavākye tatrāpyanyeṣāṃ sakartṛkatvaprasiddherveda ca tadabhāvādvedāpauruṣeyatve paryavasānāt ।।
etadapyuktaṃ"gauravadoṣeṇa"iti ।। vedāpauruṣeyatve anumānāni ।। pratyakṣapramākaraṇaṃ vā pratyakṣapadārtho dhyeyaḥ । naiyāyikānāṃ nyāya evātiviśvāsānnyāmūlasmṛtivadityuktam । īśvarapramāṃśe bādhavāraṇāya janyeti pramāviśeṣaṇam saṃmatavaditi ।। cākṣuṣādijñānavadityarthaḥ ।। nanvetāvatā pramāṇasāmānyasiddhāvapi dharmādāvuktarītyetyādinā paryavasānādityarantena ।। nacātra hetutrayepi viśeṣaṇāsiddhirityādigranthenoktarītyetyarthaḥ etadapīti । anantakalpeṣvityādinoktamapītyarthaḥ ।।
evaṃ prasaktaṃ pratyakṣānumānapuṃvākyarūpapakṣatrayaṃ pratikṣipya vivakṣitasādhyaparyavasānamāha kāryatveti ।। nityajñānādisiddhiprakārogre kāryatvādihetubhaṅgaḥ ।। nacoktahetūnāmaprayojakatā । yadi vedaḥ pauruṣeyaḥ syāttarhi "yatastā hariṇā dṛṣṭā śrutā evā khilairjanaiḥ । śrutayo dṛṣṭayaśceyi tenocyante purātanaiḥ । ityādi smṛtiṣvīśvareṇāpi dṛṣṭatva syaivauktirna syāt । vedādhyetṛṇāṃ tatra kartṛviśeṣasmṛtiśca syāt । muktakaślokādau tanniyamābhāvepyanekakartṛkāvicchinnādhyayanadhāraṇādima tyurutaraprabandhātmake bhāratādau
pauruṣeyatvarūpavipakṣe bādhakāni vivakṣustatvanirṇayodāhṛtabrahmāṇḍasmṛtau dṛṣṭatvoktivirodhaṃ tāvadāha yadītyādinā ।। svatantrapuruṣeṇeśvareṇa praṇīto yadityarthaḥ । śrutā eva na tu kṛtā ityarthaḥ । dṛṣṭā evetyapyevakārānvayamupetyāha dṛṣṭatvasyaiveti ।।"vedakartṛraprasiddheḥ"iti tatvanirṇayavākyasūcitaṃ bādhakamāha vedeti ।। yadītyādyāpādakānuvṛttiḥ sarvatra jñeyā ।। muktaślokā nāma tatra tatra nānāgranthasthāḥ tatastata uddhṛtā iti vā, prabandheṣvanibaddhā eva tenatena puruṣeṇa kṛtāḥ subhāṣitaślokā ityāhuḥ ।। aneketi ।। anekakartṛkaṃ yadavicchinnamadhyayanaṃ yacca tādṛśaṃ dhāraṇaṃ avismaraṇenānusandhānaṃ ādipadoktapravacanādikaṃ tadvatītyarthaḥ । tanniyamāt ।।
etena kartṛsmaraṇasyā vidhyarthatvāditi nirastam ।। tathācālpaprabandhe tadabhāvepi bhāratādāvivoktaviśeṣaṇavatyurutaraprabandhe vede syādeva kartṛsmṛtiradhyāpakānām । na ca sāstīti bhāvaḥ ।। etena gūḍhakartṛkavākye satyāpi pauruṣeyatve kartṛsmṛtirneti vyabhicāra iti pratyuktam। uktaviśeṣaṇavatyurutaraprabandhe tasyāvaśyakatvāditi ।। etena"kapilakaṇādagautamaistacchiṣyaiścādyaparyantaṃ vede sakartṛkatvasmṛtirasti"iti maṇikusumāñjalyādāvuktaṃ nirastam । adhyāpakānāṃ smṛterasiddheḥ ।।
vivṛṇvannāha veda ityādinā ।। ānupūrvyāṇītyasya kāraṇānyanarthakāraṇānityanayośca iti kalpyatvādityanena pratyekamanvayaḥ yathāvaditi ।। tasmiṃstasminkalpa ityarthaḥ vāgvajratayeti ।। vāgrūpavajratayetyarthaḥ ।। "mantro hīnaḥ svarato varṇato vā mithyāprayukto na tamarthamāha । sa vāgvajro yajamānaṃ hinasti yathendraśatruḥ svaratoparādhāt"।। abhyudayādīni ca vijātīyakāraṇajanyatvāttārṇādyagnivadvitīyānīti kalpyatvātkalpanāgauravaṃ ca syāt । anyatheśvara ekasmanneva kalpa ekasmā ekayānupūrvyāviśiṣṭa mupadiśātīti syāt । ekakalpīyāyāḥ pūrvasya ānupūrvyā api smaraṇānna tatyāga iti cettatkimīśvaraḥ kalpāntarīyāṃ pūrvāmānupūrvīṃ vyasmārṣīt ।। dharmādisiddhiśca na syāt । prakārantareṇa tadasiddheruktatvāt ।
ityāderiti bhāvaḥ abhyudayādīni ceti ।। pratikalpaṃ jāyamānāni svargādīnītyarthaḥ vijātīyeti ।। bhinnabhinnānupūrvīrūpatvādvijātīyakāraṇetyarthaḥ tārṇeti ।। tṛṇājanyāgnāvaraṇijanyāgnito vaijātyam āraṇeyāmnau ca tārṇādyagnito vaijātyaṃ yathā tvanmate tathetyarthaḥ । etaccāgre tṛṇādīnamikaśaktisādhanavāde dvitīyapicchede vyaktam ।। nanūktakalpanācatuṣṭayamapi na doṣāyetyataḥ prāguktāpādyasyāniṣṭatvadyotanāya vipakṣe bādhakamāha anyatheti ।। uktakalpanācatuṣṭayasya goravatayā doṣatvānabhyupagama ityarthaḥ iti syaditi ।। gauravasya tavādoṣatvāditi bhāvaḥ । vailakṣaṇyamāśaṅkya samaṃ prakṛtepīti bhāvenāha eketyādinā ।। "nahi dharmādisiddhiḥ syānnityavākyaṃ vinā kvacit ।"
ityanubhāṣyādyuktabādhakañcāha dharmādīti ।। yadi vedaḥ pauruṣeyaḥ syādityanuvṛttiḥ uktatvāditi । na ca hetutrayepi viśeṣaṇāsiddhirityādigranthenetyarthaḥ । vedasya pauruṣeyatve īśvarasya buddhajinādinā vedasya ca buddhādyāgamādinā tulyatāyā aparīhāryatve na vedaprāmāṇyaṃ ca na syāt ।। na ca bauddhāgamādvede mahājanaparigraho viśeṣaḥ । mahatvasya pūjyatvarūpatve vedaparigrahītṛṇāṃ pūjyatvasyādyāpyasiddheḥ । saṅkhyādikyarūpatve sandigdhāsiddheḥ । turuṣkāgamādau vyabhicārācca । anyatrādṛṣṭasya sarvajñatvasya kalpamityatra tatvanirṇayaṭīkāyāṃ tarhi jinādāvapi tatsyādityāpāditaṃ sāmyamīśvaravādepi samamitibhāvenāha vedasya pauruṣeyatva iti ।। īśvarakṛtatva ityarthaḥ buddha jinādineti ।। īśvarasārvajñyavadbuddhādāvapi tadbhāvasyāpādanasambhavāditi bhāvaḥ ।।
"vedasya prāmāṇyaṃ mahājanaparigrahādavadhāryate"iti maṇyuktamāśaṅkya nirāha - na ceti ।।"apauruṣeyatvādvedasya"ityetadvyākhyāvasare tatvanirṇayaṭīkoktakhaṇḍanarītimanusṛtya mahatvaṃ vikalpya nirāha mahatvasyeti ।। adyāpīti ।। pauruṣeyatayā vedaprāmāṇyavivādavelāyāmeva na kintu māhajanaparigrahātprāmāṇyamityuktidaśāyāmapītyarthaḥ sandigdheti ।। bauddheṣu vā vaidikeṣu vā saṅkhyāprakarṣasyānirṇayāditi bhāvaḥ ।। vaṃ- na cedaprāmāṇyaṃ ca na syāt । na ca -ka ineti nāsti -mu saptaghaṭikābhyantarabhojanādirūpajīvikādihetudarśanaśūnyatvarūpatve vaidikeṣvapi keṣucijjīvikādihetordarśanāt । bauddhādiṣvapi keṣucittadadarśanācca । vācyam । bauddhānusārivaidyaśāstre tacchāntyarthaṃ bauddhāgamoktakarmaṇopividhānāt ।।
nāpi sarvasammatavyākaraṇaparipālanīyatvam । jainavyākaraṇaparipālanīyatvasya jaināgameti satvāt ।। yattu kusumāñjalau dvitīyaparicchede"hetudarśanaśūnyairgrahaṇādhyayanadhāraṇārthānuṣṭhānādireva mahājanaparigrahaḥ"ityuktvā saptaghaṭikāntabhojanādirūpajīvikārūpo heturbauddheṣvasti na vaidikeṣvityuktam tadāśaṅkyanirāha sapteti ।। saptaghaṭikābhyantare saptaghaṭikāmadhye prātaḥkāle bhojanābhyañjādirūjīvikāheturyeṣu na dṛśyate te mahānta ityarthaḥ । jīvikādityādipadena rāgakuhakavañjanādirūpakusumāñjalyuktahetvantaragrahaḥ bauddheti ।। mahatvaṃ nirasya tatparigṛhītatvaṃ vikalpya nirāha nāpīti ।। vaidyaśāstraparigṛhītārthakatvaṃ vyanakti vaidyaśāstra iti ।। dhānvantaramastrārayutayahomajapādirūpavaidikakarmetyarthaḥ bauddhāgamokteti ।। jvarādiśāntyarthaṃ buddhārcanādikarmaṇa ityarthaḥ jaineti ।। na ca sarvadarśanānumatārthakatvam vedokta satyabhāṣaṇādīnāṃ dharmatvasya sarvadarśanānumatatvāditi vācyam । bauddhoktārhisādharmatvasyāpi sarvaiḥ svīkārāt । sāṅkhyairvaidikahiṃsāyā adharmatvasvīkārācca ।।
na ca mantrāyurvedādau saṃvāditvam । ekadeśa saṃvāditvasya bauddhoktāgnistambhādikarmasvapi darśanāt । visaṃvādābhāvasya ca vedepyabhāvāt ।। tasmādapauruṣeya vedaparigrahādeva vaidikānāṃ pūjyatvam । na tu tatparigrahādvedasya prāmāṇyam ।। etadapyuktaṃ"gauravadoṣeṇeti ।"buddhādyāgamatulyatvena viparītalakṣaṇayā lāghavadoṣeṇetyarthaḥ । tasmātpauruṣeyatve vedasya bauddhāgama taulyameveti sustha evānukūlatarkaḥ ।। "indraścandraḥ kāśakṛtsnaḥ piśalī śākaṭāyanaḥ ।
pāṇinyamarajainendrā jayantyaṣṭādiśābdikāḥ ।।" iti kavikalpadrumoktestasyāpi vyākaraṇakartṛtvaprasiddheriti bhāvaḥ । vyabhicārāsiddhī krameṇāha bauddheti ।। etadapīti ।। bauddhādyāgamasāmyamityetadapītyarthaḥ । lāghavadoṣeṇa aprayojakatāpattirupadoṣeṇetyarthaḥ ।। tatra hetuḥ bauddhadyāgamatulyatveneti ।। kiñca"vācā virūpanityayā । anityā vā na smṛtayo yāścānyā vācaḥ"ityādiśrutyā
"anādinidhanā nityā vāgutsuṣṭā syayaṃbhuvā ।" ityādismṛtyā ca virodhaḥ।। vedasya pauruṣeyatve tatvanirṇayādyuktaśrutyādivirodhaṃ ca bādhakamāha kiñceti ।। "tasmai nūnamabhidyave vācā virūpanityayā ।
iti mantrasyāyamarthaḥ । abhito dyauḥ prakāśo yasyāsāvabhidyuḥ tasmā abhidyave vṛṣṇe varṣitre nūnaṃ niścitam he virūpa nityayā vācā vedalakṣaṇayā suṣṭutiṃ śobhānāṃ stutiṃ codayasva preraya kurviti virūpamṛṣiṃ pratyucyate ।। vākchabdo vāgindriyepi prasiddha iti spaṣṭāṃ vedaviṣayāṃ śrutimāha śrutiriti ।। "vijñeyaṃ paramaṃ brahma jñāpikā paramā śrutiḥ ।
ityādi grahaḥ । uktaśrutidvaye nānāditvānukterdevatādhikaraṇabhāṣyoktasmṛtiṃ cāha anādīti ।। ādinidhanavarjitatvena nityetyarthaḥ ।। nanu vidhiḥ preraṇā niyoga ityanarthāntaratvādvidhyuddeśānāṃ laukikavat svatantravaktṛkatvamevetyādicodyanirāsāya tatvanirṇayoktaṃ brahmāṇḍapurāṇavākyaṃ cāha nitya vedāḥ samastāśceti ।। samastapadena vidhibhāga syāpi gṛhīteriti bhāvaḥ virodha iti ।। na cedaṃ vākyaṃ śrutīnāṃ bahukālīnatvādupacāritārtham । tadṛśīmāma pi smṛtīnāmanityatvokteśca । smṛtau vākyaśeṣe "sargesarge amunaivaita udgīryante tathaiva ca ।
iti kramādya vyatyāsokteśca ।। iti vedotpattivākyagatikīrtanācca । "vijñeyaṃ paramaṃ brahma jñāpikā paramā śrutiḥ । iti śrutyantarasthānādinityaśabdorbrahmaṇi mukhyavittiḥ vede tvamukhyeti vṛttidvayāpātācca ।।
iti śrutyantare brahmatulyatvena sarvadeśakālavyāptatayāvasthityukteśca । vedasya pauruṣeyatva ityāpādakānuvṛttirjñeyā । tādṛśīnāṃ bahukālīnānāmityarthaḥ smṛtāviti ।। nityā vedā iti smṛtāvityarthaḥ tadutpattīti ।। smṛto vākyaśeṣe ityanukṛṣyate । nopacaratārthamiti sādhyena pañcamyantanāmanvayaḥ । tacca brahma cānādinityamityarthaḥ । na sa gamyata iti tacchabdasya brahmaśabdoktaḥ paramātmetyarthaḥ yāvaditi ।। etadapyuktaṃ"gauvavadoṣeṇa"iti । śrutyādiviruddhakramavaijātyarūpagauraveṇetyarthaḥ ।। apauruṣeyatve anukūlatarkaḥ ।।
iti śrutau yasya sahasraṃ aparimitā mahimānaḥ pratyekamapi sahasradhā aparimitavidhāḥ । tadbrahma yāvat deśakālavyāpitayā viṣṭitaṃ viśeṣaṇa sthitaṃ vākvedavāgapi tāva ddeśakālavyāpanityukterityarthaḥ । etadapīti । pauruṣeyatve śrutyādivirodha ityetadapītyarthaḥ । tavdyanakti ।। apauruṣeyatve anukūlatarkaḥ ।। na co ktānumānānāṃ satpratipakṣatvaṃ bhaṅkyam । vedaḥ pauruṣeyo vākyatvāllaukikavākyavadityatra puruṣādhīnotpattikatvarūpe sakartṛkatve sādhye uktarītyā kramasya kṛtakatvena siddhasādhanāt । pañcamastaba ke kusumāñjalyādyuktamanumānamāśaṅkya pratijñādoṣeṇa nirāha veda iti ।। pramākaraṇāmūlakatve sati pramāṇaśabdarūpo veda ityarthaḥ uktarītyeti ।। vedāpauruṣeyatvānumānavāde kramaviśeṣaviśiṣṭānāṃ varṇānāmityādinoktarītyetyarthaḥ ।"naca laukikavākyavatsakartṛkatvam ।
tasyākartṛkatvaprasidhyabhāvāt ।"ityādinā tatvanirṇaya taṭṭīkayorabhimatamaprayojakatvaṃ vyanakti arthamupalabhyetyādinā ।। arthamupalabhya racitatvarūpe vipratipanne pauruṣeyatve sādhye ca abuddhipūrvakatvepi rekhāviśeṣavatvenaiva pipīlikādiliperlipitvavat, guṇājanya yoḥ sākṣijñāneśvarajñānayoryāthārthyavat, ākāṅkṣādimatvenaivākāṅkṣādima tsvapnādivākyasya vākyatvavacca vedasyāpivākyatvasyopapatya gauvaveṇoktasādhyaṃ pratyaprayojakatvāt ।। anyathā vedo jñānakaraṇenātharmupalabhya racito vākyatvādityapi syāt । arthānabhijñoccārite ādhunike vede visaṃvādini śukā divākye ca vyabhicārācca । uktaśrutyādivādhapratikūlatarkaparāhatyādisādhāraṇadoṣācca ।। vipratipanna iti ।। tathāca na siddhasādhanatādoṣa iti bhāvaḥ । abuddhipūrvakatvepītyasya vākyatvasyopapatyetyanenānvayaḥ । tatra dṛṣṭāntatrayoktiḥ rekhetyādi ।। svamatenoktiḥ sākṣīti ।। śukādivākyepīśvararacitatvena sādhyasatvanirāsāya visaṃvādinīti viśeṣaṇoktiḥ ।।
"tarkaparāhataṃ ca vākyatvānumānaṃ śrutipurāṇaviruddhaṃ ce"ti tatvanirṇayaṭīkoktamāha ukteti ।। etacca pratikūlatarkapadenāpyanveti । vedāpauruṣeyatvānumāne ye anukūlatarkā uktāste sarve pauruṣeyatve pratikūlatarkā ityarthaḥ । ādipadenānukūlatarkarāhityagrahaḥ sādhāraṇeti । atroktaṃ maṇau vedaḥ sajātīyoccāraṇānapekṣoccaritajātīyo vākyatvātsaṃbhavāt । atra sādhye sajātīyapadaṃ śabdamūlakaśabde vyabhicāra parihārārtham । śabdasyārthaikyamātreṇa mūlatvopapatyoccāraṇa sajātyasyānapekṣitatvāt । jātīyapadaṃ tvādhunikavede bādhanirīsārtham । atra ca na siddhasādhanam । apauruṣeyatvapakṣe sarvasyāpi vedādhyayanasya gurvadhyayanapūrvakatvena sajātīyoccāraṇasāpekṣatvāt । uktasādhye vedātiriktavākyatvāpekṣayā laghutvena vākyatvasyaiva prayojakatvāditi maivaṃ ।। pauruṣeyatvānumānamātrasādhāraṇetyarthaḥ atreti ।। vākyatvahetudūṣaṇaviṣaye tatparihārārthamanyathānumānamuktaṃ śabdakhaṇḍe vedapauruṣeyatvāvāda ityarthaḥ । vedaḥ pauruṣeyo vākyatvādityatra sajātīyoccāraṇānapekṣoccāritajātīyatvaṃ pauruṣeyatvamiti sādhyasya niruktatvādevaṃ prayoga uktaḥ sajātīyapadaṃ samānajātīyānupūrvīkaśabdaparam । sajātīyoccāraṇānapekṣayā tadapekṣāṃ vinaivoccārito yastajjātīya ityarthaḥ। sargādāvīśvaroccāritatvaṃ paryavasyatīti vivakṣitasiddhiriti bhāvaḥ ।।
asphuṭatvātpadakṛtyaṃ vyanakti atreti ।। pakṣadhādyuktamāhabādheti ।। tasyādhyāpakoccāraṇāpekṣayaivoccaritatvādbādhaḥ । jātīyapade datte tu tādṛśādikālīnajātīyatvānna bādha iti bhāvaḥ।। mīmāṃsakaṃ prati siddhasādhanābhāvepi māṃ prati sargādāvīśvareṇa svabuddhisthapūrvapūrva kalpakramaṇoccāraṇepi tasyoccaraṇā ntarānapekṣatvena siddhasādhanāt । vyāpya iva vyāpakatayā hetoruktasādhyaṃ prati gauraveṇāprayojakatvācca । ākāṅkṣādimatvaṃ tu tvayā pyāhartavyam । rucidattastu paṭhyamānabhāratādau sampradāyaste hetuniścaye sādhyasaṃdehe saṃdigdhanaikāntyamiti jātīyapadamityavocat mīmāṃsakaṃ pratīti ।। tasya nirīśvaravāditvāditi bhāvaḥ ।।
"pauruṣetvānumānānāmaprayojakatvāt"iti sudhoktimanurudhyāprayojakatvaṃ vyanakti vyāpya iveti ।। yathā dhūmādau nīladhūmatvādikaṃ na vyāpyatāvacchedakaṃ kintu lāghavāddhūmatvādikamityucyate tathā vyāpyakepi pītavahnitvādikaṃ na vyāpakatāvacchedakaṃ kintu vahnitvādikameva tadvadihāpi vedātiriktavākyatvāpekṣayā vākyatva laghvitivat sādhye vākyatvānirūpitavyāpakatāvacchedakaṃ na sajātīyoccāraṇānapekṣoccaritajātīyatvaṃ kintu lāghavāduccaritatvamevetyuktasādhye vākyatvaheturgauravaparāhataḥ sannaprayojako bhavatītyarthaḥ ।। nanvevaṃ vede ākāṅkṣāyogyatāsatvādimatvamapi na sidhyet । lāghavenoccāritatvamātreṇa vākyatvasyopapatyā gauraveṇākāṅkṣādimatvaṃ pratyaprayojakatvādityata āha ākāṅkṣādīti ।। tvayāpi pauruṣeyatvavādīnāpītyarthaḥ । svayaṃprati bhātānāṃ vedavākyanāṃ sajātīyoccāraṇānapekṣatvenāṃśe siddhasādhanācca ।। etena vedatvaṃ sajātīyoccaraṇānapekṣoccaritavṛtti mahājanaparigrāhatāvacchedakatve sati vākyavṛttitvāt । vākyatvasyākāṅkṣādimacchabdarūpatayā tadabhāve vākyatvasya svarūpocchitterubhayasaṃmatatayā tatra gauravadoṣābhāvāt । iha ca tvaduktagurubhūtasādhyena vināpyastu vākyatvamityuktau bādhakābhāvādaprayojakatvameva
vākyatvasyeti bhāvaḥ svayamiti ।। gurumakhoccāraṇāpekṣāṃ vinaivetyarthaḥ ।। "janmāntare śrutāstāstu vāsudevaprasādataḥ । munīnāṃ pratibhāsyanti bhāgenaiva na sarvaśaḥ"।। iti smṛtyā janmāntare adhītānāmasmiñjanmani gurumukhoccāraṇāpekṣāṃ vinaiva kadācitkālaviśeṣe pratītānāṃ vedavākyānāmityarthaḥ ।।
yadatroktaṃ rucidattānāṃ tadbhinnatvena pakṣo viśeṇīya iti tanna । vedaḥ pauruṣeyo na veti kṛtsnavedaviṣayapauruṣeyatvavimatyanānuvaguṇye nārthāntarāt ।। maṇyuktaprayogāntaraṃ nirāha eteneti ।। nirastamityanvayaḥ । atrāpi sādhye sajātīyapadaṃ pūrvavacchabdamūlakasmṛtitve vyabhicāravārakaṃ dhyeyam । paṭhyamānavede bādhāprasakterna jātīyapadoktiḥ ।। mahājaneti ।। yadyapi maṇau pramāṇatāvacchedaka vākyadharmatvādityeva svādhikaraṇasamānānupūrvīkasakalavṛttitvādvā । atra ca pakṣasyaikatvena nāṃśe siddhasādhanam । ādye hetāvetadvedatvādyau vyabhicāra parihārāya māhajanetyādisatyantaṃ viśeṣaṇam । etadvedatvaṃ tu na tadavacchedakam । lāghavena dhūmatvavadvedatvasyaiva tadavacchedakatvāt । yāgatvādau vyabhicāravāraṇāya vākyavṛttitvādityuktam ।
heturuktastathāpi pramāṇatāvacchedakatvasya pramāṇamātravṛttitvarū patva'dyatanavedatve vyabhicārāt । tadavacchittipratyayajanakatve smṛtisādhāraṇasyānyasyaiva vācyatvādityataḥ pakṣadharādyuktavivikṣānurodhena mahājanetyādyuktam ।। naraharyuktavivikṣānurodhenāha sveti ।। svasya vedatvasya yadadhikaraṇam sargādikālīno vādyatanaiḥ paṭhyamāno vā vedaḥ tatsamānānupūrvīkāḥ sarvaiḥ pāṭhyamānā vedāḥ tatsakalavṛttitvādityarthaḥ bhāratatvavaditi ।। tasya tādṛśādyabharatavṛttitvātsādhvavatvaṃsādhanavatvaṃ ca vyaktamiti bhāvaḥ aṃśa iti ।। svayaṃpratibhatavedāṃśa ityarthaḥ etadvedatveti ।। buddhisthaṃ kiñciccaitrādinā paṭhyamānavedatvametadvedatvapadena gṛhyate । satyantenoktadoṣanirāsaṃ vyanakti etadvedatva ntviti ।। dhūmatvaṃ yathāvahnivyāpyatvāvacchedakaṃ na tvetaddhūmatvaṃ tathetyarthaḥ dvitīya iti ।।
dvitīye sakalapadenaivaitadvedatvādau vyabhicāranirāsaḥ । etadvedatvasya svādhikaraṇenaitadvedena samānānupūrvi ke pūrvavede vṛtyabhāvāditi nirastam । uktarītyā vedatvasya sajātīyoccāraṇānapekṣeṇeśvareṇa svayaṃ pratibhātavedairvasiṣṭādabhiścoccarite vṛtyā siddhasādhanāt । vākyavṛttatvasyo ccaritatvena māhājanaparīgrāhyatāvacchedakatvasya ca dharmādipramāpakavṛttitvenaivopapatyoktaṃ sādhyaṃ prati gauraveṇāprayojakatvācca । dvitīyahetorapi svādhikaraṇe sarvatra tulyānupūrvīprayojaka kaṇṭhatālvādirūpatulyakāraṇenaivopapatyā gauraveṇoktasādhyaṃ pratyaprayojakatvāt ।। vyabhicāranirāsaṃ vyanakti etadvedatvasyeti ।। maṇāvuktametena nirastamityarthaḥ ।। etenetyuktaṃ vyanakti uktarītyeti ।। māṃ pratītyādinoktarītyetyarthaḥ svayaṃpratībhātavedairiti bahuvrīhiḥ ।। hetau viśeṣyaviśeṣaṇarūpāṃśadvayasyāpyuktasādhyena vinānyathopapatyāprayojakatvalamāha vākyetyādinā ।। uccāritavṛttitvenopapatyetyanvayaḥ । gauraveṇetyupalakṣaṇam । vipakṣe bādhakābhāvena cetyapi dhyeyam । śrutyādibādhādirupaprāguktasādhāraṇadoṣopyatrānusandheyaḥ tulyakāraṇeneti ।। yena kāraṇena vedatvāśrayavyaktiṣu sarvatra tulyānupūrvī bhavati tādṛśakāraṇenaiva heturupapannaḥ ।
etena bubodhayiṣupaṭhito vedaḥ svānapekṣasvasamānaviṣakajñānapūrvakaḥ । bubodhayiṣuvākyatvāt laukikavākyavaditi nirastam । svamānaviṣayakajñānapūrvakatvamātreṇa bubodhayiṣuvākyatvasyopapanna tvena gauraveṇa svānapekṣajñānaṃ pratyaprayojakatvāt ।anyathoktenaiva hetunā svānapekṣa svasamānaviṣayakajñānakaraṇasāpekṣatvamapi sidhyet ।। manmate īśvara jñānasya vedānapekṣatvena siddhasādhanācca । nāpi vedo vākyārthagocarayathārthajñānajanyaḥ । na tvanyena । tacca kāraṇaṃ kaṇṭhatālvādikaṃ na tu talatāḍanādirūpam । tathā ca sajātīyoccāraṇānapekṣoccaritavṛttitvaprayuktatatvābhāvādaprayojakatvaṃ hetorityarthaḥ ।। śiṣyonbodhayitumicchatādhyāpakena paṭhito veda ityarthaḥ । idānīntanājñapaṭhitavede bādhavāraṇāya bubodhayiṣupaṭhitetyuktiḥ । sveti sannihito bubodhayiṣupaṭhito veda ucyate । tadanapekṣaṃ tadajanyamityarthaḥ । tatsamānaviṣayakaṃ ca yajñānaṃ tatpūrvaka ityarthaḥ । tādṛśa ca jñānamīśvaraniṣṭhamiti tajjanyatvena sādhyasiddhiriti bhāvaḥ । ajñoccaritavākye vākyatvasya vyabhicāranirāsāya bubodhayiṣviti hetau viśeṣaṇam ।। "anumānānāprayojakatvāt"iti sudhoktamanurudhyāha svasamāneti ।। maṇyuktaṃ prayogāntaraṃ pratyācaṣṭe nāpi veda iti ।।
pramāṇaśabdatvāt । bhāratavaditi vācyam । yathārthajñānamātrasya hetutvavikṣāyāmarthabubodhayiṣaya paṭhite ādhunikadāṃśe siddhasādhanāt । tannirāsāya śabdājanyatvena jñānasya viśeṣaṇe ca śabdamūlakaśabde vyabhicārāt ।। sopi pakṣatulya iti cenna । prāmāṇaṇyasya svatastvena maṇau vedā iti pakṣanirdeśepi tatraiva paṭhyamānavadeśya pakṣasamatvokteḥ yatkiñcidvedapakṣaka tvepīṣṭasiddherbahuvacanamavivekamūlamiti sūcanāya veda ityeva pakṣanirdeśaḥ kṛtaḥ । adhyāpakānupūrvyādijñānaḍajanyatvenārthāntaravāraṇāya sādhye vākyārthagocaretyuktiḥ । vākyārthagocarajñānajanya ityevokto īśvare bhramasiddhāvapi neṣṭasiddhiriti tādrūpyasiddhaye yathārthapadam bhāratavaditi ।। pratyakṣamūlādyabhāratavadityarthaḥ mātrasyeti ।। śabdā janyatva viśeṣaṇahīnasyetyarthaḥ ।। nanvetaddhoṣanirāsāyaiva śabdā janyeti jñānaviśeṣaṇamuktaṃ maṇāvityata āha tannirāsāyeti ।।"tādṛśasyāpi dvikartṛkatvamiti"maṇyukterbhāvamāśaṅkyāha sopīti ।। prācīnamate pakṣasamepi sandigdhasādhyavati hetuniścayena vyabhicārasya doṣatvepyādhunikamate doṣatvābhāvasyeśvaravāde maṇāveva vyanaktatvāditi prāmāṇyasyeti ।। heto viśeṣyasya viśeṣaṇasya voktarūpasādhyena vinānupapatyā viśiṣṭahetunā sādhyasiddharvācyā । tatra viśeṣyaṃ śabdatvaṃ tāvannānupapannam । śabdābhāsepi tasya
satvāt । kintu viśeṣaṇasya pramājanakatrūpaprāmāṇyasyaivānupapatyā sādhyasiddhirvācyā । paratastvepi yādṛcchikasaṃvādivākya ivāvaśyaka yogyatādi nopapannatvena gaurave ṇoktasādhyaṃ pratyaprayojakatvāt । anyathoktenaiva hetunā vākyārthagocarapramākaraṇapūrvakatvamapi sidhyet ।। etena yathārthajñānatvasya karaṇatāvacchedakatvaṃ vivakṣyata iti nirastam । prāmāṇyasya svatastvena paratastvepi nityatveneśvarajñānasya pramātvavadvedasyāpi nityatvena pramāṇaśabdatvopapatteḥ ।
etena vedasya yathārthajñānapūrvakatvābhāve anthaparamparā syāditi nirastam । pratyakṣavadguṇajanyeśvajñānavacca tadapūrvakatvepyandhaparamparābhāvopapatteḥ ।। ata eva ca dedajanyā pramā karaṇaguṇapūrvikā janyapramātvāt cūkṣuṣapramāvaditi nirastam । tasyāpyanyathopapatyāprayojakatvamityarthaḥ । svatastvenetyasya jñānajanakatvaśaktyaivetyarthaḥ । upapannatvenetyanvayaḥ paratastvepīti ।। guṇaprayuktatvepītyarthaḥ । yogyatādītyapadena yogyatājñānadoṣābhāvādigrahaḥ aprayojakatvāditi ।। tvaduktasādhyaṃ pratītyarthaḥ vivakṣyata iti ।। prāguktāṃśataḥ siddhasādhanatānirāsāyeti yojyam ।। vedanityatvemaṇyādyuktaṃ bādhakāntaraṃ nirāha etena vedasyeti andhaparampareti ।। tathāca vede anāśvasaḥ syāditi bhāvaḥ ata eveti ।।
aprayojakatvāt ।। nāpi vedāḥ sarvajñapraṇītāḥ vedatvāt vyabhicārekeṇa laukikavākyavaditi vācyam । aprasiddhaviśeṣaṇatvāt ।। nanu tarhyasaṃsāripraṇītā iti sādhyate । na caivamaprasiddhaviśeṣaṇatvam । ātmatvamasaṃsāriniṣṭham jātitvāt ghaṭatvavadityanenāsaṃsāryātmasiddhau, vimataḥ kasyacidvākyasya vaktā ātmatvāt ahamivetyanena sāmānyato asaṃsāripraṇītatvasiddheriti cenna । uktarītyā gauraveṇa vedasvarūpatatprāmāṇyayorasaṃsāripraṇītatvaṃ vināpyupapatyāprayojakatvāt ।।
guṇābhāvepi pramātvasyopapannatvādevetyarthaḥ। aprayojakatvāditi ।। cirantanānumānāntaramāśaṅkya tatvanirṇayaṭīkoktadoṣeṇa nirāha ।। ṭīkoktamupalakṣaṇamupetya paroktamanyadapyāśaṅkya nirāha nanu tarhītyādinā ।। pratyakṣavadguṇājanyeśvarajñānavaccetyādinoktarītyopapatyetyanvayaḥ । udayanoktaṃ prayogāntaramāśaṅkya nirāha ।।"tadbrūhyāvedahaṃ brahmasmīti""ahameva svayamidaṃ vadāmi"ityādau śrutāhamādyasmadādeśapagadamityarthaḥ ।। tvāt saṃmatavadityanena pauruṣeyatvasiddhiriti vācyam । tathātve tvanmate vede"śarīraṃ me vicarṣaṇam । jihvā me madhumattamā"ityādau svatantravakturīśvarasyaiva, bhāratādau ca
śiṣyastehaṃ śādhi māṃ tvāṃ prapannam । ityādau vyāsasyaiva, loke ca"vācyastvayā madvacanātsa rājā"ityādau kālidāsāderevāhaṃ śabdārthatvāpātāt ।। "tathātve saṅkalpaprārthanādivākyānāmanarthakatvaprasaṅgāt"iti tatvanirṇayaṭīkāṃ vivṛṇvanneva hetumāha tathātva iti ।। taittarīyopaniṣādi śrute prārthanāvākyaṃ me mama śarīraṃ viśiṣṭāścarṣaṇyaḥ" rajā yasya tat viśiṣṭaprajāyuktamastu me mama jihvā madhumattamā atiśayena svādumatī bhavatviti prārthanākartṛyajamānavācitvena śrutāsmadādeśarūpama iti śabdārthamīśvarasya syāt । tathā kiṃ no rājyena govanda kiṃ bhogairjīvitena vā ।
"pṛcchāmi tvāṃ dharmasaṃmūḍhacetāḥ । iti śikṣāprārthanāpe arjunakarktṛkavākye vyāsasyaiva na ityahamiti ca śrutāsmacchabdārthatvaprasaṅgāt । tathā raghuvaṃśe ca madvacanādite sītāprayuktāsmacchabdārthatvaṃ kālidāsasya syādityarthaḥ। vedāpauruṣeyatvepi"śarīraṃ me"ityādiprārthanādimantreṣu mantraliṅgādinā yajamāneśvarādyabhiprāyā nupraveśasya mayāpi svīkṛtatvāttatra yajamāna evāhaṃśabdārthaḥ"māmupāsva"ityādau tvīśvara ityastu ।। kiñca manmate īśvarasyānyoccāraṇānapekṣamevoccārayitṛtvena svatantravaktṛtvamapyasti।।
etena vaidikena syā māmābhūmetyādyuttamapuruṣeṇāpauruṣeyatvasiddhiḥ । tadabhidheyāyāḥ saṅkhyāyāḥ svatantravaktṛnvayāditi nirastam । "na hi vayaṃ vede puruṣābhiprāyapraveśa eva nāstīti vadāmaḥ"itiṭīkoktasamādhiṃ paramukhenaiva vācayannāha nanu śarīramityādinā ।। mantrāṇāmarthapratipādanasāmarthyaṃ hi mantraliṅgamiti mīmāṃsakādiparibhāṣā । vyaktametalliṅgaprakaraṇādisvarūpamagre dvitīyaparicchede । yasminmantre yadarthapratipādanasāmarthyaṃ prakaraṇasthānādikaṃ vā vidyate tadabhiprāyānupraveśasya tatrāṅgīkārādityarthaḥ ।। tarhi"māmupāsva"ityādāva nanyapare svatantravaktṛparatā syādityataḥ siddhasādhanatvaṃ cāha kiñceti ।।"vayaṃ syāmatayo rayīṇāṃ, tasyāḥ"gṛbhṇāmi te saubhagatvasya hastaṃ"ityadau paratantravaktṛnvayasyāpi darśanāt । pratyuta tvatpakṣa eva"vayaṃ syāma patayo rayīṇāṃ""bhūyiṣṭāṃ te nama uktiṃ vidhema"ityādau bahuvacanādikamayuktam । svatantravaktṛrīśvarasyaikatvāt ।।
etena vaidikena yuṣmacchabdena pauruṣeyatvasiddhiḥ । tasya svatantravaktṛsaṃbodhyavācakatvāditi nirastam ।"tvāṃ prapannaṃ""vācyastvayā"ityādau paratantravaktṛsaṃvedyepi tatprayogāt ।। patayo rayīṇāṃ, apāma somamamṛtā abhūma, abhūmānāgaso vayaṃ"ityādau śrutottamapuruṣayasya"vdyekayordvivacanaikavacane"bahuṣu bahuvacanaṃ"ityuktavacanarūpatayā saṅkhyāvācitvāttadabhidheyāyāṃ saṅkhyāyā ityuktam tasyā iti ।। saṅkhyāyā ityarthaḥ ।"gubhṇāmi te saubhagatvāya hastaṃ mayā patyā jaradaṣṭiryathā saḥ"iti bahuvacanavākye udvoḍhupuruṣeṇa te tava hastaṃ saubhāgyāya gṛbhṇāmi""hṛgrayorbhaśchandasi"iti bhadeśaḥ gṛhṇāmīti kanyāṃ pratyuccāryamāṇe śrutottamapuruṣoktasaṅkhyāyāstadvākyaṃ pratyasvatantravaktranvayadarśanādityarthaḥ । ekatvādityupalakṣaṇam । sarvanamyatvātpraṇāmoktiśca na yuktetyapi dhyeyam ityādāviti । pūrvoktagītāhaghuvaṃśavākyādau vyāsakālidāsādereva svatantravaktrutayār'junasītāderetādṛśavaktṛtvāttatsaṃbodhyepi kṛṣṇādau yuṣmatpadādeśaprayogadarśanādvyabhicāra ityarthaḥ ।। etenaiva vaidikābhyāṃ yattacchabdābhyāṃ pauruṣeyatvasiddhiḥ । tayoryathākramāṃ svatantravaktṛviṣṭhabuddhi viṣaye tādṛśaparāmarśopahite ca śaktatvāditi nirastam ।"yosmāndveṣṭi" ityādau cāsvatantravaktṛbuddhiviṣayādāvapi prayogadarśanāt । anyathā vaidikānāṃ kimahobatadhigādiśabdānāmapi svatantravaktṛniṣṭhasaṃsayasukhaduḥkhopahi tārthatvādvedasya nityasaṃśayādyādhārakṛtatvamapi syāt । vaidikābhyāmiti ।"yaśchandasāmṛśayo viśvarūpaḥ chandobhyodhyamṛtātsambabhūva samendro medhayā smṛṇoti"ityādauśrutābhyāmityarthaḥ yathākramamiti ।। svatantravaktṛniṣṭhabuddhiviṣaye yacchabdaḥ tādṛśaparāmarśopahite viṣaye ca tacchabda ityarthaḥ । pūrvavadeva vede loke ca vyabhicāramāha ya iti ।।"apratiṣṭhaḥ sa bhūyādyosmāndveṣṭa yaṃ ca vayaṃ dviṣma"ityatra yo dveṣṭi saḥ apratiṣṭo bhūyāditi"vācyastvayā madvavacanātsa rājā"iti hadhuvaṃśe ca prayogadarśanādityarthaḥ ।।
svoktagatyantarapakṣe anukūlatarkaṃ parapakṣe bādhakaṃ cāha anyatheti ।। svatantravaktṛtvādikamevāhamādipadānāmiti pakṣe ityarthaḥ ।"kiṃ sviddhimasya bheṣajaṃ ko na ātmā kiṃ brahmetyādau ca kiṃ śabdaḥ ityādāvahāśebdaḥ" aho batāsi yamenaiva te manohṛdayaṃ vidāma"ityādau bata śabdaḥ chandogaupaniṣadi saptame"ācāryaṃ vā brāhmaṇāṃ vā kiñcidbhṛśamiva pratyāha dhiktvāstvityenamāhurityādau ca dhikchabdaḥ śrutaḥ। tatra saṃśayādikamāhārthaṃ cedi hāpi svātantryamāhāryamastu ।। etadapyuktaṃ"gauravadoṣaṇa"iti ।
etenaiva kāṭhakaṃ kālāpakaṃ ityādi samākhyayeśvarasiddhiḥ । īśvarasyaiva kaṭhādikāyaparigraheṇa tattacchākhanirmātṛtvāt । adhyayanamātrasya sādhāraṇyāditi nirastam । tatra kiṃśabdena saṃśayaḥ aho iti sukhaṃ bata dhigiti dukhaṃ pratīyata itīśvaro vedakartā nityajñānādimāniva nityasaṃśayādimānapi tādṛśavākyakartṛtvena syādityarthaḥ ।। āhāryaṃ cediti ।। etena"na ca jijñāsā dayaḥ sarvajñe vipratiṣiddhā iti yuktaṃ śiṣyabodhanāyāhāryatvopapatteḥ"iti kusumāñjalyuktaṃ nirastam । sukhaduḥ khāderavarjanīyatvāttasyāpyahāryoropatve tadbodhakavedabhāgasyāprāmāṇyāpatteriti bhāvaḥ।।
gauraveti ।। nityasaṃśayādimatvarūpagauravadoṣeṇa puṃvākyaṃ jñāpakaṃ na tadityarthaḥ etenaiveti ।। anyathopapannatvakathanenaivetyarthaḥ samākhyayeti ।।"yaugikī saṃjñāna samākhyā"iti mīmāṃsakaparibhāṣayā kaṭhena kṛtaṃ kāṭhakamityādiyaugikasaṃjñārūpasamākhyetyarthaḥ । tāvatā kathamīśakṛtatvamityata āha īśvarasyaiveti ।। kaṭhādimuninādhītatvātkāṭhakamityastvityata āha aghyayanamātrasyetveti ।। adhyetrantara sādhāraṇyādityarthaḥ kaṭhādi ṛṣidhṛtatveti।। kaṭhādi ṛṣidhṛ tatvamātreṇa kāṭhakādisaṃjñopapatteḥ ।। nāpi vedastātparya pūrvakaḥ pramāṇaśabdatvāt bhāratavat । tātparyajñānasya śābdajñānāniyāmakatve hi nānārthe śliṣṭe ca vinigamakābhāvenārthaviśeṣadhīrna syāt । yaṣṭīḥ praveśayetyādāvanyānupapatyabhāvena lakṣaṇā ca na
tajjanmanyaśrutānāṃ suptapratibuddhairiva kaṭhādibhirdṛṣṭatvasya tannibandhanatvopapatteḥ"riti tatvanirṇayaṭīkoktadiśā kaṭhādimunibhirjanmāntaredhītaśākhāviśeṣasya pratibhābalavedānīṃ sphuritatvena tadṛṣṭatvarūpadbūddhidhṛtatvenopapatterityarthaḥ ।। yattu maṇau"tatpratītīcchayoccaritatvaṃ tātparyaṃ"miti tātparyasvarupaṃ nirūpyante "loke kḷptatvādvedepīdantātparyamiti pauruṣeyatvam"ityādinoktaṃ tadāśaṅkya nirāha nāpīti ।। tātparyapūrvaka iti ।। arthapratītīcchāyā kenāciduccarita ityarthaḥ । yadvā arthapratītīcchayoccaritatvarūpatātparyajñānapūrvaka evārthapratyāyaka iti sādhyārthaḥ । pramādādidopūrvakaśabdābhāse vyabhicāranirāsāya pramāṇeti hetuviśeṣaṇam । arthapramitijanakaśabdatvādityarthaḥ ।। maṇyādyuktamevānukūlatarkaṃ niṣkṛṣyāha tātparyajñānasyeti ।। akṣamānayetyādau śliṣṭa iti ।। rājā kuvalayollāsītyādau pārthivajandrarūpārthadvayaśleṣayukta ityarthaḥ anvayeti ।। na syādi tyuktānukūlatarkasa dbhāvāt । tātparyasya cārthapratyāyanecchayo ccaritatvarūpatvātpauruṣeyatvasiddhiḥ । tasmācchutikumāryāstātparyarūpo garbha eva puṃyoge liṅgamiti vācyam । tatpramiti śeṣatvarūpasya tātparyasyecchāghaṭitatvābhāvāt । tadghaṭitatvepi manmate sajātīyoccāraṇānapekṣasyeśvarasyārthapratyāyanecchayoccāraṇepi sarvadāpyekaprakārānupūrvikatvarūpāpauruṣeyatvāhāneśca ।
gaṅgāyāṃ ghoṣa ityādau pravāhagrāmayorādhārādheyabhāvarūpānvayānupapatyā gaṅgāpadasya tīre lakṣaṇāśrīyate । yaṣṭīḥ praveśayetyādau tu yaṣṭīnāṃ gṛhapraveśānvayasambhavena lakṣaṇābījānvayānupapatyabhāvāt yaṣṭipadasya yaṣṭimatsu lakṣaṇā na syāt । tātparyajñānasya hetutve tu yaṣṭimatpraveśatātparyānupapattirūpalakṣaṇābījasambhavāllakṣaṇā syādeveti bhāvaḥ ।। tāvatā kathaṃ pauruṣeyatvamityata āha tātparyasya ceti śrutīti ।। śrutirūpakumāryāstātparyarūpo garbha ityarthaḥ । yathā kumāryāṃ gar bheṇa cihnena puṃyogosti tasyā iti jñāyate tathā śruterapi tātparyarūpaliṅgena puruṣakṛtatvarūpapuṃyogo jñāyate ityarthaḥ ।। astvevaṃ vedasya tātparyapūrvakatvaṃ tāvatā na pauruṣeyatvasiddhiriti bhāvenāha tatpramiti śeṣatveti ।। "śeṣaḥ parārthatvāt"iti jaiminyuktadiśā tatpramityekoddeśyakatvaṃ taccheṣatvaṃ tadeva tattātparyamityarthaḥ anyatheti ।। tatpratyāyanecchayoccaritatvamatreṇa tatkṛtatva ityarthaḥ ।
vedasyādhunika kṛtatvaṃ syāt । yādṛcchikasaṃvādikuśakādivākye icchārūpatātparyābhāvepi śābdapramādarśanena hetoraprayojakatvācca ।। na ca tatrāpīśvarecchā kalpyā । abādhitārthatvena tatkalpanasya śābdabodhānantarabhāvitvena tatrāhetutvāt । īśvarābhāvaṃ niścitavatopi mīmāṃsakasya śukādivākyena śābdapramādarśanācca । nānārthādāvapi manmate necchāyāṃ tātparyaṃ niyāmakam । kintu tatpramitiviśeṣatva rūpam । tvanmatepyāvaśyakaṃ prakaraṇādikamevārthaviśeṣajñāpakamastu । parābhimatecchāghaṭitatātparyarūpasādhye pramāṇaśabdatvahetoraprayojakatvaṃ cāca yādṛcchiketi ।। śukādivākyaṃ tadarthapratyāyanecchayeśvareṇoccaritaṃ abādhitārthatvādityabādhitārthatvena hetunā tadicchayeśvaroccāritatvakalpanasyetyarthaḥ । tatra śābdabodhe īśvaroccaritatvarūpatātparyajñānasyāhetutvādityarthaḥ ।। aprayojakatvaṃ prakārāntareṇa vyanakti īśvarā bhāvamiti ।। yattu tātparyajñānasya śābdajñānaniyamakatvamuktaṃ tattathaiva । parantu na tvadabhimatatātparyajñānaṃ niyāmakaṃ kintvanyadeveti bhāvenāha nānārtheti ।। tātparyañjñātaṃ saditi śeṣaḥ । etena yaṣṭīḥ praveśayetyādau lakṣaṇā na syāditi doṣopi neti bhāvaḥ āvaśyakamiti ।।
jñāpake ca dhūmālokādāvivānanugamo na doṣāya ।। yadvā tvanmate kāśīmaraṇaśravaṇādijanyatatvajñāneṣviva prakaraṇādijanyaśābdabodheṣvapi vaijātyaṃ kalpyatām ।। etena vaidikāni nindāvākyāni hānābhiprāyapūrvakāṇi nindāvākyatvāt laukikanindāvākyavat । evaṃ stutivākyamapi pakṣīkṛtya prayoktavyamiti nirastam। tatpratyāyanecchāyoccaritatvasyāpi prakaraṇādinaiva jñātavyatvena tātparyajñānahetutayāpyāvaśyakamityarthaḥ।।
jñāpaka ceti ।। nanūktasthale vahnivyāpyajñānatvena dhūmālokājñānānāmanugamo vā dhūmādijñāpakajanyānumitau vaijātye na vāstu । anyathā vyatirekavyabhicāreṇānumitihetutaiva na syādityata āha yadveti ।। kāśīmaraṇena śravaṇādinā ca janyeṣu tatvajñāneṣvityarthaḥ ।। udayanādyuktamanyadapi nirāha eteneti ।।"yadaśruvaśīyatat rajataṃ hiraṇyamabhavattasmādrajataṃ hiraṇyamadakṣiṇyamaśrutaṃ hi yo barhir dadāti purāsya saṃvatsarādgṛhe rudantīti""yadabhighārayedrudrāyāsye paśūnnidadhyāt"ityādīni nindāvākyānītyarthaḥ stutīti"vāyurvai kṣepiṣṭā devatā vāyumeva svena bhāgenopadhāvati"ityādi vākyamupādeyābhiprāyapūrvakaṃ stutivākyatvāllokikastutivākyavaditi prayoktavyamityarthaḥ ।।
apauruṣeyatvepi manmate īśvarābhiprāyapūrvakatvasya mīmāṃsakamatepya nādau saṃsārer'thābhijñādhyāpakābhiprāyapūrvakatvasya satvena siddhasādhanāt । svatantreti viśeṣaṇe ca gauravāt । śukādivākyadābhiprāyapūrvakatvābhāvepi guṇadoṣa bodhakatvenaiva nindāvākyatopapatteśca ।। etadapyuktaṃ"gauravadoṣeṇa"iti । tasmātpauruṣeyatve nānumānaṃ mānam ।। "tadutpattivacaścaiva bhavedvyaktimapekṣya tu । tatvanirṇayaṭīkoktameva samādhimāha apauruṣeyatvepīti ।। aprayojakatvaṃ hetorāha śukādīti ।। tatrāpīśvarābhiprayakalpanāyāṃ pūrvoktadoṣo jñeya iti bhāvaḥ ।
śrutyādikamityādipadena"pratimanvantaram"iti prāguktasmṛtigrahaḥ tasyeti ।। śrutyāderityarthaḥ । smṛtyaiva vyākhyātatvādityanvayaḥ tadutpattīti ।। śrutyutpattivacaścetyarthaḥ । turviśeṣārthaḥ । ādikālīnāṃ vyaktiṃ tviti । tena pratyahamupādhyāyairvyajyamānatvādutpattivyavahāraprasaṅga iti nirastam । ata evāvāntarābhimānānāmityasmātpūrvārdha eva avāntarābhimānānāṃ devānāṃ vā vyapekṣayā ।। nānityātvātkutasteṣāmanityatvaṃ sthirātmanāṃ"। ityā dismṛtyaivābhivyaktiparatvena sampradāyapravartaka paratvena ca vyākhyātatvāt । teneśvarādhīnotpattikatvasyaivoktyā mānāntareṇārthamupalabhya racicatvarūpasya praṇītatvasyāsiddheśca । na hyuktarītyā kramaviśeṣaṇaghaṭito veda idānīma pyasmadā dyadhīnotpattika iti vayamapi vedapraṇetāraḥ ।।
"vedānāṃ sṛṣṭivākyāni bhaveyurvyaktyapekṣayā"। iti gatyuktasadbhāvepi tadanudāhṛtya sthalāntarasthameva tadutpattītyardhamudāhṛtam devānāṃ veti ।। dehajanmāpekṣayetyarthaḥ । mukhyābhimāniśriyastannetyato avāntarābhimānānāmiti । amukhyābhimānavatāmityarthaḥ teṣāmiti ।। vedānāmityarthaḥ smṛtyaiveti ।। tatvanirṇayoktabrahmāṇḍapurāṇavacanenaivetyarthaḥ ।। "agnerṛgvedo vāyoryajurvedaḥ"ityādivākyagatyuktiparatayāpi tadutpattivacaścetyardhasyārthamupetyāha sampradāyeti ।। cirakālaviracitasya vedasya śiṣyapraviṣyeṣu prakhyānaṃ hi sampradāyaḥ । tatkāritvena cetyarthaḥ । śrutyāderanyathāsiddhiṃ cāha teneti ।। śrutyādinetyarthaḥ । astu tāvataiva praṇītatvamityata āha na hyuktarītyeti ।। kramaviśeṣaviśiṣṭānāṃ varṇānāmityādinoktarītyetyarthaḥ ।। nanu yathā vedānāditvaśrutirna vedasvarūpānāditvaparā । kintvānupūrvyananyathātvaparā । tanmātreṇaiva śabde anutpattivyavahārāt । tathā tadutpattiśrutirapi tadanyathātvapareti cenmaivam ।"tatkrameṇaiva"ityādismṛtyānutpattiśruteḥ kramānanyathātvaparatve sthite utpattiśrutestadavirodhāya kramotpattiparatvasyaivocitatvāt । anyathā"ṛgveda evāgnerajāyata yajurvedo vāyoḥ sāmaveda ādityāt"iti śrutyāsarvajñasyāgnyaderapi vedapraṇetṛtvaṃ syāt । na caikasminvākye anekeṣāṃ svatantrapraṇetṛtvaṃ yuktam । yuktaṃ tu sampradāyapravartakakatvam ।। etadapyuktaṃ"gauravadoṣeṇa"iti ।।
chandāṃsītyādiśrutyādeḥ kramotpattiparatvenānyathāsiddhirayukteti bhāvena śaṅkyate nanviti ।।"anādi nityā sā tacca"ityādipūrvoktaśrutirityarthaḥ bādhāditi ।। kramasya kṛtakatvāditi bhāvaḥ anyathātveti "vedāste nityavinnatvācchṛtayaścākhilaiḥ śruteḥ । āmnāyo ananyathāpāṭhādiśabuddhisthitāḥ sadā"।। iti māhāvārāhasmṛteriti bhāvaḥ -smṛtyeti ।। prāguktayetyarthaḥ anyatheti ।। kramotpattiparatvamanupetya tadanyathātvaparatvoktāvityarthaḥ । astvityata āha naceti ।। ekasminvākye anekeṣāṃ svatantrapraṇetṛtvaṃ na yuktamityetadityarthaḥ gauraveti ।। anekasvatantrapraṇetṛkatvakalpanākhyagauravadoṣeṇetyarthaḥ ।।
yadyapyṛṣyādayopi keṣucitpuruṣeṣvacirāvitasya vedaikadeśasya kampradāyapravartakāḥ । tathāpi neśvaravatsarvapuruṣeṣvapi pralaye cira tadaviratasya kṛtsnasya vedasya pravartakā iti na teṣu vedahetutvavyavahāraḥ । īśvaropi hyasmanmate "yo brahmāṇaṃ vidadhāti pūrvaṃ yo vedāṃ śca prahiṇoti tasmai"।। ityādiśrutyā vedasmapradāyapravartakatvānmahopādhyāya eva । tasmādvedānāṃ pauruṣeyatvarūpaṃ sāditmayuktam ।। anityatvaṃ tvatyantāyuktam । krama viśeṣaviśiṣṭā varṇā eva ve dāḥ । kramaśca buddhinimittaka eva ।
sampradāyapravartakatvasya vedahetutvavyavahāre vyabhicāramāśaṅkya nirāha yadyapītyādinā ।। chandāṃsi jajñire tasmādityādeḥ sampradāyapravartakatvena gatyuktirayuktā heterasiddherityata āha īśvaropi hīti ।। pauruṣeyatveti ।। svatantrapuruṣapraṇītatvarūpamityarthaḥ ।। "pramāyāḥ paratantratvātsargapralayasambhavāt"।। ityādinā kusumāñjalau pralaye vedānāmutsannatvamuktam । tadapyayuktamityāha - anityatvaṃ tviti ।। vedānāmityanuṣaṅgaḥ । kramasyoktadiśā kathaṃ citpuruṣādhīnajanmavatvena kṛtakatvasambhave pyānupūrvyucchedastu na yukta eveti tu śabdārthaḥ ityuktamiti ।। na tu svata ityaktam । tataśca sarveṣāṃ sarvathā varṇaviṣayavivakṣitakramopādhibhūtabudhyuparama eva vede vināśo vaktavyaḥ । na tu
ghaṭādīnāmivāparaḥ । na ceśvarasya tathāvidhabudhyuparamo yujyate । tasya sarvadā sarvajñatvāt । apauruṣeyatvānumānavādre uktamityarthaḥ- apara iti।। svarūpadhvaṃsalakṣaṇa ityarthaḥ ।। tarhi purāṇā nāpi nityatvaṃ syāt । īśvarabuddhinimittakatvasya kadāpyanāśādityato astyevaivaṃ rupaṃ nityatvam । kintu kramavyatyāsopi tatretyanityatvamiti bhāvena tatvanirṇayoktamevāha purāṇādīnāmiti ।। "purāṇāni tadarthāni sarge sarge anyathaiva tu ।
kriyante atastanityāpi tadarthāḥ pūrvasargavat"।। iti brahmāṇḍapurāṇokteriti bhāvaḥ ।। nanvevaṃ vedapurāṇayorīśvarabuddhinimittakatvena nityatve purāṇānāmapyanyathārajanaṃ niṣphalamiti cenna"bhagavatpravṛtteḥ sarvatra svaprayojanahīnatvasya"na prayojanavatvāt"iti sūtrakṛtaivokteḥ paraprayojanānāmatisūkṣmāṇāmutpekṣitumaśakyatvāt"iti tatvanirṇayaṭīkāsudhāyoreva vyaktatvāt ।। purāṇādināmapyanyathāracanamevānityatvami ti vidhipratyayasya lokavadvedepyāptābhiprayavācakatvāt । vaidikavidhipratyayenaiva vedasya pauruṣeyatvamati tu vidhivāde ni rasiṣyate ।।
pauruṣeyatvānumānādibhaṅgaḥ ।। nanvevamapi"vidhirniyogaḥ preraṇetyanarthāntaram । sa ca prerakapuruṣadharmaḥ । ato vaidikānāṃ vidhyuddeśānāṃ laukikavatsvatantravaktṛkatvamevocitam । yastu pauruṣeyatvaṃ nopaiti taṃ prati vidhireva । garbha iva śrutikumāryāḥ puṃyoga pramāṇam"iti vidhivād maṇikṛdukteḥ ।"āptābhiprāyo vidhyarthaḥ"ityudayanokteśca । nirāsasthalamāha vidhīti ।। vidhibhāgarūpa vedasyetyarthaḥ vidhivāda iti ।। dvitīyaparicchede ।। pauruṣeyatvānumānā dibhaṅgaḥ ।।
nanu yaduktamīśvarasya sārvajñyādikamaprāmāṇikameva bahu kalpyamiti tanna । tasya dharmigrāhaka mānasiddhatvāt ।। tathāhi । adṛṣṭādvārakasvopādānāgocarajanya kṛtijanyabhinnāni samavetāni janyāni, śāstrayonitvāditi brahmasūtrābhimatamīśvarasyānānumānikatvaṃ sādhayitumāha yaduktamiti ।। vedāpauruṣeyatvānumānoktaprastāva ityarthaḥ tasyeti ।। sārvajñyāderīśvaradharmigrāhakamānena siddherityarthaḥ ।। tena sārvajñyamātrasiddhāvapi tenaiva vipralambhavasiddheragre vyaktatvādeva muktiriti jñeyam । tatra kusumāñjalau pañjame paricchede
"kāryāyojanadhṛtyādeḥ padatpratyayataḥ śrūyate । vākyātsaṅkhyāviśeṣācca sādhyo viśvakṛdavyayaḥ"।। itīśvare dharmiṇyanekamānānyuktāni । tatra kāryatvarūpaṃ mānamekaṃ maṇau prapañcitam । tattāvadanuvadati adṛṣṭeti । atra janyānītyantaṃ pakṣaḥ । svajanyetyādīni trīṇi sādhyānīti vivekaḥ । pakṣe svapadaṃ janyeti nirdiṣṭavastuparam । adṛṣṭādvārikā yā svopādānagocarā sākṣādeva svopādānagocarā yā janyā kṛtiḥ tajjanyāni ghaṭādīni tadbhinnāni samavāyavṛtyā sthitāni pṛthivyādīnītyarthaḥ ।। upādānapadasya yatkiñcidupadānaparatve rūpādyupādānamṛdaṅgocarāsmadādīkṛtijanyānāṃ śabdādīnāṃ pakṣatānāpatteḥ kṣityādyupādānaparatve tadgocarajanyakṛtyaprasidhyā tadajanyatvāprasiddhestadīyavyākhyānasūktapariṣkārapūrvakoyaṃ svetyanuvādaḥ ।
samavetapadasthāne bhāvapadaṃ vā prayojyam । svajanyādṛṣṭaprāgabhāvavyāpyaprāgabhāvapratiyogibhinnopādānagocarāparokṣajñānacikīrṣākṛtimajjanyāni vā । tathā janyakṛtyajanyatvaṃ hi janyakṛtijanyānyatvamiti maṇāvevottaratrokterjanyakṛtijanya bhinnetyapyanuvāda ityadoṣaḥ ।। bhāveti ।। samavetāni janyānītyatra bhāvakaryāṇīti vā prayojyamityarthaḥ। adṛṣṭaprāgabhāva vyāpya prāgabhāvapratiyogīti sādhyāṃśasya pariṣkārapūrvakamanuvādaḥ svajanyetyādi ।। svapadenopādānagocarajñānādikamucyate । svajanyaṃ yadadṛṣṭaṃ tatprāgabhavyāpyo yaḥ prāgabhāvaḥ adṛṣṭakāraṇībhūtajñānādiprāgabhāvaḥ tatpratiyogi ca yatkiñcidupādānabhūtahavirādigocarajñānādi tadbhinnāḥ svajanyādṛṣṭajanakabhinnā iti phalitārthaḥ । yā upādānagocarāparokṣajñānacikīrṣākṛtayaḥ tadvatā janyānītyarthaḥ । atrāparokṣajñānapadaṃ parokṣānyajñānārthakaṃ na tvaparokṣatvajātyākrāntajñānaparamityagre vyaktam ।। svajanaketi ।। svasya kāryasya janakaṃ yadadṛṣṭaṃ tata uttarāpakṣadharoktadiśādṛṣṭādhikaraṇakṣaṇottarakṣaṇavartinyaḥ na tu taduttarakṣaṇotpattimatyaḥ । tena na bādhaḥ śaṅkyaḥ । tādṛśya upādānagocaraparokṣānyajñānacikīrṣākṛtayastadvatā janyānītyarthaḥ । īśvarajñānādernityatayā kṣityādikāryajanakādṛṣṭottaratvāt kulālajñānāderapi ghaṭādijanakādṛṣṭottaratvāditi na dṛṣṭāntāsiddhiḥ । aparokṣeti bahuvrīhiḥ ।
aparokṣajñānacikīrṣāprayatnaviṣayībhavadupādānāni vā । samavetatve sati prāgabhāvapatiyogitvāt bhāvakāryatvādvā । ghaṭavat ।। atra pakṣe janyānītatyevokteḥ dhvaṃsasyāpi pakṣatvenāṃśe bādhaḥ syāt । tannivṛtyarthaṃ samavetānīti ।। tāvatyukte ghaṭāderapi pakṣatvenāṃśe siddhasādhanaṃ syāt । tannivṛtyarthaṃ janyabhinnānīti tāvatyukte aṅkurāderapi janyatvādāśrayāsiddhiḥ । tannivyatyarthaṃ janyakṛtīti ।। parokṣānyajñānacikārṣāprayatnaviṣayopādānasamavetānītyarthaḥ । cvyarthalaḍarthau tu na vivakṣitau jñeyau । ghaṭavaditi ।। svapadasya samabhivyāhṛtaparatvāttatra sādhyahetusatvaṃ vyaktamiti bhāvaḥ ।। hetvordhvaṃse gaganapiramāṇādau ca vyabhicāravārakaṃ viśeṣaṇadvayaṃ viśeṣyadvayaṃ ceti vyaktamityupetya pakṣasādhyagatapadakṛtyāni dūṣaṇokti saukaryāya tadīyavyākhyānādyuktāni vyanakti atreti ।। prayoga ityarthaḥ । aṃśe bādha ityuktaṃ tadgocarajñānādijanyatvaṃ vyanakti tasyopādānābhāvāditi ।। yena tadgocarajñānādijanyatvaṃ syāditi bhāvaḥ aṃśe siddhasādhanamiti ।। adṛṣṭajanakabhinnopādānagocarakulālādiniṣṭhajñānādijanyatvāt svajanakādṛṣṭottaratvāt kulālajñānacikīrṣāderiti bhāvaḥ ।।
na cānīśvaravādinaṃ prati vyāvartyābhāvena janyapadaṃ vyartham । tanmate prameyo ghaṭa iti vattaduparaktabuddheruddeśyatvāt । ubhayasiddhaprayojanavatvaṃ tantram । na tvekasyaivaprayojanasyobhayasiddhiḥ । tāvatyukte śabdaphatkārādeḥ pakṣatā na syāt । tasya śabdādi । nimittabhūtamṛdaṅgatālvādigocarāsmadādi niṣṭhajanyakṛtijanyatvāt । tadarthaṃ svopādānagocareti ।। tajjanakāsmadādi । niṣṭhakṛternimitta bhūtamṛdaṅgādigocaratvepyupādānībhūtakāśādigocaratvābhāvāt । tāvatyukte kālīrūpādeḥ pakṣatā na syāt । maṇyuktamevāha tanmata iti ।। tadviṣayaketyarthaḥ । pakṣadharādyuktamāha ubhayasiddheti ।। nyāyamate janyamātrasyeśvarakṛtijanyatayā'śrayāsiddhivāraṇarūpaprayojanavatvaṃ anīśvaramate ca uddeśyasiddhyādirūpaprayojanavatvamityubhayasiddhaprayojanavatvamityarthaḥ ।।
evaṃ ca śabdaphūtkārādīnāṃ pakṣataiveti maṇyuktaṃ hṛdi kṛtvāha tāvatyukta iti ।। janyakṛtītyādāvevokta ityarthaḥ । phūtkāro mukhavāyuviśeṣaḥ । na syādityuktaṃ vyanakti tasyeti ।। tadarthamiti ।। śabdādeḥ pakṣatāsiddhyarthamityarthaḥ । tāṃ vyanakti tajjanaketi ।। mṛdaṅgaḥ śabdasya nimittaṃ tālvādi ca phūtkārādeḥ ।। pakṣadharādyaktamāha - kālīti ।। kālī nāma kācittapasvinītapasā svaśarīre gauraṃ rūpamutpāditavatīti tadrūpāderityarthaḥ tasyeti ।। ai-cha । etāvannāsti -cha ṛternimittībhūtetyādivartate -kha tī -cha-ka-ga tasya svopādānabhūtaśarīragocararatayoktarūpakṛtijanyatvena tadbhinnatvābhāvāt । bhāṣyaṃ ca tasya pakṣatayā । anyathā pakṣātirikte tatra sādhyasandehena sandigdhānaikāntikatāpatteḥ । tadarthamadṛṣṭādvāreketi । kālīkṛtistvadṛṣṭadvāraiva rūpajaniketi na doṣaḥ ।। sādhye yadyapi jñānacikīrṣākṛtīnāṃ madhye ekaikoktāvapīśvarasiddhiḥ । tathāpi yāvadabhimataviśeṣaṇa guṇavatvasiddhyarthaṃ tritayoktiḥ । sādhyaviśeṣaṇānāmuddeśyasiddhiprayojakatvāt ।।
aparokṣapadantūpādānajñānasyāparokṣatvenaiva hetutvāvdyāpakātasiddhyartham । sākṣātkārapadaṃ tu nopāttam । prābhākaraṃ prati sākṣā tvajāterasiddheḥ । aparokṣapadena tu parokṣānyajñānasya vivakṣitatvādadoṣaḥ । kālīśarīrotpannagaurarūpasyetyarthaḥ sandigdheti ।। pracīnamatenedaṃ dūṣaṇaṃ bodhyam । maṇikṛnmate uktarūpasandigdhānaikāntyaṃ na doṣāyetyagre vyaktatvāt yāvaditi ।। yāvanto abhimatā viśeṣaṇaguṇāstadvatvasiddhyarthamityarthaḥ vyāpakateti ।। gaganaparamāṇvādijñānasya śabdādikaṃ pratyupādanatvepi cīkārṣākṛtidvārā śabdādyahetutvādbhāvakāryatvādirūpahetuvyāpakatvasiddhyarthamaparokṣapadopādānamityarthaḥ । pakṣadharoktamāha sākṣātkāreti ।। guṇagatajāteranaṅgīkārāt । indriyajanyajñānanaparatvaṃ tu na śaṅkārham । bādhāpātāditi bhāvaḥ bhāṣyeti ।।
upādānagocarapadaṃ tu bhāṣyakārādyuktadhvaṃsavyāvṛttasakar tṛkatvasiddhyartham । tāvatyukte siddhasādhanam । aṅkurāderapi svajanakādṛṣṭajanakayatkiñcidupādānabhūtahavirādigocarajñānādimadasmadādijanyatvāt । tadarthamadṛṣṭetyādibhinnāntaṃ jñānādiviśeṣaṇam । evaṃ ca na siddhasādhanam । kācaraṇaprāgabhāvasya kāryaprāgabhāvaṃ prati vyāpyatvenāsmadādiniṣṭhādṛṣṭajanakajñānādiprāgabhāvasya svajanyādṛṣṭaprāgabhāvaṃ prati vyāpyatvena tadbhinnatvābhāvāt ।। na caivaṃ kapālā dirūpopādānagocaramadṛṣṭaprāgabhāvavyāpyaprāgabhāvapratiyogibhinnaṃ ca yajjñānādi tadvatāsmadādinārthāntaram । jñānecchākṛtīnāṃ svaviṣayasamavetakāryaṃ pratyeva janakatvena kapālādi gocarajñānādeḥ kṣityādyajanakatvena bādhāt ।। gautamasūtrabhāṣyakārataṭṭīkākārokterityarthaḥ aṅkurāderiti ।। sarvasyāpi jīvopabhogyatayā tattadadṛṣṭārjitatvena yadaṅkurādikaṃ yajjīvādṛṣṭajanyaṃ tadadṛṣṭaṃ tāvadyajñādi satkārmajanyam । tādṛśādṛṣṭajanakaṃ svagatarūpādyupādānabhūtahivirādigocaraṃ yajjñānādi tadvadasmadādijīvanyatvādityarthaḥ tadarthamiti ।। siddhasādhanatānivṛtyarthamityarthaḥ vyāpyatveneti ।। yadā jñānādiprāgabhāvastadā tajjanyādṛṣṭaprāgabhāva iti saṃbhavāditi bhāvaḥ vakroktiriti ।।
atra yadyapyadṛṣṭajanakabhinnetyuktepyasmadādibhirna siddhasādhanam । tathāpīśvarajñānāderapyadṛṣṭajanakatvādbādhaḥ । sa mābhūditi vakroktiḥ । īśvarajñānāderanāditvena prāgabhāvapratiyogitvasyai vābhāvena tatpratiyogibhinnatvāt । tāvatyukte dṛṣṭāntasya sādhyavaikalyam । kulālaniṣṭhasya ghaṭajanakajñānādiprāgabhāvasya tanniṣṭhavihitādikriyāntaro tpatsyamānādṛṣṭaprāgabhāvaṃ prati vyāpyatvāt । tadarthaṃ svajanyatvenādṛṣṭaṃ viśeṣitam । evaṃ ca sādhyavaikalyam । utpatsyamānādṛṣṭasya ghaṭopādānādiviṣayakajñānādijanyatvābhāvāt । adṛṣṭajanakabhinnetyartha evādṛṣṭaprāgabhāvapratiyogibhinnetyuktirityarthaḥ jñānādīti ।। ghaṭādyupādānakapālādigocarajñānādītyarthaḥ tanniṣṭheti ।। kulāliniṣṭhetyarthaḥ ।। niṣiddhā karaṇamādipadārthaḥ kriyāntareti ।। kapālādikriyāto anyakriyetyarthaḥ ।। svajanyatvanādṛṣṭaṃ viśeṣitamiti ।। yadyapi pakṣadharādāvadṛṣṭapadaṃ svajanakādṛṣcaṭaparaṃ svapadaṃ ca samabhivyāhṛtapakṣadṛṣṭāntarūpakāryaparamityuktaṃ tathāpi tasminpadārthaḥ kvacidṛṣṭānta ityananugamaḥ ।। na cātra grandhakṛdabhimatasāmānyavyāptāvananugamo na doṣāyeti rucidattoktaṃ yuktam । yattadbhyāṃ sāmānyavyāptirnānumānabhaṅgamityarthāpattau granthakṛtaiva nirāsāt ।
dvitīyasādhye asmadādibhiḥ siddhasādhanavāraṇāya svajanakādṛṣṭottareti । tṛtīye ca viṣayībhavaditi viśeṣaṇam ।। atra ca bhāṣyādau sakartṛkatvaniruktāvupādānapadaprakṣepāddhvaṃsavyāvṛttasakartṛkatvasiddhyarthaṃ pakṣasādhyahetuṣu samavetopādābhāvapadāni prayuktāni ।। tathā kulālakṛterghaṭajanakādṛṣṭasamānajātīyāgāmyadṛṣṭaprāgabhāvavyāpyaprāgabhāvapratiyogagitvenoktadoṣatādavasthyāt । tadarthaṃ ṭhakkuroktadiśā janakatvaṃ phalopadhānarūpaṃ vivikṣiṇīyamiti kleśa ityuttarasādhyāsāṅkaryāya ca svajanyetyeva vivikṣaṇīyamiti bhāvaḥ siddhasādhaneti ।। tatra svapadasya samabhivyāhṛtapakṣadṛṣṭāntaparatvāt asmadādijīvakṛteḥ kṣityādijanakatvepyadṛṣṭadvāraiva na sākṣāditi kṣityādijanakādṛṣṭapūrvabhāvitayā taduttarabhāvitvābhāvānna siddhasādhanamiti bhāvaḥ । ṭhakkurādau tu kālīrūpādāvaṃśataḥ siddhanādhanavāraṇāya svajanakādṛṣṭottareti viseṣaṇamityuktam tṛtīye ceti ।। siddhasādhanavāraṇāyetyanuṣaṅgaḥ ।। tasya jñānādiviṣayopādānasamavetānītyarthatvena kṣityādorasmadādijñānādiviṣayasamavetatvābhāvāditi bhāvaḥ ।।
prāguktaprayoge dhvaṃsasya sakartṛkatvānāpatyā sakalajagānnirmātṛkartṛsiddhirna syādityato yadvetyādinā maṇāvuktaṃ pakṣāntaraṃ tatpūrvoktapakṣatātparyaviviraṇapūrvamanuvadati atra cetyādinā ।। upādānādighaṭitatvena vineti mātrapadārthaḥ pakṣādāviti ।। yadā tu dhvaṃsasādhāramasakartṛkatvamātreṇeśvara siddhestanmtraṃ siṣādhayiṣitaṃ tadā pakṣādau samavetādipadānyanaparekṣitānyeva । asmiṃśca pakṣe asmadādiniṣṭhaghaṭādijanakakṛtidhvaṃsasya niruktarupakṛtijanyatvena tadbhinnatvābhāvāttasya pakṣatā na syāt । tadarthaṃ kṛtipadasthāne saviṣaya tritayeti vācyam ।। evaṃ ca kṛtidhvaṃsasya pratiyogibhūtayā kṛtyāvirodhiguṇabhūtenottarajñānena ca janyatvepi cikīrṣājanyatvābhāvāt । cikārṣādhvaṃsasya coktarītyā cikīrṣākṛtijanyatvepi jñānajanyatvābhāvāttayorapi pakṣatāsiddhaḥ ।। pakṣasādhyahetuṣu samavetāpādānabhāvapadānyanapekṣitānītyarthaḥ ।"nanvadṛṣṭādvārajanyakṛtijanyabhinnāni janyānītyeva pakṣanirdeśe sati ghaṭhajanakakṛtidhvaṃsasya pakṣatā na syādityato janyecchākṛtityajanyatvaṃ vivakṣaṇīyamityuktvā kṛtidhvaṃsādeḥ pakṣatvamupapāditam । tadāha asmiṃśceti ।। adṛṣṭādvārakasaviṣayakatritayajanyabhinnāni janyānīti vācyamityarthaḥ virodhīti ।। uttarātmaviśeṣaguṇabhūtayottarakṛtyā janyatvādityata āha cikīrṣeti ।। jñāneti ।। tasya cikīrṣātaḥ pūrvabhāvitayā tajjanakatvena taddhvaṃsājanakatvāditi bhāvaḥ tayorapīti ।।
yadvā kṣitireva pakṣaḥ ।। nanvevaṃ pakṣādanyatrāṅkure saṃdigdhānaikāntyam । na ca niścitasādhyābhāvavati sādhanasaṃdeha eva doṣo na tu sandigdhasādhyesādhanāniścayopīti vācyam । hetau sādhyābhāvavadgāmitvasaṃdehasya duṣakatābījasyobhayatrāpi satvāt । nacaivaṃ vidhasya saṃdehasya pakṣepi satvādanumānamātrocchedaḥ । tadarthameva pakṣādanyatreti viśeṣitatvāditi cenna । pakṣādityatra pakṣa śabdena prayogaviṣayavivakṣāyāṃ svārthānumānocchedāt ।
kṛticirṣādhvaṃsayorapītyarthaḥ ।। nanvevamapi na sarvadhvaṃsasya pakṣatā । caramaghaṭasukhādidhvaṃsasya pakṣabahirbhāvāvaśyaṃbhāvāt । anyathā tasya bhogatatsādhanetaratayā adṛṣṭājanyatvena svajanakādṛṣṭāprasiddhyoktarūpasādhyāsaṃbhavena tadaṃśe bādhāpatteḥ । uktadiśā anyonyābhāvasya pakṣātavacchedakatayā tasya tanmate aprasiddhyā āśrayāsiddheśceti pakṣadharoktarucyā maṇau"kṣitireva vā pakṣa"ityadinā pakṣāntaramuktvopapāditaṃ tadāha yadveti ।। pratijñāviṣaya ityarthaḥ । saṃdehādirūpapakṣatāyā anyatrāpi bhāvāt ।। kṣitereva pakṣatve maṇyuktabādhakaśaṅkā taduttaraṃ ca niṣkṛṣyāhi nanvityādineṣṭasiddherityantena ।। anumānamātrocchedabhayātpakṣādanyetyuktam । pakṣalakṣaṇavadvivakṣāyāṃ cāṅkurasyāpi pakṣatvāt । ata eva tatra pakṣasamavyavahāraḥ । aṅkurasyānupādānaṃ tu kṣitimātropādānepīṣṭasiddheḥ ।।
nanvevaṃ saṃdigdhopādhyāhitaḥ pakṣa eva vyabhicārasaṃdehopi na doṣaḥ syāt । na ca tatrānukūlatarkābhāvā dvyāptyaniścayaḥ । atra tu kāryatvarūpahetūcchittereva bādhakatvātta nniścaya iti vaiṣamyamita vācyam । pakṣ vyabhicārasaṃ dehe sya dūṣakatve tarkasyāpi pakṣe vyabhicārasaṃdehena praśithilamūlatvāpātāditi cenna ।। pakṣasvarūpamagre vakalpyayiṣyate - pakṣalakṣaṇavaditi ।। siṣādhayiṣāvirahasahakṛtasādhakabādhakamānābhāvādarūpapalakṣaṇavadityarthaḥ ata eva - pakṣalakṣaṇasatvedeva । pratijñāviṣayatvābhāvatsamapadaprayoga iti bhāvaḥ iṣṭasiddheriti । tāvataiveśvarasiddheriti vā ghaṭādau niścitavyāptikasya liṅgasya pakṣapakṣasamayordarśanenobhayatrāpyanumityatpatteriti vārthaḥ । saṃdigdhasādhyavati hetatuniścayona doṣa ityatra bādhakaṃ vakṣyamāṇasamādhimāha nanvityādinā adoṣatvādityantena ।। sa śyāmo mitrātanayatvādityaṣṭamagarbhasthaviṣayaprayoge śākapākajatvopādheḥ pakṣādvyāvṛttisaṃdehenāhitasādhyasaṃdehamūlo vyabhicārasaṃśayopītyarthaḥ । tatra tasyādoṣatve vyāptiniścayaḥ syāditi bhāvaḥ । tatra vyāptyaniścayo anyanimittaka ityāśaṅkyāha na ceti ।। sādhyābhāve heturna syādityevaṃ rūpatarkasyāpi āpādyāpādakayorvyāptisaṃdehenetyarthaḥ vipratipatyādīti ।। vaṅku-kuṃ śayo-cha-kha niścayaḥ -cha niśca-cha śayasya-ka-cha-kha yādoṣatvāt । tasya dū -kuṃ
vipratipatyādijanyasya pakṣatāprayojakasya saṃśayasyānumityanukūlatve nādoṣatvepyupādhyāhitasya tasyā tathātvena doṣatvāt ।। vyatirekāniścayena kāryasāmānyaṃprati kāraṇatvāgrahāt । vahnidhūmasāmānyayostu hṛdādau vyatirekaniścayostīti cenna ।। ghaṭakulālakṛtirūpaviśeṣayoreva vyatirekasya kāraṇatvasya vā grahaṇenābādhe sāmānyayorapi hetutvasiddheḥ । sādhāraṇadharmādirādipadārthaḥ atathātveneti ।। anumityananukūlatvenetyarthaḥ ।"atha kṛtikāryayornānvayavyatirekābhyāṃ vyāptigrahaḥ"ityādinā maṇyuktameva dūṣyāṃśaṃ śaṅkāpūrvamanuvadati nanvidamityādinā ।। bhāvakāryatvādirūpānumānamityarthaḥ idānīmiti ।। anumānātprāgityarthaḥ । īśvarakṛtivyatirekasya nyāyamate apyabhāvena prādhānyadvyatirekamātra
evākṣepasamādhyuktariti jñeyam । anvayākṣepasyāpyupalakṣaṇaṃ vā । evaṃ hyanumānamātroccheda ityata āha vahnīti ।। ghaṭarūpakulālakṛtirūviśeṣayorityarthaḥ kāraṇatvasyeti ।। kāryakāraṇabhavasyetyarthaḥ । kathamanyathākāśādeḥ samavāyikāraṇasya nityatvādvibhutvācca samavāyikāraṇasāmānyavyatirekāniścayācchabdādisamavāyikāraṇatvenākāśādisiddhiḥ ।। nanvavamapi dṛṣṭāntaḥ sādhyavikalaḥ kulālādikṛterevānvayavyatirekābhyāṃ kāraṇatvagrahaṇe mānābhāvena kulālasyāhetutvāditi cenna ।।
prayatnavadātmasaṃyogasya ceṣṭādvārā ghaṭahetutayā tadviśeṣeṇatayā prayatnasyevātmano api hetutvāt ।। pramāṇavākyatvena vaktṛvākyārthapramātvena kāryatvādikalpane api vākyasāmānyavaktṛjñānasāmānyayostada bādhādabādhana ityuktam ākāśādisiddhiriti ।। tatra ghaṭakapālādirūpaviśeṣaṇayoreva vyatirekādigrahaṇenetyuktarīterevānusartavyatvāditi bhāvaḥ ahetutvāditi ।। tathāca katimajjanyatvarūpasādhyaṃ tatra netyarthaḥ ।। mānābhāvenetyasiddham । kulālo ghaṭahetuḥ taddhetusaṃyogāvacchedakatvāt kapālavat ghaṭahetvātmasaṃyogavadekaprayatnavadveti mānābhāvāditi bhāvenāha ।। prayatnasyaivaityupalakṣaṇam । asamavāyikāraṇasaṃyogāśrayakapālāderivetyapi dhyeyam।। nanvātmasaṃyoge sati prayatnaṃ vinā na ceṣṭeti prayatna eva heturna tu prayatnavadātmasaṃyoga ityata āha saṃyogasyeti ।।
saṃyogasya hetutve mānaṃ tu, ceṣṭā prayatnavadātmasaṃyogāsamavāyikāraṇikā svavyadhikaraṇatadīya guṇavyatirekaprayaktavyakirekapratiyogitvāt । yatsvavyadhikaraṇatadiyaguṇavyatirekaprayuktavyatirekapratiyogi tattadiyasaṃyogasamavāyikaraṇakam । prayatnavadātmasaṃyogasya ghaṭahetvabhaṅgaceṣṭāhetutve mānaṃ tvanumānamityagretanenānvayaḥ ceṣṭeti ।। śarīraspanda ityarthaḥ prayatneti ।। prayatnavata ātmanaḥ śarīrasya ca yaḥ saṃyogaḥ tadasamavāyikāraṇiketyarthaḥ । abhighātakasaṃyogenārthānataranirāsāya prayatnavadityādiviśeṣaṇam । hetau sveti parismandaḥ । svavyadhikaraṇaḥ svādhikaraṇabhinnādhikaraṇakaḥ tadīyaḥ ātmīyo guṇaḥ prayatnaḥ tavdyatirekaprayuktavyatirekapratiyogitvādityarthaḥ । kalālarūpajanyaghaṭarūpe vyabhicāranirāsāya tadiyetyuktiḥ ।। yadvoktapratiyogikriyātvāditi heturdraṣṭavyaḥ । ato na vyabhicāraḥ । hetorevābhāvāt । evaṃ ca tadiyeti tacchabdasya samabhivyāhṛtaparatvepi na doṣaḥ । svavyadhikaraṇapadakṛtyamagre vyaktam ।।
yadyapi maṇau"yā kriyā vyadhikaraṇayadiyaguṇajanyā"ityādivyāptyuktyā guṇajanyatvāditi heturvācyā vyāptiśca tathaiva pradarśanīyā । tathāpi kriyāyā īśvara guṇajanyatvepi neśvarasaṃyogāsamavāyikāraṇakatvamiti vyabhicarānirāsāya taṭṭīkārthānuvādo guṇavyatirekaprayuktetyādiḥ ।। yaditi ।। yat parismapandākhyaṃ karmetyarthaḥ । maṇāvapi yā kriyetyevoktiḥ । yathā sparśavadvegavatpavanābhighātakāraṇikā parṇādikriyā pavanasaṃyogāsamavāyikaraṇiketyanumānam ।। gurutvavadravyasaṃyogāsamavāyikāraṇakatvarahite vyabhicāranirāsāya hetau svavyadhikaraṇetyuktam । anyathā ceṣṭaiva notpadyeta । asamavāyikāraṇābhāvāt । kāraṇapratyāsatyabhāvena prayatnasya hetutvānupapatteśca ।।
na caivamapyātmā hetubhūsaṃyogāvacchedaka eva na heturiti vācyam । anyathā kapālarupajanyaghaṭarūpe vyabhicārāpatteḥ yatheti ।। yathā parṇādikriyetyanvayaḥ । tatra hetusatvavyaktyarthaṃ sparśavaditi । parṇādakriyā svavyadhikaraṇavāyavīyegarūpaguṇavyatirekaprayuktavyatirekapratiyoginītyarthaḥ patana iti ।। āmnaphalādipatana ityarthaḥ । svavyadhikaraṇayadīyavyatirekaprayuktavyatirekapratiyogītyetāvatyukte āmnādivṛkṣapatanakriyāyāṃ vyabhicāraḥ । tasyāṃ svavyadhikaraṇo ya āmnādivṛkṣaḥ svārambhakāvayavasambandhitvādavayavī yaśca tadvyatirekaprayuktavyatirepratiyogitvepi āmnāvayavasaṃyogāsamavāyikāraṇakatvābhāvāt ato yadīyaguṇetyuktam ।। vipakṣa bādhakarūpaṃ hetoranukūlatarkamāha anyatheti ।। uktasādhyābhāva ityarthaḥ kāraṇeti ।। anyathetyanuṣaṅgaḥ । kāraṇībhūtapratyāsattītyarthaḥ । apratyāsannasya hetutve atiprasaṅga iti bhāvaḥ ।"asamavāyikāraṇasaṃyogāśrayasya tatkāryajanakatvaniyamācca"iti maṇyuktamevodāharaṇaniṣṭhatayā vyanakti ghaṭakāraṇeti ।। ghaṭakāraṇībhūsaṃyogāśrayasya kapālasya ghaṭakāraṇatvadarśanāt ।।
nanu ghaṭādau jñānasya kṛtidvāraiva hetutvatkṛtiṃ ca pratīṣṭasādhanatvānumitereva hetutvātsākṣātkārasyāhetu tvena sādhyalaikalyamiti cenna । kṛtirhi siddha vṛttirasiddhaviṣayiṇī । tatra sādhyāṃśe ghaṭādāviṣṭhasādhanatvānumitisatvepi siddhāṃśasya kapālādeḥ sākṣātkāravyatirekeṇa kṛtivyatirekadarśanenopādānasākṣātkārasyāpi hetutvāt ।। na ca manaḥkriyāhetumanoviṣayakakṛtau vyabhicāraḥ samānādhikaraṇasya siddhamanoviṣayaka sākṣātkārāderabhāvāditi vācyam । tvagindriyagṛhītamanovahananāḍīgocarakṛtyā nāḍyāṃ kriyotpattau "atha ghaṭakṛtisādhyeṣṭasādhanatājñānaṃ cikīrṣādvārā hetuḥ । tacca na pratyakṣam"ityādinā maṇyuktāveva prakārantareṇa sādhyavaikalyatatsamādhī niṣkṛṣyānuvadati nanvityādinā ।। upādānagocarāparokṣajñānacikīrṣākṛtimajjanyatvādirūpasādhyetyarthaḥ vyabhicāra iti ।। yanniṣṭhā yā kṛtiḥ sā tadgocarāparokṣapūrviketyasya vyabhicāra ityarthaḥ ।। tameva vyanakti samānādhikaraṇasyeti ।। sākṣātkārāderityādipadena cikīrṣāgrahaḥ । manaso atīndriyatvāditi bhāvaḥ manovahaneti ।।
- vegannāḍyāṃ saṃyogaviśeṣarūpanodanena manasikriyotpattiḥ ।। yadyapyupādānamātraṃ siddham । tathā pyupādeyavatvena sādhyatvāttatra cikīrṣā yuktā ।। na ca ghaṭe siddhaviṣayakasākṣātkārajanayatvavadasiddhaviṣayakaparokṣajñānajanyatvasyāpi darśanādīśvarasya nityapratyakṣavannityānumitiḥ syāditi vācyam । siddhaparamāṇvādiviṣayakaparokṣajñāne satyapyaparokṣatvavyatirekeṇa kṛtivyatirekasyeva sādhyāṃśajñāne satyapi parokṣatvavyatirekeṇa kṛtivyatirekasyādarśanāt ।। manasa ādhārabhūtetyarthaḥ - manasi kriyātpatteriti । tathā ca yatra kṛtināḍyāṃ tatrāstyaparokṣādipūrvakatvam । yatra manasi nāstyaparokṣajñānaṃ tatra na kṛtiriti na vyabhicāra iti bhāvaḥ ।।
nanvevamapi siddhe karaṇecchābhāvenopādāne cikīrṣāyogātpunaḥ sādhyavaikalyamityāśaṅkāmanūdya nirāha yadyapīti ।। evamaprayojakatvasādhyavaikalye nirasya"nanvevaṃ ghaṭādāvanumitijanyatvadarśanādīśvare anumitirapi syāt"ityādinā maṇyuktatarkaparāhatiśaṅottare anuvadati nacetyādinā ।। īśvare janyajñānābhāvālliṅgajanyajñānaṃ kathaṃ syāditi āha pratyakṣasyendriyajanyatvepi nityapratyakṣavadanumiterliṅgajanyatvepi nityānumitiḥ syādityarthaḥ । anumite ranityatve ādikālīnadyvaṇukādyajananāttadavinābhūtaśarīrendriyā bhāvāpātācceti bhāvaḥ aparokṣatvepi ।। tasmin jñāna ityarthaḥ kṛtīti ।। paramāṇugocarakṛtītyarthaḥ sādhyāṃśeti ।। nanu dveṣayonikṛtisādhye cikīrṣābhāvadvyabhicāraḥ । na ca tatrāpi bhagavataścikīrṣā hetutvena kalpyā । evaṃ hi dveṣayonikṛtisādhyadṛṣṭāntena kṣityādeparapi dveṣavajjanyatvāpātena nityadveṣāpatteriti cenna । tatrāpi dve ṣyābhāvasyaiveṣṭhatvena ghaṭapaṭādirūpasādhyāṃśasyeṣṭasādhanatvenānumitirūpaparokṣajñāne sati tadviṣayakakapālādiniṣṭhakṛterdarśanavat sādhyāṃśasyeṣṭasādhanatvenāparokṣajñāne sati sādhyaviṣayiṇyāstaddhetuniṣṭhāyāḥ kṛter vyatirekasya kvāpyadarśanena sādhyāṃśa syeṣṭasādhanatve jñānatvameva vaddhetuniṣṭhakṛtau prayojakam lāghavāt na tu tatra sādhyāṃśasyeṣṭasādhanatva jñāna parokṣatvamapi । evaṃ ceśvarasyāpi kṣityādirūpasādhyāṃśasya svaṣṭāsādhanatājñānamaparokṣarūpamastīti taddhetūpādanaparamāṇvādikṛtiryukteti na nityānumityāpattidoṣa iti bhāvaḥ ।।
evaṃ kṛteraparokṣajñānapūrvakatve vyabhicāramuddhṛtya tatprasaṅgāgatamati prasaṅgaṃ ca nirasyedānīṃ kṛteścikīrṣāpūrvakatve vyabhicāracodyotta re maṇyukte evāha nanu dveṣeti ।। dveṣakāraṇakaduḥkhanivṛtyanu kūla kṛtisādhye duḥkhābhāvādāvityarthaḥ । tatreśvarīyācikīrṣākalpanena vyabhicārābhāve pyaniṣṭaprasaṅgastu syādityāha evaṃhīti ।। tatra dveṣayonitvameva kṛternāsti yena tadṛṣṭāntena kṣityādāvapi dveṣavajjanyatvaṃ syādityāha tatrāpīti ।। - ta tsādhanatvena jñāne cikīrṣāya eva saṃbhavena bhinnaviṣayakadveṣasyāhetutvāt ।। na cevaṃ pravṛttiyatnātiriktasya kriyāvyatirekānuguṇasya dveṣaprayojyasya nivṛttiyatnasyābhāvādveṣe mānābhāvaḥ । dveṣmītyabādhitānubhāvāt ।।
duḥkhābhāvasādhanepi tatsādhanatvena dveṣyābhāvasādhanatvena jñāne sati sādhanagocaracikīrṣāyā eva saṃbhavenetyarthaḥ bhinneti ।। śatruvaṣakadveṣasya tadvadhasādhanagocarakṛteśca bhinnaviṣayatvena dveṣyābhāvasādhanakṛtau śatruviṣayakadveṣasyāhetutvādityarthaḥ ।। yadi dveṣo na kṛtihetustarhi dveṣo alīka eva bhavedityāśaṅkya pratyakṣeṇāsiddhimāha na caivamiti ।। evaṃ dveṣasya pravṛttirūpasādhanagocarakṛtā vahetutve dveṣaviṣaye mānābhāva ityanvayaḥ । duḥkhasādhanādau nivṛttirūprayatnaṃ prati bhinnaviṣayasyāpi dveṣasyaiva hetutvāt dveṣe nivṛttirupakāryameva mānamityata uktam pravṛttīti ।। pravṛttirūpaprayatnetyarthaḥ kriyeti ।। aṅgaceṣṭādarupakāryetyarthaḥ abhāvāditi ।। duḥkhādikāryābhāvanukūlyasya duḥkhagocaradveṣajanya nivṛttirūprayatnasyābhāvādityarthaḥ । pravṛttirūpo nivṛttirūpaśceti yatnadvaividhyaṃ yadi syāttadā pravṛttiprayatnaścikārṣādvāreṣṭasādhanatājñānāyasādhyaḥ । nivṛttiyatnastu dveṣasādhya iti dveṣaḥ prāmāṇikaḥ syāt । na caivam । pravṛttirūpaprayatnābhāvasyaiva nivṛttitvāt ।। na ca nivṛttirūprayatnābhāva eva pravṛttiriti vaiparītyaṃ śaṅkyam । nanu tathāpi ghaṭādau ceṣṭāvyāpārakakṛtereva hetutvavadhāraṇāt kṣityādau ca ceṣṭāyā yogyā nupalabdhibādhitatvā tkṛterahetutvam । na caitasmin
suṣuptidaśāyāṃ nivṛttivirahasatvena pravṛttisādhyaceṣṭādikāryādyāpatteḥ ।। na ca tadā nivṛttiviraha eva neti yuktam । tadā duḥkhasādhanatvajñānaviraheṇa tannimittadveṣasya nivṛttihetorabhāvena nivṛtterabhāvāt ।। na caivaṃ pravṛttiyatno rāgānnittastu dvaiṣāditi kusuñjalyuktivirodhaḥ । tanmate tathātvepi maṇikṛnmate tadabhāvāt । anyathā"kutastarhi dveṣaḥ । śatrūn dveṣmītyabādhitapratyakṣā"diti maṇyuktivirodhāt ।। etena yattu kusumāñjalivākyānurodhena kuta ityādimaṇivākyasya pakṣadharīyaṃ kleśanārthavarṇanaṃ tattu maṇukṛdabhiprāyājñānamūlamiti vibhāvitaṃ dhyeyam ।।
evaṃ kṛteraparokṣajñānacikārṣāpūrvakatvaṃ vyabhicāranirāsena samarthya"syādetat ghaṭādau kṛtisādhyatā hastādivyāpārādvāraiva na tu sākṣāt ityādinā maṇyuktabādhaśaṅkātatsamādhī āha nanu tathāpītyādinā ।। aprayojakatvasādhyavaikalyavyabhicāranityānumitinityadveṣāpattirūpatarkaparāhatyadoṣāṇāmabhāvepītyarthaḥ ceṣṭeti ।। aṅgaceṣṭetyarthaḥ ahetutvamiti ।। tathāca kṛtimajjanyaṃ bādhitamiti bhāvaḥ ।। na ceṣṭākṛtyordvāribhāvāpannatayā ghaṭādau hetunā kintu pratyekameva । na caivaṃ kṛticeṣṭayoḥ paurvāparyānupapattiḥ । pitāputrayoḥ paurvāparye pyekatra ghaṭe dvayoḥ svātantreṇa hetutvapadupapatteḥ । tathā ca yathoktasādhye na bādha iti bhāvenāśaṅkya nirāha na ceti ।। na caikasmin ghaṭe pitāputrayoriva ceṣṭākṛtyoḥ svātantryeṇa hetunā । ghaṭānukūlaceṣṭāśrayasannihitasya tadanukūlakṛtimato nigaḍaniścaladehatvena ceṣṭārahitasyāpi puṃsastaddhetutvāpatterapi cenmaivaṃ ।।
ceṣṭāvyāpārakakṛtitvena kāraṇatā na tāvatkāryamātre kṣityādau, vyabhicāreṇa tvayāpi tathā nabhyupagamāt ।। nāpi kṛtijanyatvāvacchinne । ātmāśrayeṇa kṛtijanyatvasya svānavacchedakatvāt । ghaṭādau kāryaviśeṣe tathā kāraṇatve ca sāmānyaviśeṣanyāyena kāryasāmānye kṛtitvenaiva hetutvāt ।। ata eva ceṣṭājanyatvaśarīrajanyatvādi rūpopādhirapi na । vyabhicārānna pratyekaṃ heturityāha ghaṭeti ।। kiṃ kāryamātre kṛtijanyakāryamātre vā ghaṭādikāryaviśeṣe veti hṛdi vikalpyādyadvayaṃ nirasyānte tviṣṭasiddhyā na bādha ityāha ceṣṭetyādinā ।। tvayāpīti ।। nirīśvarādināpi । na kevalamaśarīreśvaravādinā mayetyarthaḥ avacchinna iti ।। kāryamātra ityanukarṣaḥ sāmānyeti ।। yadviśeṣayoḥ kāryakāraṇābhāvaḥ bādhakābhāve tatsamānyorapīti nyāyena ghāṭādirūpakāryaviśeṣatvena ceṣṭādvārakakṛtitvena kāryakāraṇabhāve vyabhicārarūpabādhakābhāvena kāryatvena kṛtitvena kāryakaraṇabhāvakalpanapakṣepi kevalakṛtereva hetutvādityarthaḥ ata eveti ।। kṛtitvena kṛtijanyatvasya nyāyaprāptatvādevetyarthaḥ ।।
gauraveṇa ceṣṭātvādinā rūpeṇā kāraṇatvenopādheraprayojakatvam ।। na nvathāpi jñānamanityameva kartā śarīryevetyādivyāptibādha iti cenna । jñānatvādenityatvādinā kāryakāraṇabhāvāderabhāvena vyāpterevābhāvāt । kāryakṛtyośca kāryakāraṇabhāvāt । anyathāvayavomahāne vetyādivyāptyā paramaṇurapi na sidhyet ।। ata evādṛṣṭādvārakānityajñānājanyatvādinā satpratipakṣatvamapi nirastam । anityajñānādimajjanyatvādirādipādārthaḥ neti ।। na bhavatītyarthaḥ ceṣṭātvādineti ।। śarīratvārādipadārthaḥ ।।
syādetat kartā śarīryeva jñānamanityamevetyādiprāthamikavyāptigrahapratyakṣavirodhāt ityādinoktaśaṅkottare niṣkṛṣyānuvadati nanvityādinā ।। vyāptiprayojakakāryakāraṇabhāvasya sādhyena vinā hetoranavasthitatvāderanukūlatarkasyābhāvepi vyāptyabhyupagama ityarthaḥ ।। vdyaṇukaṃ svanyūnaparimāṇadravyāpabdhaṃ kāryatvādghaṭavadityādyanumānena paramāṇusiddhirna syāt । yo abhāvaḥ sa mahān yathā tryaṇukādiḥ । avayavaścāyaṃ paramāṇurityanena bādhāditi syādityarthaḥ ।। nanvathāpi kṣityādikaṃ noktasādhyavat adṛṣṭadvārakānityajñānājanyatvāt ghaṭavadita satpratipakṣatvam । asiddhinirāsāya hetvoradṛṣṭadvāraketyādyuktirityata āha ata eveti ।। aprayojakatvāt । ajanyatvasyai va hetutvasambhavena vyāptigrahānaupayikaviśeṣaṇāntaravaiyarthācca ।। ata eva śaśaśṛṅgapratibandyapi nirastā । tatrānukūlatarkābhāvāt ṣa katraikyaṃ tu lāghavāt ।।
nanvanumitervyāpakāṃśe vyāpakatāpacchedakamātraprakārakatvādihāpi vyāpakaḥ kartā vyāpakatāvacchedakakartṛtvena na si dhyete । ekatvena kathaṃ setsyatīti cenmaivaṃ । anumitisāmāgrīmahamnā tathātvepi lāghavatarkasahakāri rūpapramāṇasāmagrīmahimnākyasya prakāratvepapatteḥ । taccakṣityadyupādānagocaraṃ jñānādikaṃ lāghavādekaṃ nityaṃ ceti viṣasaṃkocakābhāvātkapālaghaṭādigatarūpa aprayojakatvāditi ।। nanvevamayogyasya sādhane śaśo viṣāṇavān paśutvādgovaditi śaśaśruṅgasiddhirapi syāditi āha ata eveti ।। aprayojakatvādevetyarthaḥ । tadeva vyanakti anukūleti ।। nanvevaṃ kartṛmātrasiddhāvapi tadekatvaṃ kutaḥ siddhamityata āha katraikyaṃ tviti ।। tadeva śaṅkottarābhyāṃ vyanakti nanvityādinā ।। astu katraikaḥ tadgatajñānāderekatvādisiddhiḥ kathamityata āha tacceti ।। jñānādikamityanvayaḥ ।।
gurutvādāvīśvarasyai va kartṛtvena rūpādyupādānabhūtakapālādigocaratvāvaśyaṃbhāvācca sarvaviṣayakameveti ।। atrocyate । anupalabdha prākkodiṣu bhūbhūdharādiṣu kāryatvameva kutaḥ । sāvayavatvāditi cet । sāvayavatvaṃ sāṃśatvaṃ cedgaganādau vyabhicāri evamūditamanumānaṃ dūṣayituṃ pratijānīte atrocyata iti ।।"hetuvirodho dvividhaḥ asiddhiravyāptiśce"ti bhagavatpādoktyā hetudoṣayorasi ddhivyāptyabhāvayormadhye asiddhereva prāthamyāt parairapyasiddhaviruddhetyādiprācāṃ nirdeśenāsiddheḥ prāthamyopagamācca । samavetatve satītyādinābhimatakāryatvahetorasiddhiṃ tāvat"kiñcānupalabdhaprakkoṭiṣu kāryatvaṃ kutaḥsiddham"ityādinā tatvanirṇayaṭīkoktāṃ prapañcayati anupalabdheti ।। prakkodiḥ prāgabhāvaḥ ।। nanu kṣityādikaṃ kāryaṃ sāvayavatvādghaṭavadityanumānāttatsiddhiḥ । na ca sāvayavatvenaivoktarūpakṛtimajjanyatvaṃ sādhyatāṃ kiṃ madhye kāryatvasādhaneneti
vācyam। pūrvoktarītyā kṛti janyatve kāryatvasyeva sāvayavatvasyānukūlatarkābhāvāt kāryatvarūpasādhyena hetūcchityādirūpānukūlatarkābhāvaditi bhāvenāśaṅkyate sāvayavatvāditi cediti ।। "tarhyevamākāśādīnāmapi kāryatvaprasaṅgāt"ityādiśāstrayonisūtrasudhoktiṃ hṛdi kṛtvāha gaganādau vyabhicārīti ।। tadeva vyanakti gaganeti ।। gaga nādeḥ paramāṇośca saṃyogatvena sāṃśatva siddheḥ । vistṛtaṃ caitadanyatra । dravyārabdhadravyatvaṃ cedakāryatvavādinaṃ pratyasiddham । gaganādiḥ sāṃśaḥ saṃyogitvāt ghaṭavat । na cāprayojako hetuḥ । tasyeha pakṣī neha pakṣītyabādhitapratītyā gaganādau vyāpyavṛttitvāyogena svātyantābhāvasāmānādhikaraṇaṣūpāvyāpyavṛttitvasya caikatra virodhenaikadeśarūpāṃśavṛttitvasyaiva gaganādau
sarvatra vyāpyavṛttitvāyogenaikadeśarūpāṃśavṛttitvasyaiva vācyatvāt । tasyāpyaupādhikatve anavasthādyāpātena svābhāvikāṃśavyatirekeṇa saṃyogitvasyaivānupapatteriti bhāvaḥ ।। nanvevaṃ gaganakālaparamāṇvāderapi saṃyogitvena sāṃśatve tulyanyāyatayā śasyāpi saṃyogitvena sāṃśatvaṃ tadaṃśasyāpyovamiti paramāṇvaṃśasyāpyānantyaṃ syāt । tathā ca gaganaparamāṇvostulyaparimāṇatāpattiḥ । kiñca paramāṇutvavyāghātaḥ । api copādānādirūpāvayavādiriktāṃśasatve mānābhāvāt tadrūpāṃśavatvasya gaganādāvapyabhyupagame anityatvāpetteścetyata āha । vistṛtaṃ caitadanyatreti ।। "ataḥ sarvapadārthānāṃ bhāgāḥsantyeva sarvadā । sarvadikṣvabhisaṃbandhādavibhāgaḥ parāṇutā ।।
ityādyanuvyākhyāsudhāyorvaiśeṣikādhakaraṇe vastṛtamityarthaḥ । dravyasamaveta dravyatvaṃ cet jātyāderivākāryatvenāpyupapatyā aprayojakatā । madhyamaparimāṇatvaṃ cettadāpyaprayojakataiva gaganapradeśasyeva sāṃśatvenai va tadupapatteḥ । avayavanairapekṣyeṇaiva madhyamī bhūtaparimāṇāśrayatvamātreṇa dravyasya madhyamaparimāṇatvopapatteśca ।। sarṣapo yāvantaṃ deśamavaṣṭabhya vartamāno dṛśyate tāvatyevānadhikatadavayavaparaṃparā gaganepyevamityaṅgīkāre tulyapiramāṇatāpatteḥ । yataḥ svāvayavaṃ vinā svatantramanavayavarūpamapakṛṣṭaparimāṇaṃ nāsti sa paramāṇurityuktervyāghātābhāvādityā dyukteriti bhāvaḥ । tathopādānātiriktāṃśasatvādikaṃ copādhikhaṇḍaṭīkābhāvaprakāśikāyāṃ vistṛtamityarthaḥ ।। jātyāderiveti ।। adravyasya jāterekatvasaṅkhyāparimāṇāderdravyasamavetatvapyakāryatve yathā dravyasametadravyasyāpyakāryatvamastu । vipakṣe bādhakābhāvāditi bhāvaḥ gaganapradeśasyeveti ।। yathā iha pakṣītyādipratītyā pakṣyādyādhārapradeśasya madhyamapiramāṇatvepi tasya pradeśasyāpyuktadiśānekāṃśayutatvaṃ tathā kṣityāderavayavārabdhatvarūpakāryatvābhāvepi gagana pūrvottarāvadhiśūnyānantāṃśayutatvābhāvenānekāṃśayutaparamāṇuto anekāṃśayutatvena ca tadubhayaparimāṇānyapirimāṇarūpamadhyamaparimāṇatvasyopapatterityarthaḥ ।।
parimāṇasyāvayavopacayahetukatvamupetyoktam । vastatastadeva māstvityāha avayaveti । yathā paramāṇvādāvavayavanairapekṣyeṇaivāṇupirimāṇaṃ mahatparimāṇaṃ ca tathā madhyamapiramāṇamastu । bhūmyāderupalabhyamānā bhāgāstu nāramyakarūpā avayavāḥ kintu gaganasya pradeśabhedā iva kālasya kṣaṇādaya iva cāṃśā eva santu ।। ata eva bhūmeḥ khananādinā pūrvāvayavanināśenāvayavyantarotpatteḥ kāryatvaṃ siddhamiti nirastam । kṣaṇādināśena kālasyāpi tatprasaṅgāt । pradīpaguṇe prabhāyāṃ darśanāt । na ca prabhā na guṇopitu dravyamiti yuktam । guṇādvā'lokavaditisūtrabhāṣyaṭīkācandrikāsu
tadanuvidhānādinā guṇatvasamarthanāditi bhāvaḥ ।। avayavanairapekṣyeṇetyā dyuktaprameye pratyakṣabādhamāśaṅkya nirāha bhūmyāderiti ।। nanvākāśapradeśānāṃ vināśādṛṣṭerbhūmyavayavānāṃ tadṛṣṭerbhūmyavayavānāṃ tadṛṣṭervaiṣamyamityata āha kālasyeti ।। pradeśabhedakṣaṇalavādīnāmaupādhikatve bhūmyavayavā nāmapi tathātvamastviti bhāvaḥ pūrvavayavīti ।। nodanābhighātādināvayavakriyādvārā paramāṇuparyantamasamavādikāraṇasaṃyoganāśena pūrvadravyanāśe sati punaradṛṣṭādhīnaparamāṇusaṃyogadvārā khaṇḍakṣityādikāryotpatteḥ pīlupākaprakriyāsiddhatvātkāryatvaṃ siddhamityarthaḥ ।। na caivaṃ khaṇḍakṣityadau kāryatvasiddhāvapyakhaṇḍakṣityādau na siddhamiti bhāgāsiddhiriti vācyam । nāśena tatrāpi tadanumānāditi bhāvaḥ ।। khanakādereva bhūmyādikartṛtvāpatteśca । pratyabhijñāvirodhācca । kṣaṇabhaṅgāpātācca।।
taduktaṃ bhadavatpādaiḥ"viparyayeṇāpyanumātuṃ śakyatvāt"iti । ata evetyuktaṃ vyanakti kṣaṇādīti ।। na ca kṣaṇādīnāmaupādhikatvāttatropādhināśa eveti yuktam । viśeṣaṇanāśe viśiṣṭasya nāśāt । aṃśānāmaupādhikatvasyopādhikhaṇḍanādau nirāsena svabhāvikatvācceti bhāvaḥ । khananādinā kṣitināśotpatyaṅgīkāro apyukta eveti bhāvenāha khanakāderiti ।। tathācāṃśataḥsiddhasādhanatā syāditi bhāvaḥ ।। yadatroktaṃ maṇau"tatra kṣitināśa eva kartṛtvaṃ na tu khaṇḍakṣitau"avasthitisaṃyogebhya eva tadutpatteḥ iti । tathātve khaṇḍakṣitināśepyakartṛtvāpātāt । anubhavavirodhasyobhayakṣa tulyatvāt ।।
ekadeśanāśakartṛtve tvakhaṇḍakṣityutpattireva neti kutaḥ kāryatvaṃ kṣityāderiti bhāvenāha pratyābhijñeti ।। pratikṣaṇaṃ kṣityādau vāyvādyabhighātādinaikaikāvayavāpagamena pratikṣaṇaṃ tadapagamanimittanāśotpattyorupeyatvāditi bhāvaḥ ।। evaṃ sāvayavatvaṃ sāṃśatvadirūpeṇa vikalpya vyabhicārāsiddhyanyathāsiddhya uktāḥ । astu sāvayavatve yatkiñcit । athāpi tarkaparāhatiḥ । sāvayavatvāt kṣityādikaṃ kāryaṃ cet anupalabdhaprākkoṭitvādakāryamapi syādgaganavaditi bhāvena tatsaṃvādoktyā vyanakti taditi ।। kṣityādau kāryatvānumānaṃ tarkaparāhatamityetat"na cānumānāttatsiddhaḥ viparyayeṇāpyanumātuṃ śakyatvāt"iti tatvanirṇaye uktamityarthaḥ ।। asmadādyanupalambhamānaprākkoṭitvena hetunā gaganādidṛṣṭāntenākāryatvasyāpyanumātuṃ śakyatvādityarthaḥ ।। na syāt ।।
prakṛtopayogitayā tadvākyārthamāha asmaditi ।। pūrvavākyasya tu sāvayavatvānumānāt kṣityādau kāryatvasiddhiriti na ca vācyamityartha iti bhāvaḥ । etena kāryatvasyāsiddhyuktiparaṭīkā mūlarūḍheti darśitam ।। nanu sāvayavatvakāryatvayorghaṭādiṣu bhūyaḥ sahacāradarśanātprākkoṭirapyasti kṣityāderityanumīyata ityasiddho heturiti cet tatkimanyathānupapattirūpānukūlatarkasahitaṃ sahacāradarśana kevalaṃ vā । anyathopapatteruktatvāt । atiprasaṅgādityāha kiṃ ceti ।। mūlavākyaṃ vivṛṇvannevāha sāvayavatvaviparyayeṇeti ।। phalitamāha niravayavatveneti ।। na ca gaganādau vyabhicāraḥ śaṅkyaḥ । kāryātiriktasya sarvasyāpi vipratipatyā pakṣatvāt । ata eva paramāṇvāderityuktiḥ । na
ca paramāṇukālākāśādeḥ kāryatve kāraṇāntaramapi tasyopeyam tasyāpyevamityanavasthāpatyādidoṣa iti vācyam । bījāṅkuravadupapatteḥ । pralayasya ca nirīśvaravādino saṃmate। niravayavamadhye kasya cidakāryasya kasyacitkāryaryopagamavat kasyacitsāvayavasyaivākāryasyābhyupeyatvācca ।। etadapyuktam"viparyaṇeti"।। kiṃ ca kartrabhāvepi kāryatvasya sakāraṇakatvamātreṇopapannatvenāprayojakatā । anyathā karmādikārakaviśeṣābhāvenāsanaśayanādikāryaṃ na syāt ।। karmādikaṃ na sārvatrikam । kartā tu sārvatrika iti cenna । tasyaivādyāpyasiddheḥ ।
niravayaṃ dravyamakāryameveti cet niravayaṃ vastu kāryameva rūpādivadityupapatteḥ ।। nanvavayavābhāve tatsamavetatvarūpakāryatvaṃ bādhitamiti cet । rūpādivadevopapatteḥ । dravyasyāyaṃ niyama iti cettasyaiva nirasyatvāt । samavāyasyāgre nirasiṣyamāṇatvena pari māṇatvenaiva kāryatvopapatteścetyādijñeyamiti bhāvaḥ etadapīti ।। niravayavatvena paramāṇvādeḥ kāryatvānumānamityarthaḥ ।। evaṃ kāryatvasyāsiddhimuktvā vyāptyabhāvopapādanāya"kāraṇābhāvaprayuktatvātkāryābhāvasya"ityādinā ṭīkoktamanukūlatarkābhāvaṃ prapañcayaṃstadapi mūlārūḍhaṃ darśayati kiñcetyādinā etadapyuktamityantena ।। kartṛrūpakarakaviśeṣābhāvena kāryābhāva ityarthaḥ āsaneti ।। āsa upaveśane āste śīṅ svapne śete bhā dīptau bhātītyāderakarmakatvādasanādikāryaṃ karmasaṃpradānāpādānakārakahīnamiti karyaṃ na syādityarthaḥ ।।
ghaṭādau darśanaṃ tu sakartṛkatvasyaiva śarīradharmādharmasukhāduḥkhasvaprayojanāpekṣādimajjanyatvāderapyasti ।। etadapyuktaṃ viparyayeṇeti"। parānaṅgīkṛtaśarī rajanyatvādinetyarthaḥ ।। viparyayeṇetyasya parāṅgīkṛtavaiparītyenetyarthamupetyāha parānaṅgīkṛteti ।। tathā ca kāryatvasya śarīrasukhaduḥkhādimajjanyatvādinā sahabhāvadarśanepi yathā tatra kāryatvamaprayojakaṃ tathā sa kartṛkatvepīti bhāvaḥ । asminpakṣe"na cānumānāttatsiddhiḥ"iti pūrvavākyasya kāryatvānumānātsakartṛkatvasiddhiriti na cetyartho dhyeyaḥ ।। nanu loke sakarmakākarmakādikāryaṃ dṛṣṭimityastu karmādihīnamapi kāryam । kartṛhīnastu na dṛṣṭam । kintu kartṛmadeva । kṣityādi tu vipratipannam । na ca śarīrādimatkartṛkamapi dṛṣṭimityuktamiti vācyam । kṛtiṃ vinā kāryatvānupapattivat śarīrādikaṃ
vinā tadanupapatterabhāvāt । kāryatvaṃ hi kṛtikarmatvam । ṛhalorṇyaditi pyatpratyayāntasya karotestadarthatvāt । na ca kāryaśabdo rūḍhaḥ । "bhavetāṃ yadi vṛkṣasya vājikarṇo kathaṃ ca na । adṛ ṣṭāṃ samudāyasya kaḥ śaktiṃ jātu kalpayet"।।
iti prokṣaṇyadhikaraṇavārtikoktarītyāvayavārthasambhave samudāyaśaktikalpanānupapatteḥ। anyathā prokṣaṇyādiśabdopyudakaviśeṣe rūḍha iti syādityato astu nāma kāryatvaṃ kartṛjanyatve prayojakaṃ tathāpi tvaduktaviśiṣṭasādhyetvaprayojakamevetyāha kiñcetyādinā ।। kiñcāstukṛteḥ kāryasāmānyaṃ prati hetutvam । tathāpi tvatuktasvajanyetyādibahuviśeṣaṇaviśiṣṭakṛtitvena na । kintu tadviparītena laghunā kṛtitvenaiva ।। na caivaṃ kapālagocarakṛtyabhāvepi paṭagocarakṛtyā ghaṭotpattiḥ śaṅkyā । ghaṭarūpakāryaviśeṣaṃ prati kapālagocarakṛtirūpaviśeṣasya hetutayā tadrahitāyāḥ sāmānyasāmagryāḥ kāryajanakatvāt ।।
na caivaṃ prakṛtepi kṣityupādānagocarakṛtirūpakāraṇaviśeṣaḥ kalpata iti vācyam । tvayā kalpyamākṛtiviparītāyāḥ kḷptāyāḥ kṣitijanakādṛṣṭajanakakṛtereveha viśeṣakāraṇatvāt ।। jñānacikīrṣākṛtināṃ pratyekameva hetutayā sādhyatrayopagamena militānāmahetutvātkṛterityevoktaṃ na tu jñānāderiti । taditi ।। hetutvamityarthaḥ ।। viparyayeṇetyuttaravākyasthaviparyayaśabdārthaṃ vadannevāha tadviparīteneti ।। kāryaviśeṣaṃ pratīti ।। yatsāmānyanyāyāditi bhāvaḥ ।। na cānumānattatsiddhiriti pūrvavākyasthatatsiddhiśabdārthaṃ vivṛṇvanneva śaṅkāmanūdya nirāha nacaivamiti ।। kṣityādāvapītyarthaḥ ।।
uttaravākyasthaviparyayaśabdārthaṃ vadanneva hetumāha tvayetyādinā ।। kṣitijanakādṛṣṭeti ।। havirādigocarajīvakṛterevetyarthaḥ । adṛṣṭasya yajñādisatkarmajanyatvāt ।। na ca kapālagocarakṛtivyatirekeṇa ghaṭavyatireka iva kṣityupādānagocarakṛtivyatirekeṇa kṣitivyatireko dṛṣṭaḥ । yena sāpi hetuḥ syāt। nanvevaṃ ghaṭādāvapi tajjanakādṛṣṭadajanakakṛtereva hetutvamastu । na tu kapālagocarakṛteraviśeṣādityata āha na ceti ।। kṣitijanakādṛṣṭajanakahavirādigocarajīvakṛtivyatirekeṇa kṣityādavyaterestu"kāryamātre adṛṣṭaṃ hetuḥ"iti vadatastavāpi saṃmata iti tādṛśakṛtistu syādeva heturiti bhāvaḥ । uktaṃ ca sudhāyām"adṛṣṭavatāṃ jīvātmanāmeva kartṛtvopapatteḥ"iti śāstrayonisūtre ।।
nanvevaṃ nedaṃ sakartṛkatvaṃ tathātve bhojakādṛṣṭadvārā bhoktṛkṛtijanye ghaṭādau bhoktṛkartṛkatva vyavahārāpatteḥ । uktaṃ ca maṇau"ata eva ghaṭabhoktā na tatkartā vyavahriyata iti"iti cenna । adṛṣṭadvārakaghaṭādyupādānagocarāparokṣajñānacikīrṣākṛtimatopi tadanukūlāṅgaceṣṭānirapekṣakṛtitvāvyavahārāt tadanukūlaceṣṭāvatyeva tavdyavahārāt tvaduktaceṣṭānirapekṣakṛtimajjanyatvepi sakartṛkatvavyavahārānāpatyā sakartṛkatvavivādāparihāreṇārthāntaratāpatteḥ । śarīraceṣṭādihīnepi kṣityādatartari kartṛtvaṃ pāribhāṣikaṃ cet adṛṣṭadvārā kṣityādijanakakṛtimatyapi kartṛtvaṃ pāribhāṣikamevāstviti bhāvaḥ ।। nana ghaṭādāvupādāna vyatirekeṇa ghaṭādivyatirekadṛṣṭyā tādṛśakṛtimati kulāle mukhyakartṛtvopapatterihāpi kṣityādyupādānakṛtimān mukhya eva kartā syādityata āha ghaṭādāviti ।।
ghaṭādau darśanamātreṇa tatkalpane ca tvaduktaceṣṭānirapekṣakṛtiviparītā ceṣṭā dvārakakṛtireva kalpyā syāt ।। evaṃ ca kṛteḥ kāraṇatāvacchedakakṛtitvenaiva janakatā sādhyate cedasmadādikṛtyā siddhasādhanam । tannivṛtyarthaṃ svajanyetyādiviśeṣaṇopādāne aprayojakatā । tena rūpeṇa kṛterakāraṇatvāt ।। na cānumānāttatsiddhiriti pūrvavākyārthānuvādo ghaṭādau darśanamātreṇa tatkalpane ceti ।। svopādānagocarakṛtikalpane cetyarthaḥ । kṣityādāviti yojyam । uttaravākyasthaviparyayaśabdārthaṃ vadannevāpādyamāha tvadukteti ।। ceṣṭādvārakakṛtireveti ।। nanūktamatra ghaṭādau kāryaviśeṣe ceṣṭādvārakakṛtidṛṣṭāvapi yatsāmānyaviśeṣanyāyena kāryasamānye kṛtitvena hetutvāditi cenna । kḷptayā kṣitijanakadṛṣṭajanakakṛtyaivaupapattāvakḷptakṛtikalpanasyaiva bādhakatvena bādhakābhāva ityasyāsiddheriti bhāvaḥ ।।
chalottaratvanirāsāyānumānadoṣaṃ niṣkṛṣyāha evaṃ ceti ।। darśanamātrasyātiprasañjakatve satītyarthaḥ akāraṇatvāditi ।। ghaṭādau darśanamātrasya śarīraceṣṭādyatiprasañjakatvāt yatsāmānyaviśeṣānyāyasyā kḷptānekādṛṣṭakalpanāprasaṅgabādhitatvenāgre dūṣyatvena cānavatārādi bhāvaḥ ।। kiñcopādānaśabdo yadi yatkiñcidupādānaparastadā śabdaphūtkārādau siddhasādhanam । tasyāpi yatkiñcitpratyupādānabhūtamṛdaṅgādigocarāsmadādiniṣṭhajñānādijanyatvāt । yadi tu sarvalokasiddhavyutpatyanusāreṇa samabhivyāhṛtaparastadopādānaśabdārthībhūtasamāyikāraṇe lāghavātsamavāyikā raṇabhāgatyāgena nanvastu tarhi upādānāgocaretyādyeva sādhyamityataḥ"kāryasāmānyaṃ hi kāraṇasāmānyāyattam"iti ṭīkāṃ hṛdi kṛtvā parābhimatasādhyaṃ nirāha kiñcopādānetyādinā ।। aṃśataḥsiddhasādhanamityarthaḥ।। na ca tatra jñānecchayorna kāraṇatvam । kiṃ tu kṛtimātrasyaiva militānāṃ teṣāṃ svaviṣayasamavetakāryaṃ pratyeva janakatvāditi vācyam । jñānādighaṭitaṃ sādhyatrayamevedamiti maṇikṛdabhimatatvenoktadoṣāpirihārāt ।।
yatatroktaṃ ṭhakkurādāvupādānagocaratvena yasya jñānāderjanakatvaṃ tādṛśajñānādijanyajñānaṃ sādhyam । tena ca rūpeṇa svaviṣayasamavetakāryaṃpratyeva janakatvānna doṣaḥ । svajanyā dṛṣṭetyādiviśeṣaṇaṃ tu kā līrūpeṃ'śataḥsiddhasādhanatāvāraṇāyeti । tanna । vakṣyamāṇadiśā lāghavena kāraṇagocarajñānāditvena janakatayoktarūpeṇa janakatvasya kvāpyakalpanāt ।। yatkiñciditi ।। svagatarūpādhikaṃ pratītyarthaḥ । mṛdaṅgādītyādipadena tālvādigrahaḥ upādānaśabdārthībhūtetyādi ।। vedāntimata iva parīṇāmikāraṇānaṅgīkārātsamavāyikāraṇetyuktam । kāraṇatvagrahāttathābhūtakaraṇasādhanepi siddhasādhanameva । kṣitijanakādṛṣṭajanakajñānāderadṛṣṭadvārā kṣitijanakahavirādiviṣayatvāt । na ca havirādi kṣitiṃ prati prayojakameva na tu kāraṇamiti vācyam । tatrā pi kāraṇaśarīrapraviṣṭānanyathāsiddhabhāgatyāgena tvaduktaviparītaniyatapūrvava rttirūpaprayojakagocarakṛtitvenaiva hetutve atilāghavāt ।
svoktadoṣaṃ mūlārūḍhaṃ darśayituṃ na cānumānāttatsiddhiriti pūrvavākyasya kṣityādyupādānagocarajñānāditvena tajjanyatvasiddhirna cetyarthamupetyottaravākyasya viparyayaśabdārthamāha tvadukteti ।। kāraṇatvagrahāditi ।। ghaṭādau lāghavena ghaṭādikāraṇagocarakṛtitvenaiva kāraṇatāgrahāt kṣityādāvapi tathaiva kāraṇatvakalpanādityarthaḥ । astu tathaivopādānapadaṃ kāraṇamātraparam । tāvatāpīśvarasiddhe rityata āha tathābhūteti ।। kṣityādikāraṇagocarakatitvena rūpeṇa kṛtirūpakāraṇasādhane cetyarthaḥ । uktarūpajñānavajjanyaṃ cikīrṣāvajjanyamityatrāpyevaṃ doṣo dhyeya iti bhāvena kṛtimātrasya prāgvvayahārepi jñānāderityuktam । na caitadarthameva svajanyādṛṣṭetyādi viśeṣaṇamuktamiti vācyam । tatpakṣe aprayojakakatvadoṣasya hetāvuktatvāditi bhāvaḥ prayojakameveti ।। ghaṭe kulālapitṛvaditi bhāvaḥ । mūlārūḍhatāpradarśanāya tvaduktaviparītetyuktiḥ । evamagrepi prayojakagocareti ।। yaccoktaṃ viśeṣayorananvayavyatirekeṇa vā kāraṇatvena vā sāmānyorapi kāraṇatvamiti । tatra ca na tāvadādyaḥ । anvayavyatirekacostvaduktaviparīte svasamānaprakārakakāryakāraṇabhāvagraha eva sāmarthyasya kḷptatvāt । adhika sāmarthyakalpanāyāṃ ca bījābhāvāt । nanu yaduktaṃ kṣityādyupādāgocarakṛtivyatireko na dṛṣṭaḥ । yena sā pi heturiti । tanna । viśeṣayoranvayādidṛṣṭyā sāmānyayorapi tatkalpanādityata āha yaccoktamiti।। nanvidamityaprayojakamityādiśaṅkottararūpapūrvagrantha ityarthaḥ tvaduktaviparīta iti ।। ghaṭakulālakṛtyoranvayādinā kāryasāmānyakṛtisāmānyayoḥ kāryakāraṇabhāva iti yatvaduktaṃ tadviparīte ghaṭatvakulālakṛtitvarūpānvayavyatirekaprakārasamānaprakārakāryakāraṇabhāva eva sāmarthyamityasya daṇḍaghaṭādau nirṇītatvādityarthaḥ ।।
bījeti ।। nanu bādhakābhāva eva bījamiti cenna । tādṛśasāmarthyakalpanāyāmanekādṛṣṭakalpanasyaiva bādhakatvāt । ghaṭādāvadṛṣṭasya hastaceṣṭānirapekṣakṛtijanyatvanityasarvaviṣayajñānādijanyatvāderanekasya kalpyatvāt । kḷptasāmarthyamātrasvīkāre tu lāghavāt । anyathā tanturūpayoranvayavyatirekābhyāṃ kāryagatarūpasāmānyaṃ prati kāraṇatarūpasāmānyaṃ kāryagataguṇamātraṃ prati kāraṇagataguṇamātraṃ kāraṇamiti vā kalpyaṃ syāt । tatra yadyadbādhakamupanipatati tatsarvamapi tadanuguṇaprakriyākalpanayā parihārthaṃ syāditi bhāvaḥ ।। nāpi dvitīyaḥ vimate sāmānyaṃ karyakāraṇabhāvāpanne bādhakaṃ vinā kāryakāraṇabhāvāpannaviśeṣasaṃbandhitvāt । dhūmavahnisāmānyavadityatra vyatirekāvacchedakarūpavatvasyai vopādhitvāt । na ca sādhanavyāpakatā । tvatpakṣe kṛtitvasya deśataḥ kālataśca vyatirekahiteśvarakṛtivṛttitvena vyatirekānavacchedakatvāt । sāmānye iti dvivacanāntam । kāryasāmānyakṛtisāmānye ityarthaḥ bādhakaṃ vineti ।। sāmānye vyabhicārarūpabādhakaṃ vinetyarthaḥ । yaddharmavatvenopasthitayoḥ viśeṣayoḥ kāryakāraṇabhāvastaddharmāliṅgatatvaṃ tatsaṃbandhitvaṃ dhyeyam । ghaṭakulālayoḥ
kāryakāraṇabhāve kāryasamānyapuruṣasāmānyayoḥ pramāṇavākyatvena vaktṛvākyārthapramātvena kāryatyādikalpane api vākyasāmānyavaktṛjñānasāmānyayośca tadabhāvadvyabhicāravāraṇāya bādhakaṃ nineti vyatireketi ।। atra rūpaśabdo dharmaparaḥ । dhamasāmānyavahnisāmānyayoḥ kāryakāraṇabhāvo hi na tādṛśadhūmaviśeṣavahniviśeṣasaṃbandhitvanibandhano apitu yatra vahnyabhāvastatra dhūmābhāva iti vyatirekaṃ pratyavacchedaka bhūtavahnitvadhūmatvākhyadharmavatvanimitta eva । kāryakāraṇabhāvāpanna ghaṭadaṇḍādisthale sarvatra tathā darśanena sādhyavyāpakatvaṃ vyaktamiti sādhanavyāpakatvaṃ vyanakti na cetyādinā ।। vyatirekāvacchedakarūpavatvasyaiva kāraṇayāyāṃ tantratve śabdasamavāyikāraṇatayā'kāśasiddharna syāt । tathā jñānādisamavāyikāramatvena ātmasiddhaśca na syāt । paratvāparatkāraṇatayā deśakālasiddhaśca na syāt । vakāro nāsti - ca-cha-ka-kha iśeṣayoriti nāsti -kuṃ hūtapadaṃ nāsti -a 'nāt। sādhyavyāpakatvaṃ vyanakti' ityasti-kuṃ yaṃ paṅktirnāsti - a na caivamākāśādyasiddhiḥ । sākṣiṇaiva tatsiddheḥ । śabdādikāraṇatvena tadasiddhāvapi guṇasya samavetatvavyāptyā śabdasamavāyikāraṇatvenaiva tatsiddheśca ।
teṣāṃ nityavibhutvena vyatirekāvacchedakarūpavatvābhāvādityāśaṅkya nirāha na caivamiti ।। ātmasvarūpajñānarūpeṇa sākṣaiṇaivetyarthaḥ । śabdajñānāvidhaurajātibadhirāderapyākāśapratītyā śabdakāraṇatayaivākāśadhīriti niyamābhāvātsākṣiṇaivetyuktam ।। vivṛtaṃ caitat । "satyatvaṃ gaganādeśca sākṣipratyakṣasādhitam ।" ityādyānumānikapādīyānuvyākhyānasudhayorvādāvalyāñceti bhāvaḥ ।।
kiñca"dra vyakāraṇatvavat samavāyikāraṇatvaṃ viśiṣṭaṃma na grāhyaṃ kintu samavāyitvasamānādhikaraṇaṃ kāraṇatvameva samavāyikāraṇatvam । tathā ca"ubhayagrāhakasamājādubhayagrahe arthasamāja"iti pakṣadhādyukteḥ kevalasamavāyitvagrāhakopanipātena tanmātresyāpi grahaṇasambhavāditi bhāvena sākṣiṇi vipratipannaṃ pratyanyathāpyākāśasiddhamāha śabdeti । samavāyitveneti । samavāyavṛtyā śabdāśrayatvenetyarthaḥ । śabdaḥ kvacidāśritaḥ guṇatvāditi sāmānyatastadāśrayasiddhau śabdoṣṭadravyātiriktadravyāśritaḥ aṣṭagravyavṛttitve bādhakopapannatve satyāśritatvāditi sāmānyapiraśeṣābhyāṃ śabdādisamavāyitvenaiva siddhisambhavāditi bhāvaḥ ।। samavāyikāraṇatvaṃ viśiṣṭameva grāhyamiti matepi tena rūpeṇākāśasiddhiprakāraṃ maṇyuktameva darśayati nimitteti ।। nimittakāraṇatāgrahe yatra yadā na daṇḍastatra tadā na ghaṭa iti saṃsargābhāvarūpas vyatirekasya tantratvepi samavāyikāraṇatvagrahe yanna samavāyikāraṇaṃ tatra na kāryamityanyonyābhāvarūpavyatirekasyaiva tantratvena śabdasamavāyikāraṇatvenāpi tatsiddhisambhavācca । na ca samavāyibhinna iva tvanmate kṛtiviṣayibhinnaḥ prasiddhaḥ । yena kṛterapyanyonyābhāvarūpavyatirekeṇa kāraṇatā gṛhyata । sarvasyāpīśvarakṛtiviṣayatvāt । pārimāṇḍalyasyāpi svaniṣṭhaghaṭābhāvasākṣātkāraṃ prati saṃyuktasamavetaviśeṣaṇatārūpapratyāsa tyantarbhūtatayā hetutveneśvarakṛtiviṣayatvāt ।
ādipadena vyāptyasamavāyikāraṇagrahaḥ saṃsargābhāvarūpasyeti ।। nimittakāraṇakāryayorāśrayayibhāvābhāvāt saṃsargābhāvasya tantratvamiti bhāvaḥ ।। nanvevaṃ cedīśvarakṛtisiddhirapyevamastu । yanna kṛtiviṣayaḥ na tatra kāryamityanyonyābhāvarūpavyatirekeṇaiva kṛtikāryayoḥ kāryakāraṇatvagrahasambhavena kṣitirūpakāryānukūlakṛtisiddhirityata āha - na ceti ।। īśvarakṛteḥ kāraṇamātraviṣayakatvāt sarvasyāpi yatkiñcitpratikāraṇatvāditi bhāvaḥ।। nanvastvātmakālakāśāderapi svagataguṇopādānatayeśvarakṛtiviṣayatvam । paramāṇuparimāṇasya pārimāṇḍalyaśābditasya kiñcitpratyapyakāraṇatvāt । tatra yanna kṛtiviṣayo na tatra kāryamiti vyatirekagrahaḥ suśaka ityata āha pārimāṇḍalyasyāpīti ।। vdyaṇukagatahṛsvaparimāṇasyāpyupalakṣaṇaṃ dhyeyam yogyapratiyogikatvāderapi ।।
na ca tatra ghaṭābhāvo na pratyakṣaḥ । abhāvapratyakṣatvaprayojakatvena tvaduktasya yogyapratiyogikatvādestatrā pi satvāt । evaṃ ca tvatuktadeśakālāparicchinnakṛtijanyatvaviparītaparicchinnikṛtijanyatvenāpyanumitiḥ syāt ।। anyonyābhāvapratyakṣe hyadhikaraṇapratyakṣaṃ tantram । na tvabhāvapratyakṣamātre । abhāvapratyakṣe hi pratiyogiyogyatvaṃ vā yatra yatsatvamanupalabdhavirodhītyuktadiśā pratiyogisatvaprasañjanaprasañjitapratiyogakatvarūpamanupalabdheryogyatvaṃ vā tantram । tacca pārimāṇḍalyādāvabhāvagrahepyastīti syādevābhāvaḥ pratyakṣa ityarthaḥ ।। na dvitīya ityādinoktaṃ doṣaṃ"viparyayeṇāpyanumātuṃ śakyatvāt"iti mūlārūḍhaṃ kurvanneva niṣkṛṣya darśayati evaṃ ceti ।। bādhakābhāvena vyatirekarūpavatvasya kāraṇatve tantratve satītyarthaḥ paricchinneti ।। asarvaviṣayānityarthaḥ । tathāca kāryatvaheturaprayojaka iti bhāvaḥ ।। aparokṣajñānajanyatvāṃśepyaprayojakatvamiti bhāvena kṛteraparokṣajñānapūrvakatvaṃ prāguktaṃ nirāha yaccoktamityādi ।। kapālādikṛtāvityarthaḥ ।। tathāca kṣityādiniṣṭhakāryatvahetorvyāpakatayā kṣityādijanakamapīśvarajñānaparokṣameva siddhyatīti
yaduktamityarthaḥ tvanmate ceṣṭetyādi ।। tadapi na । tvanmate ceṣṭopādānasya vāyavīyaśarīrasyāpratyakṣatvepi tadadhiṣṭāturātmanaśceṣṭāhetukṛterāvaśyakatvena tvaduktāparokṣajñānatvaviparītena jñānatvenaiva kṛtihetutvāt । paramāṇvādiparokṣajñānena kṛtyabhāvastu na sākṣātvavirahāt । kiṃ tu kṛtiyogyatāprayojakadeśakālaviśeṣasatvaviṣayakatvavirahāt । ata evāndhasyāptākyādinā deśakālaviśeṣaheyopādeyajñāne sati hānopādāne yukte । yacca kapāladṛṣṭāntena kāraṇībhūtasaṃyogāśrayatvenātmanaḥ vāyavīyaśarīrādāvupādānāparokṣajñānābhāvepi ceṣṭāhetutayā kṛtisatvenāpokṣatvasya kṛtau vyabhicārāditi bhāvaḥ ।। tarhi paramāṇvākāśādigocaraliṅgādijanyajñānenāpi tadgocarakṛtiḥ syādityata āha paramāṇvādīti ।। kapālāderiva deśaviśeṣe kālaviśeṣe satvābhāvādityarthaḥ । paramāṇornityatvena kālaviśeṣasatvaṃ nāsti gaganādau tu deśaviśeṣasatvaṃ neti na tatra kṛtiriti bhāvaḥ ata eveti ।। jñānatvenaiva kṛtihetutvādevetyarthaḥ heyeti ।। tatra sarposti atra rajatamastīti jñāne satītyarthaḥ ।
nanvastvaparokṣajñānavatvasiddhyabhāvastathāpi kulālavatkāryahetutayā syādeveśvarasiddhiḥ । kulele ghaṭahetutvasya prāgeva sādhanādityataḥ prāguktaṃ dṛṣṭānte sādhyavaikalyoddhāramanūdya nirāha yacceti ।। ghaṭakāraṇībhūtasaṃyogāśrayasya kapālasya ghaṭakāraṇatvadarśanāditigranthenoktamityarthaḥ laghuna iti ।। kāraṇatvasādhanaṃ tanna । kapālādeḥ kāraṇatve tvadukta viparītasya laghunaḥ kāryāśrayatvasyaiva tantratvāt । kāryāsamavāyikāraṇasaṃyogāśrayatvāpekṣayā kāryaśrayatvasya laghutvāt । tathā cātmanastadabhāvāpanna ghaṭahetutvamiti dṛṣṭantaḥ sādhyavikala eveti bhāvaḥ । na ca bhutakālāderapi ghaṭakāraṇatvaprasaṅgaḥ। samavāyavṛtyā tadāśrayatvasyābhimatatvāt ।। etaccābhyupetyoktam । vastutastu samavāyasyāgra nirasiṣyamāṇatayā ।।
iti smṛtyā saṃyogāviśeṣavaśiṣṭakapāladvayātiriktaghaṭasyaivābhāvādṛṣṭāntāsiddhiḥ।। kiṃ ca saṃyogasya hetutvopagamepi tadavacchadakatvenānyathāsiddhatvādātmano na hetutvam । na caivaṃ ceṣṭādvārā ghaṭahetuprayatnavadātmasaṃyogāvacchedakatvenātmanonyathāsiddhau tata eva prayatnasyāhetutvamiti yuktam । prayatnasya svatantrānvavyatirekābhyāmeva hetutvena tasya tādṛśasaṃyogaviśeṣaṇatvanibandhanatvābhāvāt । prayatnavadātmasaṃyogasya hetutvena manābhāvācca । yena tadāśrayatayāpyātmā hetuḥ syāt । svavyadhikaraṇatadīyaguṇavyatirekaprayuktavyatirekapratiyogitvaṃ tu mantrapāṭhajanyaviṣaca lane mantrarūraśabdaguṇakākāśasaṃyogāsamavāyikāraṇatvahīne svavyadhikaraṇamantrarūpākāśīyaguṇavyatirekaprayuktavyatirekapratiyogitvarūpahetumati vyabhicāri । tathā tulāyāmekadigavasthitādhakagurutvajanyāparadigavathitonnamanakriyāyāṃ ca vyabhicāri । yaccoktaṃ jñānamanityamevetyādi vyāptiramūleti tanna । na ca tatrāpi sādhyamastīti vācyam । na ca krameṇa sthaladvaye vyabhicāravāraṇāyādṛṣṭādvāraketi pratyakṣeti ca guṇaviśeṣaṇam । mantrastvāśutaravināśitvādadṛṣṭadvāraiva viṣacalanahetuḥ gurutvaguṇaśca na pratyakṣa iti vācyam । tathātve svavyidhikaraṇapadavaiyarthyāpatteḥ । pratyakṣapadenaiva prāguktatatkṛtyalābhādadṛṣṭavadātmasaṃyogasya kāraṇatābhaṅgaprasaṅgācca । ceṣṭāyāmātmakāraṇatvaprāptavapi ghaṭaṃ pratyātmanaḥ kāraṇatvāsiddheśca ।।
etena mūrtavṛttiyatkāryaṃ yadiyaguṇanimittakāraṇakaṃ tattatsaṃyogajanyamiti vyāptyā saṃyogakāraṇatvasiddhiḥ । atra śabdajanye gaganasaṃyogajanye śabdagocarapratyakṣe vyabhicāranirāsāya mūrteti । tanturūpajanye tantusaṃyogājanye paṭarūpe tannirāsāya nimitteti । daṇḍāvayavīyadaṇḍanimittake daṇḍāvayavasaṃyogājanye ghaṭe tadvāraṇāya guṇeti padamiti rucidattoktaṃ nirastam । pūrvoktonnamanakriyāyāṃ vyabhicārādityalam ।। nanvastūpādānagocarajñānaṃ jñānatvenaiva kṛtiheturna tvaparokṣatvena । astu ca ghaṭādau kulālakṛtyādereva hetutayā kulālasyāhetutvena taddṛṣṭānteśvarasyā ca kṣityādihetutayā siddhyabhāvaḥ । tathāpi tādṛśajñānaṃ kāryatvahetoḥ pakṣadharmatābalānnityameva sidhyatīti tadāśrayatayeśvarasiddhirbhavatu ko doṣaḥ । na ca jñānamanityameva sākṣātkārastvindrayajanya eva icchā jñānajanyaiva kṛtiricchājanyaivetyādivyāptibādhaḥ । jñānatvānityatvayoḥ kāryakāraṇabhāvāderabhāvena vyāpteramūlatvāt । kāryakṛtyośca kāryakāraṇabhāvādityuktatvādityatastannirāha yacceti । yathāhi kṛticajanyatvameva prayojakaṃ lāghavāt na tu śarīrajanyatvādikamityucyate tathā ātmaviśeṣaguṇatvādireva manaḥprabhṛtikāraṇajanyatve prayojaka iti ātmaviśeṣaguṇatvasyeśvarīyajñānecchākṛtiṣu tisṛṣvapi satvāt । sākṣātkāratvecchātvakṛtitvarūpadharmatrayasyāpīśvarīyajñānādau pratyekaṃ satvena ca manaḥprabhṛtikāraṇajanyatvāpattyā anityatvasya durvāratvāditi bhāvaḥ ।। lāghavena kṛtijanyatve janyatvasyai va manojanyatve ātmaviśeṣaguṇatvasyaiva indriyajanyatve sākṣātkāratvasyaiva jñānajanyatve icchātvasyaiva icchājanyatve kṛtitvasyaiva tantratvena vyāpteḥ samūlatve tvaduktaviparītasyeśvarajñānādyanityatvasyā numātuṃ śakyatvāt ।। na cāsyā vyāpterasmadādijñānādimātravaṣayakatvātkāryatvānumānena ca pakṣadharmatābalādasmadādi bhinnakartṛsiddhyā bhinnavaṣakatvādapratibandhakateti vācyam । saṅkyāpiramāṇādyātmasāmānyaguṇe manojanyatvābhāvādviśeṣaguṇatva syetyuktam । manojanyatvaṃ ca manastvena rūpeṇa tajjanyatvaṃ dhyeyam । tena manaḥkriyāyāmātmamanaḥ
saṃyogādau ca manojanye nāvyāptidoṣaḥ । evaṃ jñānajanyatva ityādinā tajjanyatvaṃ dhyeyam ।। "vayaṃ tu brūmaḥ pakṣadharmatābalānnityatvaṃ sidhyati"ityādinā maṇyuktamevāśaṅkya nirāha - na cāsyā vyāpteriti ।। jñānamanityameva sākṣātkāra indriyajanya eva ijacchājñānajanyaivetyādivyāpterityarthaḥ mātreti ।। pakṣadharmatābalalabhyāprasiddhajñānādyaviṣayakatvādityarthaḥ kartriti ।। aparokṣajñānacikīrṣākṛtimatpuruṣasiddhyetyarthaḥ । sāmānyapratyāsatyābhyupagame samānaviṣayakatvāt । tadanabhyupagame sthāpanānumānavyāpteraprasiddhakartusādhakatva ivāsyā api vyāptestadbā dhakatve samānaprakārakatvasyaiva tantratvāt । anyathā bādhasatpratipakṣāva pyapratibandhakau syātām । pratyakṣādisiddhābhāvapratiyogi yacchaityam tadanyasyaiva śaityādeḥ pakṣadharmatābalātsiddhiriti tatrāpi suvacatvāt । adṛṣṭadvārakaśarīrajanyatvamupādhiśca ।
kimetadbhinnaviṣayatvaṃ yatra dhūmastvāgniriti mahānasādau dhūmavahnyorvyāptigrahaḥ sāmānyapratyāsatyā parvatādipakṣaniṣṭhadhūmavahnī api viṣayīkaretīti tvanmatarītyocyate, atha sāmānyapratyāsatterabhāvāt anyatra jāyamānavyātpigrahaḥ pakṣīyahetusādhyenāvagāhate tathāpi samānaprakārakatvamātreṇa pakṣīyahetusādhyayorliṅgiliṅgibhāve niyāmaka iti mīmāṃsakarītyocyata, iti vikalpau hṛdi kṛtvā krameṇa nirāha sāmānyeti ।। kāryatvakṛtijanyatvarūpasamānaprakārakatva syaca jñānatvānityatvarūpasamānaprakārakatva syate tyarthaḥ anyatheti ।। uktavyāpterabādhakatva ityarthaḥ ।। bādhāderapratibandhakatvaṃ vyanakti pratyakṣeti ।। vahniḥ śīto vastutvādityādau yatpakṣadharmatābalalabhyaṃ śaityaṃ tadanyasyaiva śaityasyābhāvaḥ pakṣībhūtavahnivyati rikte gṛhīta iti pakṣībhūtavahnāveva vā yadi śaityābhāvo gṛhītaḥ na cāyaṃ pakṣadharmamātravyāvartakaviśeṣaṇavatvātsādhanaghaṭitatvādvyāptigrāhakataulyena hetusamānayogakṣematvāccānupādhiriti vācyam । tadāpi tvagindriyagṛhītābhāvapratiyogiśaityādanyadeve daṃ sādhyamānaṃ śaityamiti vaktuṃ śakyatvādityarthaḥ ।।
evaṃ kāryatvānumāne asiddhyaprayojakatvabādhānuktvopādhi ñcāha adṛṣṭeti ।। kṣityāderadṛṣṭadvārāsmadādiśarīrajanyatvātsādhanāvyāpakatvāyādṛṣṭādvāraketi śarīreti ca viśeṣaṇam । ghaṭādau sādhyavyāpakatvaṃ vyaktam ।। upādhyābhāsoyamityāśaṅkya nirāha na cāyaṃ pakṣamātreti ।। tādṛśasyāpyupādhitve parvatetaratvāderapyupādhitāpatyānumānamātroccheda iti bhāvaḥ sādhaneti ।। kāryatvāparaparyāya janyatvaghaṭitatvādityarthaḥ । tādṛśasyāpyupādhitve atiprasaṅgāditi bhāvaḥ ।। yadyapi samavetatve sati janyatvaṃ sādhanaṃ na tu janyatvamātram । tathāpi sādhanaviśeṣitavatsādhanaikadeśaviśeṣitopi nopādhiriti bhāvenedaṃ yojyam । yadvā dhvaṃsasādhāraṇapakṣatve janyatvameva heturiti tadabhiprāyametat ।।
vyāptigrāhaketi ।। yatra sakartṛkatvaṃ yatra śarīrajanyatvamiti vyāptigrāhakaṃ bhūyaḥsahacāradarśanādikaṃ yatra janyatvaṃ tatra sakartṛkatvamiti vyāptigrahepi tulyamiti vyāptigrāhakataulyenetyarthaḥ । tathāca sādhyavyāpakatvāniścayānnopādhiriti bhāvaḥ।। śaṅkāgranthamaṇyuktameva samādhimāha śarīrajanyatva ityādinā darśanādityantena ।। ananugatatvenetyanantaraṃ anavacchedakatvāditi śeṣaḥ । śarīrajanyatve tvadabhimataghaṭitvāderananugatatvena tadviparītasya kartṛjanyatvasyaivācchedakatvena sādhyavyāpakatvāt । sati ca sādhyavyāpakatve bādhonnītasya pakṣetaratvasya sahninādhūmasādhana ādrendhanaprabhavavahnimatvarūpasya sādhanaghaṭitasya jalasya rasatvena gandhavatve sādhye pṛthivītvarūpasya hetusamānayogakṣemasya copādhitādarśanāt । na ca kartṛjanyatve lāghavena janyatvasyaivāvacchedakatvāddhetorvyāpti niścaye sādhyavyāpyahetvavyāpakatvādupādheḥ sādhyāvyāpakateti vācyam ।
mūlārūḍhatābhivyaktyarthaṃ tadviparītetyuktam ।। sakartṛkatvarūpasādhyetyarthaḥ । pakṣetaratvasyeti ।। tejo anuṣṇaṃ padārthatvādityatrātejatva rūpopādhervyāvṛtyā tadvyāpyasādhyā bhāvasyāpi nirṇayāditi bhāvaḥ ।। vahninetyādi ।। nanu tatra dhumavatve vahnimatvamātramaprayojakam । anukūlatarkābhāvāt । sādhanaghaṭitopi syādupādhiriti cettulyaṃ prakṛtepi tvadabhi pretasakartṛkatve kāryatvahetorahaprayojakatvasya prāgupapādanāditi bhāvaḥ ।। hetusamānayogakṣemasyeti ।। rasatvasya gandhavatvena vyāptiḥ pṛthivītvopahite grāhyā । sā ca tatra yena mānena grāhyā tenaiva ca gandhavatvapṛthivītvayorapi siddhyatīti bhāvaḥ ।"lāghavena bādhakaṃ vinā kartṛjanyatve hi janyatvamavacchedakaṃ na tu śarīrajanyatvaṃ gauravāt । tathāca na śarīrajanyatve sakartṛka tvavyāpakam । ghaṭādau tvārthaḥsamājaḥ । ghaṭatvena śarīrajanyatvaniyamāt"ityādinā maṇyuktamāśaṅkya nirāha । hetoriti । janyatva hetorityarthaḥ । dhvaṃsasādhāraṇapakṣatvapakṣe janyatvasyaiva hetutvāditi bhāvaḥ ।।
tvaduktarītyā kartṛjanyatve janyatvamadacchedakaṃ śarīrajanyatve tu ghaṭatvādikaṃ vā athavā tadviparyayeṇa śarīrajanyatve janyatvaṃ kartṛjanyatve tu ghaṭatvādikaṃ veti sandehena sandigdhopādherduṣparihāratvāt ।। na ca kartṛjanyatvaṃ prathamaṃ jñātaṃ saccharīrajanyatāvacchedakatvena kalpyam । tacca kāryatvāvacchinnameva jñātamityupajīvyavirodhānna kartṛjanyatvaṃ śarīrajanyatāvacchedakamiti vācyam । tvadukta rītyā śarīrajanyatvavattadviparītakartṛjanyatvasyāpi prathamaṃ ghaṭatvādyavacchedenaiva jñānasambhavāt ।। prathamaṃ kartṛjanyatve janyatvamavacchedakaṃ kḷptamiti tadvirodhena śarīrajanyatve na sakartṛkatmavacchedakaṃ ata eva na sandigdhopādhitvamityādimaṇyuktamāśaṅkya nirāha na ca kartṛjanyatvamiti ।। kartṛjanyatvamityarthaḥ । kartṛjanyatve lāghavena janyatvasyaivāvacchedakatvāt । kāryatvāvacchinnaṃ kāryatvavyāpakam । kartṛjanyatvaṃ śarīrajanyatāvacchedakaṃ na sambhavati । tasya kāryatvarūpahe tvavyākatvāt । śarīrajanyatvaṃ sakartṛkatvavyāpyakāryatvāvyāpakaṃ sakartṛkatvavyāpakaṃ cetyasyāyogāt । ata upajīvyavirodhānna kartṛjanyatvaṃ śarīrajanyatāvacchedakamityarthaḥ śarīrajanyatvavaditi ।।
kiñca kṛtikāryayoḥ kāryakāraṇabhāvagrahepi na jñānecchayoḥ siddhiḥ । kartṛjanyatvamiti prathamaṃ cāsya jñānaṃ sambhavatyena । tathā ca kartṛjanyatvaṃ ghaṭatvādināvacchinnatayā prathamaṃ jñātamiti tadvirodhānna kāryatvāvacchinnatvena paścājjñātuṃ śakyamiti kāryatvasyena kartṛjanyatvāvyāpyatvāttena kathaṃ tvadabhimatasakartṛkatvānumānam । pratyuta śarīrajanyatvavacchedakatvenaiva kāryatvasyāvagamāttena tadanumānameva syādityarthaḥ ।। nanu yatsāmānyaviśeṣanyāyena kṛtitvakāryatvayoravacchedyāvacchedakabhāvagrahe sati kṛtijanyatvavyāpyakāryatvā vyāpakatvātsādhyāpavyāpakatvaṃ śarīrajanyatvasyeti cenna । prāgena yatsāmānyeti nyāyalabhyapakṣasya khaṇḍanāt ।। abhyupetyāpi kāryatvena kṛtijanyatvānumānam । jñānacikīrṣāvatvāṃśe śarīrajanyatvamupādhirbhavatyeva । na hi kṛtitvakāryatvayoriva jñānatvakāryatvayoricchātvakāryatvayorvā vyāpyavyāpakabhāve bījamasti । yena jñānecchājanyatvavyāpyakāryatvāpyāpakatvāccharīrajanyatvaṃ sādhyavyāpakaṃ syādityata āha kiñceti । grahepītyasya grahātkāryatvena kṛtisiddhāvapītyartho dhyeyaḥ na
jñānecchayoḥ siddhiriti ।। tayoḥ śarīrasaṃbandhanimittatvādīśvare ca tvayā tadanaṅgīkārāditi bhāvaḥ ।। ātmanaḥ śarīrasambhandhe jñānagatakāryatvasyeva jñānādisambhandhepi tvaduktakṛtitvamātraviparītakṛtigatakāryatvasyai va tantratvāt । na ca kṛtivajjñānecchayorapi svāsantryeṇa kāryahetutvāttatsiddhiḥ । ātmasaṃyoge satyapi kṛtivyatirekeṇeva kṛtau satyāṃ jñānādivyatirekeṇa kāryavyatirekādarśanāt।। nanu kāryatvena kṛtisiddhāvupetāyāṃ kṛterjñānecchāpūrvakatvasya ghaṭakṛtyādau darśanātkṛtyānuṣaṅgikatayā tayorapi siddhiḥ syādeva । na ca śarīrasambhandhe tantrayorjñānecchayorbhāvāttatpratyuktaśarīrasambhandhasiddhiḥ । tasya janyajñānādiprayuktatvādityataḥ tarhi janyakṛtāveva jñānecchāpūrvakatvaṃ natvajanyatvakṛtāviti kāryatvasya pakṣadharmatābalānnityakṛtisiddhyā na jñānecchayoḥ siddhiriti bhāvenāha ātmanaḥ iti ।।
nanvastu kāryatvena kṛteri va svāntryeṇa jñānādisiddhiḥ । śarīrajanyatvopādheḥ sādhyavyāpyacahetvavyāpakatvena nirāsasambhavāditi bhāvenāśaṅkya nirāha na ceti ।। yadvā jñānecchayoḥ siddhiḥ kiṃ kṛtyanuṣaṅgikatvenotasvāntryeṇā tha jñātasyaiva kṛtiviṣaya tvātkṛteḥsvātorthāsambaddha tvadviṣayeṇa saha kṛteḥ pratyāsattitvena । ādyasyottaraṃ ātmana ityādi ।। dvitīyamāśaṅkya nirāha na cetyādi ।। ātmano vibhutvena tvanmate sadā saṃyogā diti bhāvaḥ । na ca kṛterviṣayapratyāsattyarthaṃ jñānāpekṣā kṛtiviṣayayorjñānasyaiva pratyāsattitvāditi vācyam । kṛtyajanakajñānasya pratyāsattitve atiprasaṅgāttajjanakajñānasya ca kṛtikāle naṣṭatvenāpratyasattitayā jñāne jñānasvarūpasyeva kṛtāvapi kṛtisvarūpasyaiva pratyasattitvāt । anyathā kṛtikālaṃ jñānābhāvena ghaṭaṃ karomīti ghaṭatatyoḥ sambandhadhīrna syāt । tasmātvaduktakṛtyādi trayaviparītakṛtimātravatvenāpyanumitiḥ syāt ।।
kiñcāstu kṛtipratyāsattitvena jñānasiddhiḥ। nanvastvatiprasaṅgabhiyā janyakṛtāvanyatra janakajñānasya pratyāsattitvam । evaṃ ca jñānasya kṛtipratyasattitve kvacitsiddhe satīhāgatyānīdṛśasyāpyastu pratyasattitvamityatonyatrāpi tannāstītyāha tajjanaketi ।। ananyagatyāstu naṣṭasyāpi tathātvamapītyata āha jñāna iti ।। uktaṃ ca"na prayojanavatvāt"ityadhikaraṇasudhāyām ।। icchā tu kathaṃ siddhyet । tathā ca tvadukta tritayaviparītadvitayavatvenāpyanumitiḥ syāt ।। kicñopādhervyabhicāronnāyakatvapakṣe tvaduktasakartṛkatvaviparītākartṛkatvasya śarīrajanyatvenāpyanumātuṃ śakyatvātsatpratipakṣatā । na ca kartrajanyatve ajanyatvasyaiva tantratvādaprayojako hetuḥ । śarīrajanyatve kartṛjanyatvaṃ vāvacchedakaṃ kartṛjanyatve
kāryatvaṃ veti saṃdehasyopapāditatvena sthāpanāhetutaulyāt ।। buddhivatsvatoviṣayapravaṇatopapatteḥ iti iti bhāvaḥ kathaṃ sidhyediti ।। kiṃ kṛtyānuṣaṅgikatvenātha svatantryeṇota kṛtiprayatnasattitvena । na pakṣatrayamapi sambhavati । pūrvoktadoṣāditi bhāvaḥ ।। evaṃ kāryatvahetoḥ sopādhikatvamuktvā satpratipakṣatāṃ cāha kicñetyādinā ।। nanu pramāṇalakṣaṇe"sa evopādhidoṣopi"ityuktopādheḥ pratipakṣatvenaiva doṣatvopagamāt, prācīnanyāyamate tathaivābhyupagamāccopādhyuktyaiva tadvyatirekarūpapratipakṣasyoktatvāt kiñceti doṣāntaratayoktirayuktetyata āha vyabhicāreti ।। maṇikṛnmate vyabhicāronnāyakatvopagamanopādhyuktyā hetorvyabhicārabuddherevodayena pratipakṣabuddheranudayāditi bhāvaḥ viparīteti ।। vimataṃ kṣityādi akartṛkaṃ śarīrājanyatvādgaganavadityanumātuṃ śakyatvādityarthaḥ । atra śarīrajanyatvadasiddhiriti śaṅkānavakāśaḥ aprayojaka iti ।। akartṛkatve ajanyamātrasya prayojakatvāditi bhāvaḥ ।"sandehasyeti pratipakṣatānirvāhāyoktam । atha mataṃ ākāśādavajanyatvasyaivākartṛkatvena vyāptigrahāccharīraviśiṣṭe tasmiṃstadabhāvavdyāpyatvāsiddhiḥ । tathā ca viśeṣaṇaviśeṣyayorekaiva vyāptirvyāsajyavṛttiriti vā, viśiṣṭavyāptiśabdārthaḥ viśeṣyaniṣṭaiva vyāptirviśeṣaṇenāvacchidyata iti vā । tatra vyāsajyavṛttitve kevalaviśeṣyāvṛttitvāsaṃbhavo hetuḥ । viśeṣaṇenāvacchedyatve tu viśeṣyatāvacchedakasya vyā pyatāvacchedakatvāsambhavaḥ । prakṛte tu nobhayam ।
vastutastu kartṛjanyatve kāryatvaṃ nāvacchedakam । tena vināpi tasyopapatteḥ। anyathā karmajanyatāvacchedakamapi kāryatvaṃ syādityādinā kāryatvahetoraprayojakatvasyoktatvāditi taulyāditi ।। tathā ca nāprayojakatvamiti bhāvaḥ ।। api ca"śarīra janyatve vyarthaviśeṣaṇatvam । lāghavenājanyatvasyaiva vyāpyatvā"dityādinā maṇyādyuktaṃ niṣkṛṣyānuvadati atha mata mityādinā atrocyate itya ntena viśiṣṭavyāptīti ।। viśiṣṭahetuniṣṭhā vyāptiriti śabdārtha ityarthaḥ tatreti ।। kalpadvaya ityarthaḥ heturiti ।। yathā śabdo nityaḥ bhāvakāryatvādityādau viśeṣaṇenetyādi ।। yathā kṛṣṇāgaruvahnimān surabhidhūmavatvādityādāviti bhāvaḥ viśeṣyatvāvacchedaketi ।। ajanyatvārūpāvacchedaketyarthaḥ ।।
vyāptau kevalaviśeṣyarūpājanyatvaniṣṭhatāyāḥ viśeṣyatvāvacchedakāvacchinnatāyāśca sambhavāt । na ca vyāptivatprakṣadharmatāyā apyanumityaṅgatvāttatsiddhyarthaṃ viśeṣaṇamiti vācyam । vyāptisamānādhikaraṇāyā eva tasyā aṅgatvenātraviśeṣyaniṣṭhavyāptivyadhikaraṇāyā viśiṣṭavṛttipakṣadharmatāyā anaṅgatvāt ।। na ca cakṣustaijasaṃ rūpādiṣu pacñasu rūpasyaiva grāhakadravyatvāt ityādau viśiṣṭavṛttipakṣadharmatā viśeṣyavṛttivyāpteraṅgaṃ dṛṣṭamiti vācyam । tatrāpyavadhāraṇamahimnā rūpetaraviśeṣaguṇāvyajñakatve sati rūpagrāhakatvasya hetṛtvena viśeṣyamātrasya manasi vyabhicāritayā vyāpterapi viśiṣṭhatvāt । na cātrājanyatvarūpasya viśeṣyasya vyabhicārosti ।। rupādiṣu pacñasviti svarūpakathanaṃ matvāha tatrāpīti ।। nanu rūpasyaivetyādereva rūpetaraviśeṣaguṇetyādyarthakatve rūpādiṣu pacñasviti vyartham । ato rūpetarāvyajñakatvameva tadartho vācyaḥ । tathā ca cakṣuṣo rūpatvasyāpi vyajñakatayā hetorasiddhyāpatyā tannirāsakaviśeṣaṇaviśiṣṭa eva pakṣadharmatā
vyāptistu viśeṣya ityaruceraprasiddhivārakatvena sārthakyaṃ manvāna āha yadveti ।। alabdhātmakatvasyeti ।। kvāpyaprasiddhermanaḥprabhṛte rūpatvasyāpi grāhakatvāditi bhāvaḥ ।। yadvā manasi vyabhicāravārakasyāvadhāraṇasya rūpādiṣviti viśeṣaṇaṃ vinā labdhātmakasya vyabhicāravāraṇāśaktyā viśeṣaṇasyāpi tallābhasaṃpādanadvārā vyabhicāravāraṇāprayoja katvameva । ajanyatvaṃ tu śarīraviśeṣaṇaṃ vināpi gaganādau labdhātmakam ।। atha mata nīladhūmādāvapi viśiṣṭaniṣṭhaiva vyāptiḥ । tatra vyabhicāropādhyorabhāvāt । anyathā viśeṣaṇānāmavyāpyatve nirāśrayā vyāptiḥ syāt । kiṃ tu nīladhūmatvaṃ na tadavacchedakam । gauravāt । api tu dhūmatvameva । na ca vyabhicāravārakanailyaviśeṣaṇavatvenājñāta evaṃ vyāptigrahāttadvatvena jñāte vyāptipra māviraha iti vācyam । sahacāradarśane vyabhicārādarśane ca sati dravyatvādimattayājñātepi dhūme avyabhicārādirūpavyāptigrahāditi cenmaivam । "nīladhūmādau vyāptirastyeva। anyathā viśeṣaṇānāmavyāpyatve nirāśrayā vyāptiḥ syā"dityādinā maṇyuktaviśiṣṭaniṣṭhavyāptipakṣā śaṅkāmanuvadati atha matamityādinā maivamityantena ।। tathā ca śarīrajanyatvepi viśiṣṭahetau vyāptirastyaiveti tatra vyāptyasiddhipyutpādanamayuktamiti bhāvaḥ ।।
anumitiprayojakavyāptiviraho hi vyāpyatvāsiddhiḥ tatprayojikā ca vyāptiḥ sādhyasāmānādhikaraṇyāvacchedakarūpavatva lakṣaṇā na tvavyabhicārarūpānaupādhikatvarūpā vā । apadārthatve na avākyārthatvena codāharaṇavākyena tadapratīteśca । tadvirahaśca sāmānādhikaraṇyābhāvena vā yathā niradhikaraṇe vastuni, satyapi tasmiṃstasya sādhyanirūpitatvavirahādvā yathā viruddhe, satorapitayordharmasyānavacchedakatvavirahādvā yatheyaṃ pṛthivī dravyatvādityatra dravyatve । viśiṣṭahetorvyāptivirahavādī avāntaraviśiṣṭaniṣṭhavyāptipakṣacodyaṃ vyāptivāde maṇikṛdabhimatavyāptilakṣaṇamupetya nirāha maivamityādinā ।। nañghaṭitatvāditi bhāvaḥ udāharaṇeti ।। yo yo dhūmavānasanāvasāvagnimānityādirūpavākyena dhūme vahnirūpasādhyanaikādhikaraṇyasya tadavacchedakadhūma tvavatvasya ca pratīterivāvyabhicārāderapratīterityarthaḥ vastunīti ।। parvatognimān gaganavatvādityatra gaganākhyavastunītyarthaḥ tasminniti ।। sāmānādhikaraṇya ityarthaḥ viruddha iti ।। parvato agnimān hṛdatvādityādāvityarthaḥ dravyatva iti ।। tatra sāmānādhikaraṇyasya tasminpṛthavītvasāmānādhikaraṇyāvacchedakam । dravyatvasya pṛthavītvamātrasāmānādhikaraṇyābhāvāditi bhāvaḥ । vyarthaviśeṣaṇe ca nīladhūmādau sāmānādhikaraṇye tasya sādhyanirūpitatve ca satyapi nīladhūmatvasya vahninirūpitasāmānādhikaraṇyāvacchedakatvavirahāvdyāptivirahaḥ । nanvihāvacchedakatvaṃ na tāvadavacchittipratyayahetutvādikam । nāpyavacchedyānyūnānātiriktavṛttitvam । vahnisāmānādhikaraṇyavatvalokādāvavidyamāne dhūma tvādāvapi tadabhāvāt ।
kintvanatiriktadeśakatvam । taccanīladhūmavatvepyasti । na ca tatrātivyāptivāraṇāyāvacchedyanatiriktadeśakadharmāntarāghaṭitatve satīti viśeṣyate । astu prakṛte kimityata āha vyartheti ।। ādipadena śarīrā janyatvādigrahaḥ avacchedakatvavirahāditi ।। gauravāditi bhāvaḥ । tathā ca viśiṣṭo heturvyāptiśūnya eveti bhāvaḥ ।। viśiṣṭaniṣṭhavyāptivādī vyāptivāde pakṣadharādyuktamavacchedakatvaniruktiniṣkarṣamanuvadannīladhūmatvādāvapi sādhyasāmānādhikaraṇyāvacchedakatvamastīti śaṅkyate nanvityādinā maivamityantena ।। ādipadenāvacchedyavyāpyatvāvacchedyasamaniyatatvādigrahaḥ ātmāśrayāditi ।। hetu tvasya niyatapūrvavṛttitvarūpatvānniyamasya vyāptitayā vyātpijñāne vyātpijñānasyāvaśyakatvāditi bhāvaḥ ativyāptīti ।। nīladhūmatvasya ca dhūmatvarūpatādṛśadharmāntaraghaṭitatvānna tadavacchedakateti vācyam । evaṃ sati vyāptiśarīrasyābhāva dvayaghaṭitatvenātigauravāt । udāharaṇavākye tadabhāvācceti cenmaivam ।।
avacchedakatvaṃ hi viśeṣaṇatāviśeṣarūpaḥ svarūpasambandhaḥ । na cāsyāpyudāharaṇavākyādapratītiḥ । udāharaṇasthadhūmapadopasthāpitasya dhūmatvasyodāharaṇavākyopasthāpitena dhūmagatavahnisāmānādhikaraṇyena sahāvacchedakatvarūpasambandhasya saṃsargavidhayā bhānāt । prameyadhūmatvadravyadhūmatvanīladhūmatvaitaddhūmatvādāvapi vahnisāmānādhikaraṇyarūpāvacchedyānatiriktadeśakatvasatvādativyāptītyarthaḥ abhāvadvayeti ।। sādhyasāmānādhikaraṇyānatiriktadeśakadharmāntaraghiṭitatve sati sādhyasāmānādhikaraṇyānatiriktadeśakatvamityatra yadyapi nañtrayapraveśādabhāvatrayaṃ tathāpi anatiriktetyasyaiva dvirupādānādabhāvadvayetyuktam । yadvā satyantapraviṣṭanañdvayāpekṣayā abhāvadvayetyuktam ।।
kecittu tādṛśadharmāntarāghaṭitatve sati sādhyasāmānādhikaraṇyadeśatvaṃ tadarthaḥ । evaṃ cābhāvadvayamevetyāhuḥ । taccintyam । prameyatvadravyatvādāvativyāpteḥ ।। ko viśeṣaṇatāviśeṣaḥ । viśiṣṭajñānajanakajñānaviṣatvādirūpatve cātmāśrayādityata āha svarupasambandha iti ।। nanu kuta evamiti cet । avacchedakatvanirukteriti vadanti । tathāhi । yaduktamavacchedyānatiriktadeśakatvamavacchedakatvamiti । tanna । sa ca svarūpasambandho laghuni dhūmatva eva kalpyate । na tu guruṇi nīladhūmatva iti nīladhūme na vyāptiḥ ।।
na ca laghudhūmatvamapi nīladhū me astīti vācyam । hetutāvacchedakasyaiva hi sāmānādhikaraṇyāvacchedakatā vācyā । upasthitatvāddharmāntarakalpane gauravācca । iha tu hetutāvacchedakatvenopāttasya nīladhūmatvasya śarīrajanyatvasya ca sāmānādhikaraṇyānavacchedakatvena vyāpyatvāsiddheḥ ।। idaṃ sukhi ātmatvādityādāvīśvarātmani sukhābhāvasamānādhikaraṇe vyabhicāriṇi gatatvāt । ātmatvasya jīvātmani sukhasāmānādhikaraṇyenātmatvatvasya sukhasāmānādhikaraṇyānatiriktavṛttitvāt ।। na ca sādhyābhāvacasamānādhikaraṇāvṛttitvamavacchedakatvam । ātmatvaṃ tvīśvarātmani sukhābhāvasamānādhikaraṇameveti vācyam । kevavānvayasādhyakahetāvabhāvāt । tatra sādhyakahetāvabhāvāt । tatra sādhyābhāvāprasiddheḥ ।। nāpi sādhyasāmānādhikaraṇyābhāvādhikaraṇāvṛttimavacchedakatvam । ātmatvaṃ tvīśvarātmavṛttitvāvacchedena sukhasāmānādhikaraṇyābhāvādhikaraṇameveti vācyam ।
vṛkṣaḥ etatkapisaṃyogavān etadvṛkṣatvādityadāvyāpteḥ । etadvṛkṣatvasyāpi mūlāvacchedenaitatkapisaṃyogasāmānādhikaraṇyābhāvādhikaraṇatvāt । yadi caitadvṛkṣatva etatkapisaṃyogasāmānādhikaraṇyasya satvātkathaṃ tadabhāva iti । tarhyātmatvepi tulyametat । viruddhayorapyavacchedakabhedenāvirodha ityetasyāpi sāmyāt । na caivaṃ vimato nirdhūmaḥ ādrendhanaprabhavavahnirahitatvāt, surabhi dhūmarahitaḥ candanaprabhavavahnirahitatvādityādāvapi vyāpyatvāsiddhiḥ syāditi vācyam । tatra kāryamākāraṇabhāvamūlakānutarkeṇa vahnirahitatva āndrendhanaprabhavavahnirahitatvā dāvapi vyāptiniścayāditi ।। nāpi adhikaraṇaikadeśānavacchedena sādhyasāmānādhikaraṇyābhāvavadavṛttitvaṃ tat । etadvṛkṣatve cādhikaraṇaikadeśamūlāvacchedenaiva sādhyasāmānādhikaraṇyamiti viśiṣṭavyatirekasya tatrāpi satvānnāvyāptiḥ । ātmatve tu īśvararūpādhikaraṇavṛttitvāvacchedenaiva sādhyasāmānādhikaraṇyābhāvavatvam । na tu tadaikadeśāvacchedeneti na tatrātivyāptiḥ । kevalānvayini ca tādṛśasādhyasāmānādhikaraṇyābhāvavatvaṃ gaganādau prasiddhamiti na kopi doṣa iti yuktam । sukhāderavyāpyavṛttitayā jīvātmanyapyātmatvasya sukhasāmānādhikaraṇyābhāvādhikaraṇatayā tatra tadekadeśavṛttitvasyaivāvacchedakatvāditi dik ।। tasmādavacchedakatvānirukteḥ svarūpasambandha evāvacchedaka tvamiti nīladhūme astīti । tathā ca tādṛśāvacchedakadharmavatvānnīvaladhūmopi vyāpya eveti śaṅkiturbhāvaḥ ।।
na caivamiti ।। gurudharmasya vyāpyatānavacchedakatve kāraṇaviśeṣābhāvena kāryaviśeṣābhāvānumānaṃ na syādityarthaḥ ।। atrocyate ।। vyabhicārajñānasya hyanumitipratibandhakatvamanubhavasiddham । tacca na bādhādivatsākṣā tsādhyaviru ddhaviṣayakatvāt । kiṃ tu karaṇībhūtavyāptijñānavighaṭanadvārā । tacca vyāptestvaduktasādhyasāmānādhikaraṇyāvacchedakarūpavatvaviparītevyabhicārābhāvaviśiṣṭasahacārarūpatva eva yuktam । evaṃ nīladhīmadṛṣṭāntena śarīrajanyatvasya vyāpyatvāsiddhatve pūrvapakṣite sati na maṇyuktaṃ vyāptisvarūpamanumityaṅgam kintvanyadeva taccāsti nīladhūme śarīrajanyatve ca ato na vyāptiśūnyatvamiti bhāvena siddhāntayati atrocyata ityādinā ।। tvadanumataṃ ceti ।। anumitikāraṇībhūtābhāvapratiyogiyathārthajñānaviṣayatvamiti vyabhicārādihetvābhāsalakṣaṇokteriti bhāvaḥ ।।
anumitipratibandhakatvaṃ hi dvedhā । anumitiviṣayavirodhiviṣaya tvena sākṣādeva vā, tatkāraṇībhūtajñānaviṣayābhāvagāhitvena tatkaraṇavaghaṭakatvena vā । tatrādyaṃ bādhapratipakṣayoreva । dvitīyaṃ tu syāditi bhāvenāha taccetyādinā ।। yadyapi parāmarśa evānumitikaraṇam tārkikamate । yathāha"liṅgaparāmarśo anumāna"miti । tathāpi karaṇasya vyāpāravatvaniyamātparāmarśasya karaṇatve vyāpārābhāvāvdyāptijñānaṃ karaṇaṃ parāmarśo avāntaravyāpāra iti liṅgakaraṇatāvāde maṇikṛduktarītyā karaṇībhūtavyāptijñānetyuktam tacceti ।। vyāptijñānavighaṭakatvamityarthaḥ । mūlārūḍhatāṃ darśayituṃ viparīta ityuktiḥ ।। । sā-ca-ka vā-ca-ka-ga-rā asati' iti nāsti -kuṃ viruddhavatsahacārarūviśeṣyāṃśavirodhepi vyabhicārābhāvarūpaviśeṣaṇāṃśena saha vaiṣayikavirodhāt । na tu sādhyasāmānādhikaraṇyāvacchedaka rūpavatvātmakatve tadyuktam । parasparavirahānātmakatvena sākṣādavirodhāt ।।
na ca vyabhicāreṇa hetutāvacchedakasya sādhyasāmānādhikaraṇyānavacchedakatvānumātpamparayā virodhaḥ । vyabhicārajñānāntarameva vyāptivirahajñānānubhavena paramparākalpane anubhavavirodhāt । yuktamityetavdyanakti - viruddhavaditi ।। sādhyābhāvamātrasambaddhaviruddhahetvābhāsavadityarthaḥ vaiṣayiketi । bhāvābhāvarūpaviruddhaviṣayakṛtetyarthaḥ tadyuktamiti ।। vyāptijñānavighaṭakatvaṃ yuktamityarthaḥ paramparayeti ।। parvato dhūmavāne vahnimatvādityatra vahnitvādirūpahetutāvacchedakaṃ na sādhyasāmānādhikaraṇyavacchedakam sādhyābhāvasamānādhikaraṇavṛttitvāditi sādhyasāmānādhikaraṇyā navacchedakatvānumitiḥ । tayā ca tādṛśāvacchedakadharmavatva rūpavyāptajñānaṃ neti vyabhicārajñānasyānavacchedakatvajñānadvārā vyāptijñānapratibandhakatvamityarthaḥ ।। bādhā divatsākṣādanumitipratibandhakatvasyāsiddhyādivatparāmarśaviṣayābhāvatvasya cābhāvenopādhivaddhetvābhāsa tvopādhitvābhāvātteśca ।। na codāharaṇavākyena tadapratīteḥ tadapratītiḥ । tatra vīpsāstīti mate"nityavīpsayoḥ"iti sūtreṇa vyāptipratipādanecchāyāṃ satyāmādiṣṭasyaikārtha
anubhave vivadamānaṃ pratyāha bādhā divaditi ।। hetvābhāsatvopādhitveti ।। anumitipratibandhakayathārthajñānaviṣayatvasya hetvābhāvasatāyāmupādhi tvarūpatvāttasya ca vyabhicāronnāyakopādhāviva sādhyasāmānādhikaraṇyānavacchedakatvānumāpake vyabhicārepyabhāvenopādhivadvyabhicāropi hetvābhāvaso na syādityarthaḥ ।। vyabhicārābhāvaviśiṣṭasahacārāpratītirityarthaḥ । tatreti ।। udāharaṇavākya ityarthaḥ । avayavagranthe pakṣadvayasyāpyukteḥ । vīpsāstīti mate nāstīti mata eti matadvayoktiḥ । sūtreṇa vyākaraṇasūtreṇetyarthaḥ ।। sūtrasthavīpsāśabdārthamāha vyāptīti । ādiṣṭasya ādeśatayā vihitasya । vyākaraṇe aṣṭamādhyāyādyapāde"nityavīpsayoḥ"ityatra"sarvatra dve"ityadhikārasūtrasthapadadvayānuvartanena kriyāpaunaḥpunyarūpa nityer'the vīpsāyāṃ ca vartamānasya sarvasya varṇasamudāyarūpapūrvatanaśabdasya dve bhavata ityarthaḥ ।। atra ca pakṣadvayaṃ sambhavati । pūrvasthitaśabdasya sthāne śabdator'thataśca samānaśabdarūpe dve ādeśau bhavata iti vā, pūrvatanaśabdasya dviruccāraṇaṃ bhavatīti vā । vācakatvenaikapadarūpasya yoya ityasya śabdasyānumityaṅgatvena nirṇītāvyabhi cāraviśiṣṭasahacāra rūpavyāptivācakatvopapatteḥ ।।
vīpsā nāstīti mate udāharaṇotpāditasahacāradarśanasahakṛtena manasaivoktavyāptijñānasambhavāt । tathāca vyabhicārābhāvaviśiṣṭasahacārarūpā vyāptirnīladhūme śarīrajanyatve cāstīti kathaṃ tayorvyāpyatvāsiddhiḥ ।। tatrādyapakṣasyaiva bhāṣye mañjaryāṃ ca sthiratvokterādiṣṭasyetyuktam । tatra sthānivadbhāvenārthavatvātprātipadikatvam । arthaikyātsamudāyasyaikapadatvaṃ ceti bhāvenaikārthyetyādyuktiḥ ।। śabdasyeti ।। vācakatvenānvayaḥ। vīpsita śabdena yāvatsādhanādhikaraṇopasthitau tatra sādhyavatvavidhānāt
yāvatsvāśrayāśritasādhyasambandharūpavyāptipratīteḥ tasyā evānumityaṅgatvanirṇayāditi bhāvaḥ ।। yattu maṇāvudāharaṇa nirūṇaprastāve"vīpsāyāmapi vyabhicāratādavasthyamiti tu vaya"mityuktam । vyāptipratipādanecchāyāmādiṣṭasya yo ya ityasyaca yāvatsādhanādhikaraṇe sādhyasambandhabodhanaśaktervyutpannatvena vyabhicāraśaṅkānavakāśāt ।। evaṃ nīladhūmādisādhāraṇyena vyāptimupapādyedānīṃ, nīladhūmādau pyāptyabhāvepi śarīrajanyatve asti na ca śarīrapadasyāsiddhivārakatayā vyabhicārāvārakatvena vyarthatvātkathaṃ vyarthaviśeṣaṇavati vyāptirityato vyāptyāśrayavikāsakatayā vyāptigrahaupayikatvena na vyarthaviśeṣaṇatvamiti bhāvena tāṃ tatropapādayati kiñcetyādinā ।। aritasaha-kuṃ-rā 'grahasambhavāt । tathāca' ityādi vartate -ka sāśa-kuṃ 'nirūpaṇa' iti nāsti -a
kiñca hetuśarīraghaṭakaṃ dvividham । yathā nīladhūmādityatra nīlatvam । yathā pramātvāśrayaviṣayatvādityarthakeprameyatvādityatrāśrayaviṣayatvam । prameyatvādityukta vyabhicārābhāvāt । tatra saṃkocakaviparītasyāntyasya svena vikāsitadeśe vyāptigrahaupayikatvānnavyarthatā । anyathā lakṣaṇarūpe vyatirekiṇi bhāgāsiddhirūpāpyāptiharaṇāya viśeṣaṇaṃ na prayujyeta । saṃkocakamiti । hetulakṣaṇasya pyāptyadhikaraṇasyālpatvasampādakam । dhūmāditya nena nīlānīlasādhāraṇadhūmatvādhikaraṇamātrasya । vyāptyāśrayatvaṃ labhyate । nīlatvaviśeṣaṇe tu nīladhūmamātrasyeti nīlatvaṃ vyāptyadhikaraṇasekocakam । ghaṭo abhidheyaḥ pramātvāśrayaviṣayatvādityatra pramātvādityukte tanmātrasyaiva vyāptyaśrayatvalābho nānyatra । viśeṣyabhāgasyāpyuktau tu prameyatvamātrasyāpi tathātvalābhādvyadhikaraṇavikāsakamityarthaḥ ।। tataḥ kimityata āha tatreti ।। dvayorhetuśarīraghaṭakayormadhya ityarthaḥ ।। vyāptyāśrayavikāsakasyetyarthaḥ । asiddhivārakasyāpīti śeṣaḥ ।। asiddhivākatvenaiva vyarthatve guṇāśrayo dravyamityatra guṇāntyatābhāvānadhikaraṇatvarūpadravyalakṣaṇe guṇānadhikaraṇatvasyādyakṣaṇasthitaghaṭādau satvepi dvitīyādikṣaṇasthe tasminnabhāvenāvyāptivāraṇāyātyantyantābhāveti viśeṣaṇaṃ nopādīyeta ।
śarīrapadaṃ cājanyatvasyāṅkurādāvasaṃbhāvitasya vikāsakamiti na vyartham ।। api ca śarīrajanyatvādītyatra śarīraviśiṣṭo abhāvo na hetuḥ । kintu śarīraviśiṣṭasya janyatvasyābhāvaḥ । tasya dravyamitarebhyo bhidyate guṇātyantābhāvānadhikaraṇatvāt vyatirekeṇa guṇādivadityatra dvitīyādikṣaṇasthaghaṭādau bhāgā siddhivārakatvāt । lakṣaṇamapi kevalavyatirekī tyuktatvena vyāvṛttivyavahārayoḥ sādhane lakṣaṇasya kevalavyatirekitvāditi bhāvaḥ ।। yadvā guṇābhāvānadhikaraṇatvādityuktāvādyakṣaṇasthaghaṭe bhāgāsiddhivāraṇāyātyanteti viśeṣaṇaṃ nopādīyetetyarthaḥ ।।
astvevaṃ prakṛte kimityata āha śarīreti ।। ajanyatvādityevoktāvaṅkurādāvasambhāvanayā hetvasiddhiśaṅkāyāṃ tatrāpi hetusatvopapādakatvena hetvadhikaraṇabāhulyasampādakatvena hetuvikāsakam । tatrādṛṣṭā dvārakaśarīrajanyatvābhāvasya pratyakṣata evāvagamasambhavāt । ato na vyarthaṃ śarīraviśeṣaṇamityarthaḥ ।। na kevalaṃ hetuvikāsakatvena śarīrapatamarthavat kintu"viśiṣṭasyopādheḥ sādhyavyāpakatvamastyeva । upādhyabhāvaścātra pratipakṣatvenokta"iti tatvanirṇayaṭīkoktadiśā viśiṣṭābhāvarūpahetusarūpopasthāpakatayāpi vyāptigrahaupayikatvenetyāha apiceti ।। janyatvābhāva ityarthaḥ na heturiti ।। tathātve hi janyatvābhāvamātrasya gaganādāvakartṛkatvena vyāptasya hetusvarūpasyājanyatvapadenaivopasthitisambhavena śarīrapadaṃ vyarthaṃ syāt ।
sa ca viśeṣaṇaviśeṣyayorabhāvābhyāṃ bhinna eva । viśeṣaṇaviśeṣyasambandho viśiṣṭamiti mate padārthāntaramiti mate ca pratiyogibhedāt । viśeṣaṇāvacchinnaṃ viśeṣyameva viśiṣṭamiti mate pratiyogitāvacchedakabhedāte । tādṛśaviśiṣṭābhāva dhīśca na viśeṣaṇajñānaṃ vinā yuktā । pratiyogitāvacchedakaprakārakapratiyogijñānasādhyatvādabhāvajñānasya ।। evaṃ ca śarīraviśeṣaṇaṃ viśeṣyābhāvaviparītavyāptyāśrayībhūtaviśiṣṭābhāvopasthāpa naupayikaṃ vyāptigrahaupayikameva । āśrayajñānaṃ vinā vyāpteragrahāt ।। na caivamityarthaḥ । na ca bhinna evetyanvayaḥ । yadi na bhinnastadā lāghavena viśeṣyābhāvādereva vyāpyatayā viśiṣṭābhāvo na vyāpyaḥ syāt । na caivamityarthaḥ ।। kuta ityatastadvyanakti ।। prativādimatānurodhenāha padārthāntaramitīti ।। astvatirikto abhāvastataḥ kimityata āha tādṛśeti ।। pratiyogitāvacchedakaprakāraketi ।। tathā ca śarīrajanya tvatvena śarīrajanyajñānaṃ na śarīrajñānaṃ vinā yuktamityarthaḥ । tataḥ kimityata āha evaṃ ceti ।।
yadatroktaṃ maṇau"śarīrajanyatvābhāvo nākhaṇco hetuḥ । yadi hi śarīrajanyatvaṃ sakartṛkatvaprayojakaṃ syāttadā tadabhāvaprayuktaḥ sakartṛkatvābhāva iti na ca gaganādau vyāptigrahārthaṃ viśiṣṭābhāvagrahakāle viśeṣyābhāvasyāpi grahaniyamāllāghavena tatraiva vyāptigrahānna viśiṣṭābhāve tadgraha iti vācyam । viśeṣyābhāvāgrahaṇepi śabdādinā viśiṣṭābhāvagrahaṇe na niyamābhāvāt । kvacidupasthitimātreṇa lāghavā dare ayaṃ ghaṭo janyaḥ kṛtakatvādityatra laghuni śīghropasthitike ca ghaṭatve satyapi kṛtakatvaniṣṭhavyāptigrahaṃ pratīva prakṛtepi laghau viśeṣyābhāve satyapi । viśiṣṭābhāvaniṣṭhavyāptigrahaṃ prati bhinnaviṣayatvena gauravasyāpratibandhakatvāt । tasya sādhyavyā pyatā syāt । kintu janyatvam । lāghavādi"tyādi tattu"adṛṣṭādvārakaśarīrajanyatvamupādhiśca"ityādinopādheḥ sakartṛkatvaprayojakatvapratipādanaparapūrvagranthenaiva nirastamityabhipretya lāghavena viśeṣyābhāvasyaiva vyāpyatvaṃ na viśiṣṭābhāvasyeti viśiṣṭābhāvasya vyāpyatvāsiddhicodyaṃ nirāha na cetyādinā । sāmagrīvaśenājanyatvasyāpi kvacidupasthitisambhavādastu viśiṣṭābhāvasyāvyāpyatvamityata āha kvaciditi ।। bhinnaviṣayatveneti ।। viśiṣṭābhāvamadhye viśeṣyābhāvasyāpraveśāt । ata eva pūrvaṃ"viśeṣaṇaviśeṣyayorabhāvābhyāṃ bhinna eva"ityuktamiti bhāvaḥ ।। aṇe-kuṃ eṇa-kha-rā ṇani-ka eriva-cha । ayaṃ granthaḥ nāsti -ka -"gauravasyā"ityanantaraṃ"vyāptirviśeṣyā"ityādeḥ satvena lopaḥ sūcitaḥ kha pakatā - a
nahi nīladhūmaniṣṭhā vyāptirdhūmatveneva । viśiṣṭābhāvaniṣṭhā vyāptirviśeṣyābhāva tvenāvacchettuṃ śakyā । tatra tadabhāvāt । yenāvacchedakāṃśe lāghavaṃ sahakāri syāt ।। nanvevaṃ vahnyanumāpakaṃ dhūmaprāgabhāvādau, pṛthivyā itarabhedānumāpake pṛthivītvasamavāye ca, tvadabhimatā vyarthaviśeṣyatā na syāt । dhūma pṛthivītvā diniṣṭhavyāptito dhūmaprāgabhāvapṛthivītvasamavāyaniṣṭhavyāpterbhinna tvena tasyāḥ dhūmapṛthivītvavṛttidharmābhyāmavacchettumaśakyatvāditi cenna । iṣṭāpatteḥ ।। nanvakhaṇcsya pyāpyatvepyakhaṇcniṣṭhā vyāptirjanyatvābhāva tvenaivāvacchidyate । nīladhūmani ṣṭhā vyāptirdhūmatve naiva । tathā ca hetusvarūpopasthitau viśeṣyābhāvaviśiṣṭābhāvayorbhinnatvena lāghavāsahakarepyavacchedakagrahe lāghavaṃ sarakāri syādevetyata āha na hīti ।। tatreti । viśiṣṭābhāve janyatvābhāva tvābhāvādityarthaḥ ।। uktārthe bādhakamāśaṅkyeṣṭāpatyā nirāha nanvityādinā ।। girirvahnimān dhūmaprāgabhāva vatvāt pṛthivī itarabhinnā pṛthivītvasamavāyavatvādityādāvityarthaḥ । tarhi viśeṣyatvaṃ kvāpi doṣo na syādityata āha vyartheti ।। ādipadena tādṛśālokavatvādigrahaḥ ।।
vyarthaviśeṣyodāharaṇantu ayamabhidheyatva vān prameyatve sati dhūmatvādityādikam । nīladhūmādityādau viśeṣaṇāśrayaniṣṭhavyāpterviśeṣyatāvacchedakena dhūmatvenā vacchedasambhavarūpavyarthaviśiṣeṇatādu ṣṭibījasyaiva prakṛtepi viśeṣyatāvacchedakāvacchinnaniṣṭhavyāpterviśeṣaṇatāvacchedakena prameya tvenāvacchedakasaṃbhavarūpasya vyarthavi śeṣyatādu ṣṭi bījasya sambhavāt ।। tasmāvdyarthaviśeṣaṇasya na kvāpi vyāpyatvāsiddhitvena duṣaṇatā ।। nanvatrāpyakhaṇḍaṃ viśeṣyamātrādanyadena vyāpta miti suvacanamityato vyarthaviśeṣaṇasthala ivātrāpi dūṣakatābījapradarśanena vyarthaviśeṣyatāṃ vyanakti nīleti ।। viśeṣaṇāśra yaniṣṭheti ।। nailyarūpaviśeṣaṇayuktadhūmaniṣṭhetyarthaḥ । viśiṣṭasya padārthāntaratvābhāvamatenaiva muktiḥ । viśeṣyatāvacchedakenā dhūmatvenetyarthaḥ ।। vyabhicārābhāvāditi bhāvaḥ ।। viśeṣaṇasya duṣṭatābījasyetyarthaḥ । prakṛtecapi prameyavatve sati dhūmavatvādityādāvityarthaḥ । prameyavatvādityuktepi vyabhicārābhāvāditi bhāvaḥ।। vyarthaviśeṣaṇasya dūṣaṇatābījaṃ nirdhārayanneva śarīrajanyatve tannāstītyupapādayati ।। nīladhūmāderapi vyāpyatāyā upapādanādityarthaḥ ।
kintu viśiṣṭasya hetutvābhiprāyeṇa prayoge adhikatvena । hetudvayoktau dvitīye prathamena kṛta kāryatvasyeva viśiṣṭepi viśeṣyeṇa kṛtakāryatvasya du ṣṭibījasya satvāt । viśeṣyasyaiva hetutvābhiprāye tvarthāntaratvena । prakṛte tu viśiṣṭābhāvarūpahetukāryasyānyenākāraṇānnādhikatvam ।। na ca viśiṣṭābhāva kāryaṃ viśe ṣyābhāvena kartṛṃ śakyam । viśiṣṭopasthitau viśeṣyābhāvopasthitiniyamasya, tasya hetutvānvaye viśeṣyābhāvasya hetutvānvayaniyamasya cābhāvāt ।। nāpyarthāntaram । asiddhivārakatvena prakṛtopayogāt । anvitopayuktāpunaruktakṛtakāryaprayogasyādhikatvātkathamātrānyena kṛtakāryatvamityata āha ।। dhūmavatvādālokavatvāccetyevaṃ rūpeṇeti bhāvaḥ ।
arthāntharatveneti ।। prakṛtānupayuktā nvitoktirarthāntaramityuktarthāntararūpanigrahasasthānatvenetyarthaḥ । atrāpi dūṣaṇatā vyarthaviśeṣaṇasyetyanuṣaṅgaḥ । etadevābhipretyoktaṃ ṭīkākāraiḥ"pakṣadharmatāsiddhyarthatvāt"iti । tasmātsatpratipakṣatvaṃ duṣpariharam ।। tadevaṃ kāryatvahetorduṣṭatayā pramityanunmukhatvāllāghavatarkānugṛhitena tena kartraikyasiddhirita nirastam । kāryasāmānyasya kartṛmātrasāpekṣatvepi tadviśeṣasya ghaṭasya kulālarūpakartṛsāpekṣatvavat, vedasya śarīrasahakṛteśvarasāpekṣatvavacca gurutarakāryasya sajātīyakārakasa hitakartṛsāpekṣatvavadarśanena tvaduktaikakartṛkatvaviparītānekakartṛkatvenāpyanumātuṃ śakyatvācca ।। etadevābhipretyoktamiti ।। vimataṃ vikartṛkaṃ asmatsammatakartṛrahitatvāditi tatvanirṇaya ṭīkāyāmuktamityarthaḥ । śarīreti viśeṣaṇasyeti śeṣaḥ ।।
yadapi maṇau"nanu kṣityādāvena kartṛsiddhiḥ kutaḥ"ityādinā"ucyate"ityantenaikakartṛsiddhimākṣipya"tatra pramāṇe lāghavaguviṣayate"ityādinā samādhānamuktaṃ tadapi nirāha tadevamiti ।। kāryaviśeṣasyetyarthaḥ ।।"sargādāvadṛṣṭabhedānmīnaśarīrotpattāvadṛṣṭavadātmasaṃyogādadṛṣṭasahakṛtaprayatnavadīśvarasaṃyogādvā sakalavedārthagocarajñānavivakṣāsahakṛtānmīnakaṇṭhatālvādikriyātajjanyasaṃyogādvedotpattiḥ"iti maṇyukteriti bhāvaḥ vimatanekakartṛkaṃ gurutarakāryatvātprāsādādikāryavadityanumātuṃ śakyatvādityarthaḥ ।। vaidikeśvarasya tu vedenaiva sarvaṃ siddham । tasmānna kāryatvahetuneśvarasiddhiḥ ।। nanevaṃ tvanmatepīśvarasiddhiḥ kartraikyasiddhiḥ nityajñānādisiddhiśca na syāt । anumānasya tvayā dūṣitatvādityataḥ"vaidikeśvarasya tu vedenaiva sarva śaktitvokteḥ sarvamupapadyate"iti bhāṣyavākyaṃ hṛdi kṛtvāha vaidiketi ।। vedaikasamadhigamyetyarthaḥ vedeneti ।।"dyāvā bhūmī janayandeva ekaḥ, parasya śāktirvivadhaiva śrūyate svābhāvikāṃ jñānabalakriyā ca, yadātmako bhagavāṃstadātmikā vyaktiḥ"ityādibhāṣyādyuktavedenetyarthaḥ ।।
kāryayojanadhṛtyādeḥ padātpratyayataḥ śrūteḥ । vākyātsaṅkhyāviśeṣācca"। iti kusumāñjalisaṅgṛhīteśvarasādhakahetūnāṃ madhye maṇyuktakāryatvahetuprapañcanaṃ nirasyedānīṃ"anayaiva diśā sarvāṇi jagatkāraṇamātrasādhanānisvatantrānumānāni nirasanīyāni"iti śāstrayonisūtrasudhoktiṃ vivṛṇvānaḥ kusumāñjalyuktahetvantarāṇyapi krameṇa nirāha etenetyādinā ।। kriyārūpa kāryāyojaneneśvarasiddhiḥ । vimataṃ paramāṇvādi cetanādhiṣṭitaṃ spandate jaḍatvāt śarīravadityanumānāt । anyathā jaḍatvahāneriti nirastam ।
uktarītyā tvaduktaviparītasyāsmadādīnāmevādṛṣṭadvārā pyadhiṣṭhātṛtvasya sambhavena siddhasādhanāt । adṛṣṭādvāraketi viśeṣaṇe aprayojakatvāt । kāryayojaneti ।। yadyapi kusumāñjalau"āyojanā khalvapi"ityādinā āyojanameva hetu rupāttaḥ । kāryeti kāryatvaṃ hetuḥ । tathāpi"yujyate saṃyujyate anyonyaṃ dravyamanenetyāyojanaṃ dvyaṇukārambhasaṃyogajanakaṃ sargādyakālīnaparaṇāṇukarma"iti vardhamānoktyā kāryapadena dvyaṇukādikāryā yojanamityanvayamupetya kāryāyojanenetyuktamiti jñeyam । kvacittu"āyojanenetyatyeva"pāṭhaḥ ।। siddhirityuktaṃ prayogoktyā vyanakti ।। tatkimityataḥ ।। ādipadena dvyaṇukādigrahaḥ । cetanādhiṣṭhiṃ sadeva spandata iti sādhyārthaḥ । aprayojakatvaṃ hetornirāha । anyatheti । cetanavatsvata eva spandavatva ityarthaḥ । etenetyuktaṃ vyanakti ।। uktadoṣanirāsāyādṛṣṭhādvārakacetaneti viśeṣaṇamāśaṅkya nirāha adṛṣṭeti ।। jaḍatvahetoradṛṣṭhadvārakacetanādhiṣṭhitatvenāpyupapatteraprayojako heturiti bhāvenāha aprayojakatvāditi ।।
aneneśvara sārvajñyāsiddhiśca । idamuttarānumāneṣvapi draṣṭavyam ।। etenaiva vimataṃ brahmāṇḍādi dhārakaprayatnavatā dhṛtam gurutve satyapātitvāt viyati viha ṅgamaśarīravat । nanu adṛṣṭasyāpi kenacidadhiṣṭhātṛcetanena bhāvyamiti sa eveśvara iti cenna । tatrādhiṣṭhātuḥ kṛtyābhāvāt । na tāvannodanādikam । na cātiśayādhānam । sa kiṃ guṇo atīndrayaḥ kaścicchaktiviśeṣaḥ । na dvayamapi । tvayā guṇe guṇāntarānaṅgīkārāt । śakyanabhyupagamācca । nāpi sahakārisamavadhānam । adṛṣṭādeva tadupapatteḥ। nāpi kāryakāritvam । tasyādṛṣṭasvabhāvatvāt । ekakāryotpatyanantaraṃ kāryāntarā nutpādanaṃ ca prabalādṛṣṭāntarapratibandhenopapatteriti sudhāyāmeva vyaktatvāditi bhāvena doṣāntaramāha aneneti ।। uktānumānena kasyaciccetanasyaiva siddhyā tatsārvajñyāsiddheḥ । sārvajñyasya dharmigrāhakamānasiddhatvādi tīśvaravādopakramātpūrvaṃ tvaduktamayuktamiti bhāvaḥ idamiti ।। sārvajñyāsiddhadīṣaṇamityarthaḥ ।।
dhṛtirūpaṃ hetvantaramapi kusumāñjalyuktadiśānūdya nirāha eteneti ।। brahmāṇḍādītyādipadena pṛthivyādigrahaḥ । sādhye vyāpakatāsampattaye dhāraketi prayatne viśeṣaṇam । anyādṛśaprayatnasyāpatanāhetutvāt । laghuvastunyapatanavati vyabhicāravāraṇāya gurutve satīti hetuviśeṣaṇam । patamāne gurutvavati tannirāsāya viśeṣyam viyatīti ।। gagane viharatpakṣiśarīraṃ yathā prayatnavatā cetanena vihagajīvena dhṛtaṃ vimataṃ brahmāṇḍādi prayatnavadvināśyaṃ vināśitvāt pāṭhyamānapaṭavaditi nirastam । uktasiddhasādhanāprayojakatvānyatarānistārāt ।। na ca ghaṭādinirmāṇaṃ svatantrapuruṣaviśrāntaṃ nirmāṇatvāt idānīntanāpūrvaṃvastunirmāṇavat, ghaṭādiśabdavyavahāraḥ svatantrapuruṣaviśrāntaḥ vyavahāratvāt ḍitthādiśabdavyavahāravat lipivyavahāraḥ svatantra puruṣaviśrāntaḥ vyavahāratvāt idānīntananūtanalipivyavahāravadityādyanumānaistatsiddhiriti vacyam। tathā brahmāṇḍādidhārakaḥ kaścana cetanaḥsiddhyati । sa eveśvara iti bhāvaḥ ।।
dhṛtyāterityatrāpiṃpadopāttānumānaṃ vyanakti ।। etaccopalakṣaṇam । prabalādṛṣṭapratibandhena gurutvavatopyapatanopapatyāpyaprayojakatvamapātitvahotoḥ । sandigdhāsiddhatvaṃ ca"patatopi tasya mahatvena patanānupalambhavāt"iti sudhoktamapi dhyeyam ।। padyate gamyate vyavahārāṅgamartho aneneti vṛddhavyavahāra eva padaśabdenocyate । tatopīśvarasiddhiḥ । tathāhi । yadetatpaṭādinirmāṇanaipuṇyam kuvindādīnāṃ vāgvyavahāraścetyādikusumāñjalyuktiṃ hṛdi kṛtvā padādīśvasiddhirityetadapi nirāha nacetyādinā ।। tajjātīyanirmāṇānupajīvitvaṃ puruṣasya svāntryam । dvitīye tu tajjātīyavyavahārānupajīvitvam । tatra paryavasitatvaṃ tatra viśrāntatvam । asmadādipuruṣaviśrāntatvena bādha vāraṇāya ।। lāghavenetyasya kalpanādityanvayaḥ supteti ।। pūrvakālaiketi samāsaḥ । lādhavena sargādivabhavānāṃ suptaprabuddhanyāye na tvadabhimataviparītasya kalpāntarīyasaṃskārodbodhamātrasya kalpanādena ghaṭādinirmāṇāderupapatyā hetūnāmaprayojakatvāt । anyathā īśvarasya, dvyaṇukādikrameṇārabdhatadīyānantaraśarīrādeśca kalpane gauravāt ।।
suptaḥ san yaḥ paścātprabuddhaḥ sa yathā supteḥ pūrvamanubhūtaṃ ghaṭanirmāṇādi karoti tathaiva suṣṭyā dāvadṛṣṭādivaśena labdhadehaḥ sargādyakālīnakulādireva pralayātpūrvakālīnānubhavajanyasaṃskārodbodhena prāganubhūtaṃ smṛtvā sargādau ghaṭādinirmāṇaṃ tavdyavahāraṃ ca karotītyupapatyā tvadabhimatasvatantrapuruṣakṛtatvā siddheraprayojakatvādityarthaḥ ।। tarkaparāhatiṃ cāha anyatheti ।। svatantrapuruṣeṇaiva ghaṭādinānācitranirmāṇānāṃ sṛṣṭyādau kṛtatve kulālakuvindādinānāśarīrāṇāṃ dhāraṇeneśvara eva tānitāni vicitranirmāṇāni karotītyanantadehakalpanamīśvarasya syāt । tāni ca dvyaṇukādikreṇa janyānīti kalpanīyamityaprāmāṇikānekakalpanādgauravamityarthaḥ।। "pratyayapadenātrāśvāsaviṣayaḥ prāmāṇyamucyate"ityādinā"na cāsarvajño dharmādharmayoḥ svātantryeṇa prabhavati"ityantena kusumāñjaligranthenoktaṃ pratyayādīśvarasiddhirityetatprameyamapi niṣkṛṣyānūdya nirāha ।
na ca vācyaṃ sargādau brāhmaṇatvāderadhikārasyā jñāne karmānuṣṭhānasaṃbhavāt svatastadabhijñaḥ kaścitsvīkārya iti । stanapānapravṛttihetviṣṭasādhanatānumitihetuvyāptismṛtiva tsargādi bhavānāṃ prācīnakalpānuṣṭhitasya brāhmaṇyā dihetoḥ karmaṇaḥ, tasya brāhmaṇatvā vinābhāvasya ca, smṛtisaṃbhavāt ।। nacavācyamityādinā ।। svatastadibhijñāna iti ।। anyathānāśvāsenānuṣṭhānalopāpatteriti bhāvaḥ ।। stanapānapravṛttiheturyā iṣṭasādhanatānumitiḥ taddhetuvyāptismṛtivadityarthaḥ । sargeti ।। sargedāvutpannānāṃ brāhmaṇādīnāmityarthaḥ ।। śruteriti hetorhyayamarthaḥ । vedāḥ sarvajñapraṇītāḥ vedatvāvdyatirekeṇa pāmaravākyavaditi śrutirūpakāryeṇa vyatirekihetuneśvarasiddhiriti । vākyādityasya tu vedāvākyāni pauruṣeyāṇi vākyatvādasmadādivākyavadityanvayinā vākyatvahetuneśvarasiddhiriti । tadubhayamapi vedāpauruṣeyatvavāde nirastamityupetya"saṅkhyāviśeṣācca sādhyo viśvakṛdavyayaḥ"ityasya prapañcanapareṇa"saṅkhyāviśeṣāt khalvapi"ityādinā kusumāñjanigranthenoktaṃ niṣkṛṣyānuvadan śaṅkyate nanvityādinā ।। dravyatvena hetunā tryaṇikasya parimāṇavatve siddhe tasya parimāṇasya kāryaguṇatvena janyatve ca sati bhāvakāryasya ca kāraṇatrayajanyatayā tryaṇukasya samayikāraṇasyādṛṣṭā nirmitasya bhāvepyasamavāyikāraṇaṃ vdyaṇukāgatatritvasaṅkhyā vācyā tribhirvdyaṇukaistryaṇukārambhāditi bhāvena saṅkhyā janyatvaṃ tāvaddharmānoktaprayogoktyā sādhayati - tryaṇikaparimāṇamiti ।।
nanu tryaṇukaparimāṇaṃ saṅkhyāsamavāyi kāraṇakaṃ parimāmapracayājanyaparimāṇatvāt । etadghaṭārambhakakapāladvayasamānaparimāṇa kakapālatrayārabdhaghaṭāntaragatātiśayitaparimāṇavat । na ca viśeṣaṇāsiddhiḥ । tryaṇukaparimāṇasya dvyaṇukaparimāṇa paramāṇugatadvitvarupasaṅkhyānimittakāraṇāpekṣābudhyāśrayatveneśvarasiddhirasti । tathāpi pararamāṇuvdyaṇukaparimāṇayordvayorapyaṇuparimāṇatvāt vdyaṇukapiramāṇapakṣatāpakṣe hetorviśeṣaṇāsiddhervakṣyamāṇadiśā parirtumaśakyatvāt tryaṇukaparimāṇasya pakṣatvoktiḥ । hetau parimāṇājanyetyuktyā ghaṭādiparimāṇe pracayājanyetyuktyā tūlapiṇḍaparimāṇe janyetyuktyā paramāṇvādiparimāṇe guṇatvādityanuktvā parimāṇatyuktyā ghaṭagatarūpādau vyabhicāraśaṅkā nirastā । na ca hetoraprayojakatvaṃ śaṅkyam । janyaparimāṇasya saṅkhyāparimāṇapracayarūpatritayajanyatvāt । dvābhyāmajanyatve sati janyatvasya saṅkhyājanyatvena vinānupapatteriti bhāvaḥ ।। vardhamānādyunuktamapi dṛṣṭāntaṃ svayaṃ darśayati etadghaṭeti ।। kaścidbuddhastho ghaṭa etadghaṭapadenocyate । ghaṭāntaragatātiśayitaparimāṇe kapālasthatritvasaṅkhyājanyarūpasādhyasyoktarūpahetośca satvaṃ vyaktamiti bhāvaḥ aṇutvāpatteriti ।। tathā ca tryaṇukasyāpratyakṣatāpatteriti bhāvaḥ ।।
janyatve tadvadevāṇutvāpatteḥ । niravayavāvayavārabdhe dvyaṇuke dvyaṇukāntaraniṣṭhabhūyovayavāsaṃyogitvaṃ sati tatsaṃyogitvarūpasya pracayasyāpyasambhavāt । tasmātryaṇukaparimāṇaṃ prati paramāṇuparimāṇaṃ na parimāṇā rambhakaṃ aṇuparimāṇatvāt dvyaṇukaparimāṇavat । vdyaṇukaparimāṇasya paramāṇuparimāṇā daṇukamatvāpatteḥ । tasmātpariśeṣādvyaṇukaparimāṇasya paramāṇuniṣṭhadvitvasaṅghyaivāsamavāyi kāraṇam । pracayasvarūpaṃ vadannaiva tadajanyatvaṃ vyanakti niravayaveti ।। niravayavābhyāṃ paramāṇurūpāvayābhyāmārabdha ityarthaḥ । vardhamānoktaprayogāntaramāha evamiti ।। saṅkhyāyā eva janakatvena vdyaṇukaparimāṇajanma na tu tatparimāṇeneti na bādho vdyaṇukaparimāṇānutpādo vā śaṅkya iti bhāvaḥ । ayaṃ ca prayogo vdyaṇukaparimāṇe । tatroktaprayogo atrāpi dhyeyaḥ ।। vdyaṇukaparimāṇe aṇutvasyopagameneṣṭāpattinirāsāyāha aṇutamatveti ।। parimāṇasyājanakatvāt pracayasya ca prāguktarūpasyāsambhavādityarthaḥ । tataśca kimīśvarasiddhāvāgatamityataḥ kusumāñjalyuktaprayogamāha te ceti ।। te ca tritvadvitve apekṣābuddhijanye anekavṛttisaṅkhyātvāt ghaṭavṛttidvitvādivat । apekṣābuddhiścāsmādādiṣvasaṃ bhavinī tadādhāramīśvaraṃ kalpayatīti cenmaivam ।।
paramāṇugataikatvayoḥ tryaṇukaparimāṇaṃ ca prati vdyaṇukaniṣṭhaikatvānāmasamavāyikāraṇatvasaṃbhavāt । vdyaṇukaparimāṇagate ityarthaḥ । ekatve vyabhicāravāraṇāya hetāvanekavṛttītyuktiḥ । saṃyogādau tadvāraṇāya saṅkhyātvādityuktiḥ । tadādhāramīśvaramiti ।। dvitvasya nimittakāraṇabhūtāpekṣābuddhināśa nāśyatvaniyamepīśvarabuddhernityatayā kāraṇāntaranāśaprayukta eva paramāṇvādigatatadvitvādināśa iti na tasya nityatvaśaṅketi bhāvaḥ ।। ādyahetoranyathopapatyā tvadabhimatāpekṣābuddhyāśrayatvena neśvarasādhakatetyaprayojakatvamiti bhāvena siddhāntayati ।। saṃkhyāyonitvepīti ।। vdyaṇukatryaṇukaparimāṇayoḥ paramāṇukagatasaṅkhyājanyatvepītyarthaḥ ।
apītyabhyupagamavādaḥ vdyaṇuketi ।। vdyaṇukatrayaniṣṭhetyarthaḥ ।। nanu naivaṃ sambhavati । ekatvānāmanekatvāt । dvitvatritvayostu pratyekamekaikatvena lāghavāt dvyaṇukatryaṇukagataparimāṇayordvayorapi svāvayavagataikatvasaṅkhyājanyatvāviśeṣeṇa tryaṇukapimāṇasyāpyaṇu tvāpatteścetyata ādyaṃ nirāha ekatvānāmiti ।। ekatvānāmanekatvepi kḷptatvāt । dvitvatritvayostu pratyekamekatvepi kalpyatvāt ।। na ca tryaṇu karimāṇasya dvyaṇukagatānekaikatvāsamavāyikāraṇakatve dvyaṇukaparimāṇavadaṇutvaṃ syāditi vācyam । aṇutvarūpaṃ viśeṣaṃ prati nityasaṅkhyātvena mahatvarūpaṃ viśeṣaṃ prati janyasaṅkhyātvena hetutvopapatteḥ ।।
antyamāśaṅkya nirāha na ceti ।। paramāṇugataikatvayoḥ nityatvāttajjanyaṃ dvyaṇukaparimāṇamaṇu । dvayaṇukagatānāṃ trayāṇāmekatvānāṃ janyatvājjanyaṃ tryaṇukaparimāṇaṃ mahadityupapatterityarthaḥ ।। yadyapi tribhirekatvairjanyatvādeva tryaṇukaparimāṇaṃ mahat ekatvadvayajanyatvādvyaṇukaparimāṇamaṇviti suvacam । tathāpi caturaṇakādi parimāṇasyāpi saṅkhyāta eva jananopapatteriti vaiśiṣikādhikaraṇasudhoktadiśā sarvakāryaparimāṇānāmapyekarūpatvalābhena kḷptatattatsamavāyikāraṇagatānekaikatvasaṅkhyājanyatvameva syāt । tryaṇukādikāryagataparimāṇasya sarvasyāpi tvanmate mahatvena janyasaṅkhyotpannatvenāṇuparimāṇavailakṣaṇyopapatteriti bhāvenaiva janyaśaṅkhyātvenetyevamuktam ।। nanu kāraṇagataikatvasaṅkhyāyāḥ kāryagataparimāṇaṃ prati niyatapūrvavṛttitvepi dvitvatritvādisaṅkhyāṃ pratyasamavāyikāraṇatayā kḷptatvena tanturūpāderivānyathāsiddhatvānna parimāṇakāraṇatvam, kutastadviśeṣāsamavāyikāraṇatvamiti cenna ।
kiñca dravyārambhakatvena kḷpsya tvaduktasaṅkhyāviparītasyaikasya saṃyodasyaiva parimāṇahetutā kalpyā । niyatapūrvavṛttitvena kḷptetasminnanyathāsi ddhimātrakalpane lāghavāt । na tu dvitvasya । tatsvarūsyānanyathāsi ddhatvamātrakalpane lāghavāt । na tudvitvasya । tatsvarūpasyānanyathāsiddhaniyamapūrvavṛttitvānāṃ ca kalpane gauravāt ।। anyatra tathātvepi paramāṇu gataikatvasaṅkhyāyā asambhavitatāpekṣābuddhijanyaparimāṇvādigatadvitvabahutvasaṃkhye pratyasamavāyitvakalpanāpekṣayā parimāṇasamavāyikāraṇakalpanasyaiyocitatvāt । taddhetorevāstu hetutvaṃ kiṃ teneti nyāyāt । anekatvaṃ tu kḷptatvātkalpya dvitvādyapekṣayā laghvityuktam ।। yadyekatvānāmenakatvenāparitoṣaṃ manyase tarhi kḷptatvāddravyārambhakameva parimāṇārambhakamastu । kiṃ saṅkhyayāpītyāha kiñceti ।। tryaṇukārambhakadvyaṇukatrayasaṃyogasyānekatvepi dvyaṇukārambhakaparamāṇudvayasaṃyogasyaikatvādekasyetyuktam । ata evāgre"na tu dvitvasye"tyevektiḥ ।।
nanu dravyetpattāvanyathāsiddhasya kathaṃ parimāṇahetutetyata āha niyateti ।। ananyathāsiddhiśca niyamaśca pūrvavṛttitvaṃ ca teṣāmiti vigrahaḥ । dvitvajanyatvepi parimāṇasya neśvarasiddhirityāha kiñcedānīntaneti ।। kiñcedānīntanabrāhmaṇasya brāhmaṇapūrvakatvepi sargādikālīnasya tasyādṛṣṭaviśeṣopahitabhūtapūrvakatvavat idānīntanadvitvāderapekṣābuddhijanyatvepyādikālīnasyādṛṣṭaviśeṣopahitaparamāṇumātrapūrvakatvamastu । anyathā nityāpekṣābuddhivannityabrāhmaṇopi kalpyaḥ syāt ।। yuktaṃ caitat । anyathā samavāyyapekṣābuddhināśa rūpayoḥ paramāṇuvṛttidvitva nāśahetvopabhāvena tannāśābhāvāpātāt । adṛṣṭaviśeṣopahitāyā īśvaraniṣṭhāpekṣābuddherhetitvena tannāśādvitva nāśe āvaśyakatvādadṛṣṭaviśeṣa eva heturastu ।
"brāhmaṇyāṃ brāhmaṇājjāto brāhmaṇaḥ parikīrtitaḥ"। iti smṛterāha brāhmaṇasyeti ।। pṛthivyādipañcamāhābhūtetyarthaḥ । sargādāvadṛṣṭopagṛhītabhūtabhedānmīnādiśarīrotpattāvityādimaṇikṛdādyukteriti bhāvaḥ।। vaijātye samāne api kotra pakṣe viśeṣa ityata āha yuktaṃ caitaditi ।। anyatheti ।। nityeśvarāpekṣābuddhijanyatva ityarthaḥ tannāśeti।। dvitvanāśetyarthaḥ । īśvarāpekṣābuddhernityatvādavanināśe api tadutpādita dvitvāde nimittāntaranāśena nāśa iti vardhamānoktamāśaṅkya nirāha adṛṣṭeti ।। adṛṣṭanāśetyarthaḥ na caivamiti ।। kvaci ddṛṣṭopahitaparamāṇupūrvakatve
na caivamananugamaḥ । brāhmaṇavadvaijātyasaṃbhavāt ।। kiñca dvitvāderapekṣābuddhijanyataiva na । anvayavyatirekānuvidhānasya vyañjakatvenāpyupapatteḥ । na cāvinigamaḥ । senādibuddhyālambanasyeyattayāniścitānekaikatvabuddhijanyasya bahutvasya satvepi iyattayā viniścitaikatvabuddhirūpavyañjakābhāvena śatatvādyapratītyā vyañjakatvasya tvayāpi svīkārāt ।। vastutastu vdyaṇukādiparimāṇaṃ tvaduktasaṅkhyā viparimāṇajanyameva । kvacidapekṣā buddhipūrvakatve ca satītyarthaḥ brāhmaṇavaditi ।। ādikālīnabrāhmaṇasya kāraṇavaijātyavadihāpi saṃbhavādityarthaḥ । yadvā tṛṇāraṇimaṇinyāyenādikālīnedānīntanayorbrāhmaṇayorbhinnakāraṇajanyayorvaijātyavadihāpyupapatterityarthaḥ ।।
dvitvāderapekṣābuddhijanyatvamabhyupetyoktam । vastutastadeva nāsti । yena tadāśrayatayeśvarasiddhiḥ syādityāha kiñceti ।। tadanvayādyanuvidhānā tkathamityata āha anvayeti । evamutprekṣya svayaṃ pakṣa catuṣṭayamuktvā idānīṃ "mahatvaṃ caiva dīrghatvaṃ tryaṇukādyeṣu kalpitam । tasmācca sadṛśaṃ kāryaṃ tatkāryeṣūpajāyate ।। yathā tathaiva hṛsvatvātpārimāṇḍalyatopi hi ।
jāyeta sadṛśaṃ kārye parimāṇaṃ samatvataḥ"।। ityādivaiśeṣikādhikaraṇānuvyākhyānoktasamādhimāha vastutastviti ।। viparyayeṇāpītyādivākyārūḍhatvāya tvaduktasaṅkhyāviparītetyuktiḥ ।। paramāṇuvdyaṇukaparimāṇaṃ parimāṇā rambhakandravyasamavāyikāraṇaparimāṇatvāt tryaṇukaparimāṇavadityādyanumānāt ।।
na ca paramāṇuparimāṇaṃ parimāṇānārambhakaṃ nityaparimāṇatvāt gaganaparimāṇavat, aṇuparimāṇatvāt manaḥparimāṇavaditya nena satpratipakṣatā । dravyasamavāyikāraṇaparimāṇatvābhāvasyopādhitvāt ।। sudhoktaprayogamāha- paramāṇuvdyaṇukaparimāṇamiti ।। samudāyābhiprāya mekavacanam । parimāṇe ityarthaḥ । svasvakāryavdyaṇukatryaṇukagataparimāṇārambhake iti sādhyārthaḥ । dravyasamavāyikāraṇagataparimāṇatvāditi hetvarthaḥ । atra dravyetyuktyā śabdasamavāyikāraṇagatagaganaparimāṇe, samavāyītyuktyā ghaṭakāraṇadaṇḍādiparimāṇaṃ guṇatvādityanuktvā parimāṇatvātyuktyā paramāṇvādigatarūpādau vyabhicāraśaṅkā nirāsaḥ । ādipadena"vdyaṇukatryaṇukaparimāṇe svāśrayasamavāyikāraṇagataparimāṇārabdhe kāryagataparimāṇatvāt caturaṇukādiparimāṇava"dityādisudhoktagrahaḥ । ityādyanumānātparimāṇajanyamevānumīyata iti pūrveṇānvayaḥ ।। sudhokte eva pratipakṣa śaṅkātatsamādhāne cāha na cetyādinā ।। mṛtpiṇḍādiparimāṇe vyabhicāravāraṇāya hetau nityetyuktiḥ dravyeti ।। na cāprayojake hetuḥ । kāraṇagataguṇānāṃ kārya guṇaṃ prati sajātīyatvenānambhakatvasyotsargikatvat । parimāṇasāmānyaṃ prati kāraṇatvagrahadaśāyāṃ parimāṇatvasya niyamenopasthiteśca ।।
gaganakālaparimāṇe sādhyavyāpakatvāt sādhanavati pakṣe abhāvena sādhanāvyāpakatvāditi bhāvaḥ। na ca pūrvasādhanavyatirekatvānnāyamupādhiḥ, pratipakṣamātrocchedāpatteriti vācyam । prācī nahetoranukūlatarkavatvena sādhyavyāpyatvaniścaye sati tadvyatirekasya pratipakṣānumāne sādhyavyāpakatva niścayāt । yatra tu sthāpanāyā ābhāsatvaṃ tatraivaṃ viśeṣādarśanadaśāyāṃ satpratipakṣe pūrvasādhanavyatirekasya sādhyavyāpakatvenānupādhitvam । yathā śabdo anityaḥ guṇatvādityatra śabdo nityo vyomaikaguṇatvādityanena satpratipakṣe guṇatvābhāvenopādhiḥ । jalaparamāṇurūpe sādhyāvyāpakatvāt । atra pūrvasādhanavyatirekasyāpyupādhitve na kopi doṣa iti bhāvena sthāpanāyāṃ nirupādhisahacārakāryakāraṇabhāvagraharūpānukūlatakārai vyanakti । na cāprayojako heturityādinā ।। jātita eva prāptatvāt apavādābhāve tasyāpi pramāṇatvāt । bādhakasya cehāgre nirasiṣyamāṇatvāt asyāpyutsargaviṣatvameveti bhāvaḥ।। nacaivamapi tūlapiṇḍādiparimāṇasya śithilabhūyo avayavasaṃyodarūpapracayamātrajanyatvāt tūlapiṇḍasamavāyikāraṇagataparimāṇe vyabhicārī sthāpanāheturiti vācyam । tasyāpi pakṣatuvalyatvāt ।। parimāṇasāmānyaṃ prati saṃyogasāmānyasya saṃkhyā sāmānyasya vā kāraṇatvamastviti cenmaivam । na caivaṃ satyaṃśe bādhaḥ । pracayakāraṇatāyā apyanivāraṇāt । na cobhaya kāraṇatvakalpane gauravadoṣaḥ ।"dvayorapi kḷptaśaktitvā"diti sudhāyāmevoktatvat । na ca kḷptaśaktitvaṃ parimāṇe asiddham । kāraṇagatetyādinoktatarkadvayasiddhatvāt । vakṣyamāṇadiśā pracayasaṅkhyayoḥ parimāṇahetutvāditi bhāvaḥ ।।
kāraṇaparimāṇasya kāryaparimāṇaṃ pratīva pracayasaṅkhyayorapi kāraṇatvaṃ kḷptamiti iha paramāṇvādigatasaṅkhyāpi kāraṇaṃ syāditi śaṅkate nanvati ।। saṃyogaviśeṣasyeti ।। kāraṇatvadarśanādityanvayaḥ । pracayaḥ prasaṅgādupāttaḥ । bahutvasya kāraṇatvagrahe sthalamāha ।। tulyaparimāṇakapāladvayārabdhaghaṭāpekṣayā tattulyaparimāṇakapālatrayajanyaghaṭagataparimāṇa ityarthaḥ । tādṛśeti ।। pūrvadravyāvayavasamānaparimāṇetyarthaḥ ।। yadviśeṣayoḥ kāryakāraṇabhāvo bādhakābhāve tatsāmānyayorapi kāryakāraṇabhāva iti nyāyenetyarthaḥ ।। kāryagataparimāṇaṃ prati kāraṇagataparimāṇameva sarvatra heturna tu pracayādirapīti siddhāntayati maivamityādinā ।। autsargikasya niyatopasthitikasya ca sādhye satyeva tadviparīte pramāṇapravṛtteḥ । na caivaṃ dvyaṇukatryaṇaukaparimāṇayoḥ paramāṇuparimāṇasājātyaṃ syāditi vācyam । guṇatvāsākṣātdvyāpyajātyā sājātyāpādana iṣṭāpatteḥ । tadvyāpyajātyā tadāpādane tantuparimāṇagatasya mahatvavyāpyasyā pakarṣarūpajātiviśeṣasya paṭaparimāṇe abhāvena vyabhicārāt । anyathā saṃkhyāsaṃyogajanyatve api mahatsamavetayostayoraṇautvajanakatvaṃ syāt ।।
kiñca dvyaṇukādiparimāṇasya kevalasaṅkhyāyo nitya eva dvitvādivatsaṅkhyātvena kāraṇasājātyaṃ syāt ।। yadvā anyatra saṅkhyāyā mapi kḷptaśaktitva mastu । prakṛte tu utsargataḥ prāptaparimāṇahetutvamevāstu bādhakābhāvādityāha maivamityādinā ।। asti paramāṇvādiparimāṇārambhavāde api tulyaparimāṇāpattireva bādhiketyāśaṅkya nirāha na caivamiti ।। paramāṇvādiparimāṇasya svakāryagataparimāṇārambhakatva ityevaṃśabdārthaḥ sājātyamiti ।। tathā cāpratyakṣatāpattiriti bhāvaḥ । sākṣādvyāpyeti ।। parimāṇatvajātyetyarthaḥ ।। tadvyāpyavyāpyeti ।। parimāṇaṃ caturvidham । aṇutvaṃ, mahatvaṃ, dīrghatvaṃ hṛsvatvaṃ ceti । kiñca parasiddhaṃ parimāṇatvāvāntaramaṇutvādijātibhedamaṅgīkṛtye damuktam ।।
vastutastu yathā tryaṇukādiṣu mahatvame kajātīyamevotkarṣāpakarṣavat, yathā cāṇutvaṃ paramāṇudvyaṇukayoḥ evaṃ parimāṇamavāntarajātirahitameva sarvadravyeṣūtkārṣāpakarṣavadvartate । etasyaivotkarṣāpakarṣo ca pratiyogibhedena sannikarṣaviprakarṣāvivāviruddhau vistarastu sudhāyāṃ draṣṭavyaḥ ।। paramāṇāvevāṇuparimāṇaṃ dvyaṇuke hṛsvaparimāṇaṃ tryaṇukādau mahatvādityabhyupagamena dvyaṇukepyaṇutvarūpaparimāṇatvāvāntarajātimatparimāṇaṃ tryaṇuke ca hṛsvatvarūpaparimāṇatvavyāpyajātimatparimāṇaṃ syādityāpādāne cetyarthaḥ ।। svotprekṣitapakṣaiḥ sahoktāni pañcamā samādhānānyapi parimāṇa pravādānanu kūlānīti manvānaḥ aparamatamāśritya parasyedaṃ dūṣaṇābhidhānam"iti sudhoktaṃ hṛdikṛtvāha - kiñca parāsiddhetyādi ।। tasmādīśvarasya sārvajñādervedanirapekṣānumānenāsiddheḥ kalpanāgauravaṃ sustham ।।
īśvarasyānumānikatvabhaṅgaḥ ।। īśvaravādaḥ samāptaḥ ।। sudhāyāmiti ।। vaiśeṣikādhikaraṇe samayapāda ityarthaḥ ।। īśvarasyānumānikatvabhaṅgaḥ ।।
īśvaravādaḥ samāptaḥ ।। nanu tathāpi varṇasamudāyarūpasya vedasya na nityatvam । śāntaḥ kolāhalaḥ śrutapūrvo gakāro nāstītyādipratyakṣeṇa, varṇo anityaḥ bhāvatve sati kṛtakatvāditayanumānena ca varṇānāmevānityatvāditi ceducyate । tathāpīti ।। pauruṣeyatve dharmādyasiddhāvapi kalpanagauravadoṣabhāvepi veda pauruṣeyatve mānābhāvepītyarthaḥ ।। nānādinityatvamityarthaḥ ।। dvitīyastabake kusumāñjalāvudayanoktamāha ।। śruteti ।। pūrvaṃ śrutaḥ śrutapūrva ityarthaḥ । śabdo anitya utpattidharmatvādityudayanānumānasya
pariṣkārapūrvaṃ maṇānuktasyāyamanuvādo varṇa ityādi ।। śāntaḥ kolāhala iti dhārghvani vaṣayaiva । dhvaniviśeṣasyaiva kolāhalatvāt । śrutapūrvo gakāro nāstīti dhīstu nāstyeva ।śruta eva gakāraḥ punaḥśrūyate eka eva gakāro asakṛduccārita ityādipratyābhijñāvirodhāt । kintūccāraṇenopalabdha varṇasyānupalabdhimātreṇa śrutapūrvo gakāro na śrūyata ityeva dhīḥ । uktaṃ hi ṭīkākāraiḥ"prāguccāraṇā danupalabdhā varṇā uccāraṇe satyupala labhyante ityevānubhavasiddham । na tu teṣāmutpattirvināśo vā"iti ।। maṇau varṇātmakaśabda ityuktāvapi maṇikṛnmateṃ'śatassiddhasādhanasyā doṣatvādvarṇapadānarthakatyam । varṇa ityeva tu chalatvāttathāśaṅkaiva na yukteti varṇo anitya ityevānuvādaḥkṛtaḥ ।
varṇānāmanityatvepi na vedanityatvakṣatiḥ । tathāpyabhyupetya tatsamādhatte । ucyata ityādinā ।। vyaktaṃ caitadvedānte grantha eva ।। dhvaniviśeṣasyaiveti ।। yattu vardhamāne anabhivyaktavarṇatvavyāpyajātiviśeṣo varṇasamūha eva kolāhala ityuktam । varṇaśūnyadhvaniviśeṣepi kolāhalapadaprayogāt ।। pratyabhijñeti ।। tadbhrāntitvaṃ tvagre nirasiṣyata iti bhāvaḥ ।। uktaṃ hīti ।।"na coccāraṇakāla eva varṇā nutpattiriti vācya"miti tatvanirṇayavākyasambandhiṭīkāyāṃ varṇajanmavarṇābhāvabudhyoruccāraṇakriyāviṣatvamityetaduktamityarthaḥ ।। astu vā sā । tathāpi ghaṭo nāstītivanna viśeṣyamātraniṣedhikā । śrutapūrvatvaniśiṣṭaniṣedhastvalaṃ kṛtapūrvaścaitro nāstītivatpūrvakālāvacchinnaśravaṇadhvaṃ sarūpaviśeṣaṇa niṣedhenāpyupapannaḥ ।। astu vā sā viśeṣyamātraniṣedhikā । tathāpivyañjaka uccāraṇe avyañjakatvabhrāntyāliṅge anupalabdhimātre yogyānupalabdhirūpaliṅgābhimānādbhrāntirūpānumitireva sā ।
anubhave vipratipannaṃ pratyāha -astu vā seti ।। śrutapūrvo gakāro nāstīti dhīrityarthaḥ ।। ghaṭasya kevalatvādasya ca saviśeṣaṇatvāditi bhāvaḥ । alamiti ।। pūrvamalaṅkṛto alaṅkṛtapūrva ityarthaḥ । viśeṣaṇaniṣedheneti ।।"saviśeṣaṇe hi vidhiniṣedhau viśeṣye bādhe viśeṣaṇamupasaṃkrāmata"iti nyāyādiha na viśeṣyabādhasya prāguktapratyabhijñānavirodhena vyaktatvāditi bhāvaḥ ।। viśeṣyabādhe vivādinaṃ pratyāha ।। dhīrisyarthaḥ ।। bhrāntirūpetyādinānvayaḥ । bhrāntirūpatve bījamāha ।। vyañjaka iti ।। varṇau nāsti anupalabdheḥ stambhādivaditi liṅgābhālajanyānumitireva । nāpi pramitirūpā । paramāṇvādāvanupalambhe satyapi nāstitvābhāvena vyabhicāritayānupalabdhimātrasyāliṅgatvena talliṅgatvasyābhimānikatvāt । aliṅge ca liṅgatvābhimāno yogyānupalabdhitvabhramamūlaḥ। sopi bhramaḥ uccāraṇasya na varṇābhivyañjakatvam । kintūtpādakatvameveti bhrāntimūla evetyarthaḥ।। na tu pratyakṣā ।। na cendriyaviśeṣaṇatā pratyāsattiḥ । cakṣuṣā svaviśeṣaṇīyabhūtasya ghaṭaniṣṭharūpapratiyogikābhāvasya grahaprasaṅgāk ।
etena śrutapūrvo gakāro nāstīti pratītirniranumānādityasat । śabdasyaiva pakṣīkaraṇe hetoranāśrayātvam । ākāśasya pakṣatve tadvattayānupalabhyamānatvahetora nekāntikatvam । śabdasadbhāvakālepi tasya satvāt । evaṃ kālapakṣepi doṣāt । ahamidānīṃ niḥśabdaśrotravān śabdopalabdhidharahitatvāt badhiravaditi cenna । dṛṣṭāntasya sādhyavikalatvāt vyāhatatvāccetyādikhaṇḍanaṃ nirastaṃ dhyeyam ।। atītaghaṭādau jñānaviṣayatvābhāvapratiyogitvādidharmavadanupalabhya mānadharmasyāpi sambhavenāsiddhyāderanāpatteriti ।। tādṛśabuddheḥ pratyakṣatvepi śuktirūpyādipratyakṣavatpratyabhijñārūpaprabalapratyakṣabādhādbhrāntireveti suvacam । tathāpyudayanoktapratyakṣatvopapādanakhaṇḍanāyaivamuktiḥ ।। asti hi śrotraśabdābhāvayorviśeṣaṇaviśeṣyabhāva ityādinodayanoktamāśaṅkya nirāha na cendriyeti ।। śrotrarūpendriye śabdābhāvasya satvena tayoḥ sambandhāntaramātreṇa tadupaśliṣṭsvabhāvarūpaviśeṣaṇatāpratyāsattirityarthaḥ । viśeṣaṇa bhāvenaiva samavāyāvayorgrahaṇāditi bhāvaḥ cakṣuṣeti ।। svasambandhiviśeṣaṇatayaivābhāvāderindriyeṇa grahaṇāt । na tu svaviśeṣaṇatvenaiva ।
tvadabhimatasya yogye adhikaraṇe anupalabdhirūpasyendriyasacahakāri ṇo asatvācca । tvanmate cādhikaraṇasya gaganasyāyogyatvāt ।। na cādhikaraṇasyāyogyatvepi pratiyogino yogyatvāttatsahakāriṇī yogyasyānupalabdhirastīti vācyam । pārthivaparamāṇau jalatvābhāvasya pratyakṣatvaprasaṅgāt ।। tathātve ghaṭaniṣṭhaṃ yadrūpaṃ tatpratiyogikābhāvasya cakṣuṣyapi satvena cakṣuṣā viśeṣaṇatārūpapratyāsatyā mama cakṣuṣā ghaṭarūpaṃ neti rūpābhāvagrahaṇaprasaṅga ityarthaḥ।। nanu pratyāsatteḥ phalabalakalpyatvādrūpābhāvādinā viśeṣaṇatārūpapratyāsattikalpakaṃ netyato doṣāntaramāha yogya iti ।। yadvā svasambandhiviśeṣaṇatayaivābhāvāderindriyeṇa grahaṇāt ।। cakṣuṣā ca ghaṭādirūpābhāvo rūpatvādau rūpaṃ neti gṛhyata eva । prakṛte ca śrotrasaṃmbandhyākāśaviśeṣaṇatāstyeva śabdābhāvasyetyataḥ kiṃ yogye svasaṃbandhini viśeṣaṇatayābhāva grahaḥ utāyogye ? ādya āha yogya iti ।। pratyakṣayogyapratiyogino anupalabdhītyarthaḥ । siddhānte sākṣipratyakṣatvādāha tvanmata iti ।। antyo atiprasaṅgaduṣṭa iti bhāvaḥ । nanu nātiprasaṅgaḥ । pratiyogino yogyatvasyātiprasaṅgabhañjakatvāditi bhāvenāśaṅkya nirāha ।। na ceti ।।
na ca pratiyogivadvyāpyetarapratiyogyu palambhakasāmagrīrūpayogyatāviśiṣṭānupalabdhistatsahakāriṇī । evaṃ ca jātigrahe vyaktiyogyatāyā api kāraṇatvātparamāṇoścā yogyatvānnoktadoṣaḥ । yadvā anupalabdhirhipratyakṣasyābhāvagrahe sarakāriṇī । sā ca nānupalabdhimātram । ati prasaṅgāt । kintu yogyānupalabdhiḥ । sā ca yogye adhikaraṇe anupalabdhirūpā vā, yogyasya pratiyogino anupalabdhirūpā vā, yogya rūpānuvalabdhi bhūtānupalabdhirūpā vā ? tatrānupalabdheryogyatvaṃ ca kiṃ pratiyogitadvyāpyetaretyādirūpaṃ vā, pratiyogisatvavirodhitvarūpaṃ vā, pratiyogisatvā pādanetyādirūpaṃ vā ? pakṣapañcake api na varṇābhāvasya pratyakṣatāsiddhiriti bhāvenādyaṃ nirāha ।। dvitīyamāśaṅkyā nirāha ।। uktadoṣanirāsāya tṛtīyaṃ pakṣaṃ kusumāñjalyuktamāśaṅkya nirāha ।। pratiyogi ghaṭādi, yacca ghaṭādivyāpyaṃ sannikarṣādi, tābhyāmittarā ghaṭādilakṣaṇapratiyogyupalambhakasāmagrī saivānupalabdheryogyatā । tadviśiṣṭānupalabdhirabhāvapratyakṣe sahakāriṇītyarthaḥ । ghaṭābhāvapratyakṣe tathādarśanāditi bhāvaḥ । pratiyogisatvenupalabdherevābhāvaḥ । tavdyāpye satyapipratiyoginaḥ satvaniyamenānupalabdhirneti tābhyāmitaratvenopalabhyakasāmagrī viśeṣitā ।। upalambhakasāmagrīrūpayogyatābhāvena pārthivaparamāṇau jalatvādyabhāvapratyakṣatāpattidoṣo netyarthaḥ । nanvevaṃ śābdābhāvopi na
pratyakṣaḥ syāt jātigraha iva viśeṣaṇagrahepyāśrayayogyatvasya tantratvā yogyānupalabdhyabhāvādityata āha ।। viśeṣaṇagrahe tvāśrayayogyatā na hetuḥ । anyathāgandhādigraho na syāditi । śabdābhāvagraha uktarūpānupalabdhirastītyudayanoktaṃ yuktam । ekasya saṃyogino apagame sati saṃyoga dhvaṃsasyāpratyakṣatāpātāt । tatra pratiyogibhūtātsaṃyogāttadvyāpyātsannikarṣāccātiriktasya saṃyogopalambhakasyaikasya saṃyogino abhāvāt । varṇopalambhakasyoccāraṇasyābhāvenopalambhakasāmagryā asatvācca ।। śabdarūpa rasagandhātiviśeṣaṇetyarthaḥ । tathā ca gaganalakṣaṇādhikaraṇasyāyogyatvepyuktarūpayogyatāviśiṣṭaśabdānupalabdherbhāvena śrotreṇa gagane śabdābhāvagraho yukta iti bhāvaḥ kutopratyakṣatvāpāta ityataḥ yāvadulambhakamelanarūpasāmagryabhāvāditi bhāvenāha ।। ekasaṃyoginopagamasthala ityarthaḥ ।।
nanu saṃyogābhāvānyābhāvapratyakṣe sahakāriṇīyamanupalabdhoryogyatetyata āha।। sannikarṣagranthānte maṇyuktadiśā śabdādyabhāvapratyakṣatvānukūlaṃ caturthapakṣabhūtaṃ yogyatvamanūdya nirāha ।। pratiyogisatvavirodhīti bahurvrīhiḥ । yasyā anupalabdheḥ pratiyogisatvaṃ virodhi sānupalabdhiryogyānupalabdhiḥ । bhūtale ghaṭādyanupacalabdhastādṛśī । paramāṇvādyanupalabdhistu naivam । sā ca śabdābhāve saṃyogadhvaṃse cāsti, śabdādeḥ satvenupalabdhyayogāt, pārthivaparamāṇugate jalatvābhāve tu nāsti, vyakterayogyatvena jalatvānupalabdhisambhavāditi maṇyuktaṃ nirastam । uktapratyabhijñayā śabdasya satvepi vyañjakābhāvenānupalabhyasambhavāt ।। etenaivapratiyogisa tvāsañjanaprayu ktasañjanaviṣayabhūtopalabdherabhāvarūpā yogyānupalabdhistatsahakāriṇī । ata eva pakṣilabhāṣye yadisyāttarhyupalabhyeteti tarkapuraskāramevābhāvajñānaṃ vyatpāditam । na caivaṃ ghaṭe manastvātyantābhāvo vāyau rūpavadanyonyābhāvaśca pratyakṣaḥ syāt;
tatsatvepyanupalabdhisambhavāditi bhāvaḥ ।। abhāvapratacyakṣasahakāriṇītyarthaḥ । asminpakṣe udayanapakṣoktaṃ doṣadvayaṃ neti vyanakti ।। śabdāderityādipadena saṃyogagrahaḥ । pūrvoktadoṣaśca netyāha ।। ukteti ।। eka eva gakārosakṛduccārita iti prāguktapratyabhijñayetyarthaḥ ।। pañcamaṃ pakṣamanūdya nirāha eteneti ।। pratiyogisatvāsañjaneti ।। āsañjanaṃ deśa viśeṣe vartamānatā । tatprayuktāsañjanaviṣayatvaṃ yasyā upalabdheḥ tādṛśopalabdhyabhāvo yogyānupalabdhiḥ । pratiyogisatvāsañjanaprasañjitapratiyogitākatvamanupalabdheryogyatvamityarthaḥ tatsahakāriṇī abhāvapratyakṣasahakāriṇi ukteti ।। vyañjakābhāvenetyuktarītyetyarthaḥ ।
yadi ghaṭe manastvaṃ syāttarhi yogyavyaktivṛttitvāt ghaṭatvamivopalabhyata; yadi mahati vāyau rūpavattādātmyaṃ syāt tarhi pṛthivyāmivopalabhyetetyā sañjanasambhavāditi vācyam । uktayogyānupalabdheḥ satveneṣṭāpatteriti nirastam । uktarītyā śabdasya satvepyanupalabhyasambhavena śabdasatvāsañjanenopalabdhyāsañjanāsambhavāt । kathaṃ ca viparyaye paryavasānanahitetarke niyamena sāpekṣasyābhāvajñānasyānanumititvam । tasmātpararītyāpi na varṇadhvaṃsa aindriyakaḥ । parābhimatasya sattayendriyasahakāriṇo anupalabhyasyābhāvāt ।। asminpakṣe anumititvaṃ sphudamityāha kathamiti ।। yadiha śabdaḥ syādupalabhyeta nopalabhyate ato nāsti śabda iti viparyaye paryavasānasahite । tarka iti viṣayasaptamī । tādṛśatarkaviṣaye niyamenāpekṣāsahitasyetyarthaḥ । tvanmate tarkasyā numānānugrahakamātratvenānumitireva tarkasāpekṣatvāditi bhāvaḥ parābhimatasyeti ।। pratiyogisatvaprasañjitapratiyogikatvādirūpayogyatvasyetyarthaḥ । anupalabhyasyetyanvayaḥ sattayeti ।। svarūpasattayā na tu jñāna yetyarthaḥ । tathātvehyanumānarūpatayā pṛthaḍmānatvenendriyasahakāritvābhāvāditi bhāvaḥ ।। manmate tu nendriyasyānupalabdhiḥ sahakāriṇī । sahakāriṇyā anupalabdheḥ pratyakṣāpratyakṣasādhāraṇopalabdhisāmānyābhāvarūpatve śaṅke śaṅkhatvena liṅgena ścaitye anumite śvato netyabhāvabhramānudayaprasaṅgaḥ ।।
na coktarūpānupalabdhirabhāvapramāheturiti vācyam । guñjāpuñje cakṣuṣāropitena vahnitvenoṣṇasparśānumitau satyāṃ tvacoṣṇasparśābhāvapramānudayaprasaṅgāt ।। nanu bhavanmate ghaṭābhāvādigrahe cakṣurāderyādṛśo anupalabhyaḥ sahakārī tādṛśa eva mamāpi śabdābhāvagrahe astvityata āha manmate tviti ।। cakṣurādīnā ghaṭāderiva tadabhāvasyāpi sākṣātsaṃyogasambandhenaiva grahaṇopapattau kimanupalabdhisahakāriṇeti bhāvena sahakāritākhaṇḍanamārabhate tathā hīti ।। anupalabdhirindriyasahakāriṇīti vadan praṣṭavyaḥ anupalabdhipadena pratyakṣādisādhāraṇapratiyogijñānasāmānyābhovo vā pratyakṣādisādhāraṇapratiyogipramābhāvo vā pratiyogipratyakṣābhāvo vā abhāvagrāhakendriyakaraṇakapratiyogipratyakṣābhāvo vivakṣitaḥ । ādyepi phalībhātābhāvagrahapadenābhāvajñānamātratābhāvaprameti । ādya āha sahakāriṇyā iti ।। ādyasya dvitīyamāśaṅkya nirāha na ceti ।। vahnitvenetyanantaraṃ liṅgeneti śeṣaḥ ।। na ca pramātvaviśeṣitoktapalabdhisāmānyābhāvo abhāvapramāheturiti vācyam । śuktau rūpyabhrame satyapi rūpyapramābhāvasya satvena rūpyābhāvaprasaṅgāt ।।
na coktarūpānupalabdhiḥ pratyakṣarūpopalabdhiviśeṣābhāvarūpā, tato noktadoṣa iti vācyam । tathāpi maṇḍūkavasāñjanadoṣeṇa vaṃśamuragatvena cakṣuṣā paśyatastvacoraga tvābhāvapramitiprasaṅgāt ।। pratyakṣaśabdenābhāvagrāhakatvenā bhipretendriya kāraṇakajñānavivakṣāyāmapi kapāle ghaṭo stīti cākṣuṣasākṣātkārasya vinaśyadavasthā'panne ghaṭe utpannatvādghaṭadhvaṃsānantaraṃ cakṣuṣā ghaṭadhvaṃsasākṣātkāro na syāt । dhvaṃsasākṣātkārotpatyapekṣayā pūrvakṣaṇa rūpe dhvaṃsotpattikṣaṇa uktarūpasya ghaṭasākṣātkārasya sthityā tadabhāvarūpahetvabhāvāt ।। tasmādbhāvasākṣātkāre abhāvānupalabdhirivābhāvasākṣātkāre api na bhāvānupalabdhiḥ sahakāriṇī ।
dvitīyamāśaṅkya nirāha na ca pramātveti ।। tṛtīyamanūdyanirāha na coktarūpeti ।। abhāvagrāhakendriyasahakārirūpetyarthaḥ । antyapakṣamanūdya nirāha - pratyakṣeti ।। cākṣuṣasākṣātkārasyeti ।। vinaśyadavasthāpannaghaṭaviṣaye jātasyeti bhāvaḥ ।। akṣuṣā iti nāsti - kha। ābhāva -ca-cha himateṃ-ca-kha-ka araṇaka-kha-ka-rā āstīti -cha-ka 'na' tyanantaramasti -ca-mu vārasyeti - a kiṃ tvavarjanāyasannidhiḥ । taduktaṃ paddhatau anupalabdhistvavarjanīyasannidhireveti । abhāvapratyakṣatāyāṃ tva dhikaraṇayogyatā tantram । anyathā paramāṇau jalatvābhāvagrahaprasabhaṅgasyāparihārtha syāt । itaranirūpyeṣu jñānecchādīrghatvaparatvapṛthaktvādiṣu kḷptatvācca । anyonyābhāvagrahe tvāyāpi svīkṛtatvācca । na tu tvaduktānekaviśeṣaṇaviśiṣṭānupalabdhistantram । viśeṣaṇaprayojanasyātiprasaṅganirāsasya dīrghatvādau kḷptādhikaraṇayogyatayaiva siddheśca ।। nanvabhāvapratyakṣatvaprayojakādhikaraṇayogyatā kimindriyagrāhyatvamātraṃ kiṃ vā pratiyogigrāhakendriyagrāhyatvaṃ yadvābhāvagrahakendriyagrāhyatvam ।
tarhyabhāvapratyakṣe kiṃ tantramityataḥ"tatpratyakṣatāyāṃ dharmiṇa eva pratyakṣatopayujyate"iti pṛthagadhikaraṇīyasudhāvākyaṃ hṛdikṛtvā'ha ।। itareti ।। sambandhikapadārtheṣvityarthaḥ aneketi ।। pratiyogisatvāsañjanaprasañjitapratiyogi atvādirūpānekaviśeṣaṇāviśiṣṭetyarthaḥ।। nanvanupalabdhimātrasya grāhakatve pārthivaparamāṇvādau jalatvādyabhāvaḥ pratyakṣaḥ syādityatiprasaṅga ityata āha viśeṣaṇeti ।। dīrghatveti parimāṇaviśeṣaḥ । ādipadena pṛthaktvādiprāguktadharmagrahaḥ ।। astūktarītyābhāvapratyakṣatve adhikaraṇayogyatvasyameva tantraṃ tāvatāpi śabdādyabhāvapratyakṣatā setsyatīti bhāvena śaṅkate nanviti ।।
ādye adhikaraṇaṃ pratiyogisamavāyi cedāśrayanāśajanyo bhūtaliṣṭho ghaṭadhvaṃsaḥ pratyakṣo na syāt । āśrayamātraṃ cecchabdādhikaraṇamapi yogyameva । vane siṃhanāda ityādipratītyā viśeṣaṇarūpapratyāsatyādhikaraṇasya vanasyāpi pratyakṣatvāt । staṃbhajīvaniṣṭhayoḥ piśāyeśvarānyonyābhāvapratyakṣatvāpātāt । vāyuguḍapāṣāṇeṣu rūpatiktarasasaurabhābhāvapratyakṣatvāpātāditi cenna ।। pratyakṣo na syāditi ।। tatrāśraya bhūtasamavāyinonāśenai ndriyakatvāropādhikaraṇa yogyatābhāvāt । bhūtalasya cāsamavāyitvāditi bhāvaḥ vanasyāpi pratyakṣatvāditi ।। tathā ca tadabhāvasyāpi pratyakṣatvameveti bhāvaḥ ।। apratyakṣatveti ।। maṇau hi sannikarṣagranthānte stambhe piśācatādātmyā bhāvaḥ pratyakṣa iti pratiyogisatvavirodhyanupalabdhirūpayogyānupalabdhirabhāvapratyakṣaniyāmiketi pratyakṣestambhādau piśācā nyonyābhāvapratyakṣatvamupapāditam tanna syāt । tatra bhavadabhimata pratiyogigrāhakendriyagrāhyatvarūpādhikaraṇayogyatāyā abhāvāt । pratiyoginastatrātīndriyatvāditi bhāvaḥ ।। vāyuguḍetyādi ।। tatra yathākramaṃ rūpatiktarasagandhābhāvānāṃ cakṣūrasanaghrāṇendriyagrāhyatvāt vāyvādīnāṃ ca krameṇa cakṣūrasanaghrāṇā viṣayatvena tatrābhāvagrāhakendriyagrāhyatvābhāvāditi bhāvaḥ ।।
yanniṣṭhatvenābhāvo jñāyate tasya pratiyogisamavā yirūpasya vānya rūpasya vādhikaraṇasyābhāvagrahakatvenābhimatendriyagrāhyatvamadhikaraṇayogyateti svīkārāt ।। evaṃ ca kapālanāśajanyasya bhūtalaniṣṭhasya ghaṭadhvaṃsasya stambhajīvaniṣṭhayoḥ piśāceśvarānyonyābhāvayośca pratyakṣatā । siddhā bhūtalastambhayorghaṭadhvaṃsapiśācānyonyābhāvagrāhakacakṣurādigrāhyatvāt । jīvasyāpīśvarādbhedagrāhakasākṣigrāhyatvāt ।। ata evoktamanuvyākhyāne ।। "śāstragamyapeśānādbhedaḥ svātmana īyate । anubhūtivirodhena kathamekatvamucyate"।।
adhikaraṇapadenābhāvapratītyadhikaraṇamātramityupetya antyapakṣāṅgīkāreṇa samādhimāha yanniṣṭhatveneti ।। pūrvoktadoṣaṃ nirāha evaṃ ceti ।। tārkikarītyā mānasatvabhramanirāsāyāha jīvasyeti ।। yadvā jīveśvarabhedasya dvāsuparṇetyādhyāgamagrāhyatayā kathamindriyagrāhyatvamityata āha jīvasyeti ।। bhedānyonyābhāvayorekatvādbhedetyuktam sākṣīti ।। svarūpendriyagrāhyatvādityarthaḥ ata eveti ।। ukta rūpendriyagrāhyatvarūpādhikaraṇāyogyatvasyābhāvapratyakṣe tantratvādena । dvitīyādhyāyatṛtīyapāde"pṛthagupadeśāt"ityatra śāstraikagamyeśvarabhedo jīve sākṣipratyakṣasiddha ityuktamityarthaḥ - īyata ।। sākṣiṇā jñāyata ityarthaḥ ।। vanādikaṃ ca śabdābhāvagrāhakatvenābhimataśrotrāgrāhyamiti na śabdābhāvasya śravaṇatā ।। yattu vāyvādau rūpādyabhāvānāmapratyakṣatvāpādanaṃ, tanna । tvanmate nīrūpo vāyuḥ na tiktaḥ iti vāyvādiviśeṣyakapratītīnāmiva manmatepi vāyau na rūpaṃ guḍena tiktateti vāyvādiviśeṣaṇakapra tyayānāmapi laiṅgikatveneṣṭāpatteḥ । tatra viśeṣyayogyatārūpapratyakṣa tvahetvabhāveneva prakṛtepi dīrghatvādau kḷptādhikaraṇayogyatārūpaddhetvabhāvena yogyānupalabdhirūpaliṅgādyanusaṃdhānakalpanāt । na ca bhaṭṭamata iva manmate anupalabdhirapyanumeyā । yenānupalabdherapyanupalabdhyantarānumeyatvenānavasthā syāt ।। śabdādhikaraṇamapi yogyameveti prāguktaṃ nirāha vanādikamiti ।। prāguktaṃ doṣāntaraṃ ca nirāha yatviti ।। nanu vāyvādiviśeṣya kapratītāvadhikaraṇayogyatvābhāvāllaiṅgikatvaṃ yuktamityata āha tatra viśeṣyeti।। vāyvādiviśeṣaṇarūpādyabhāvapratītāvityarthaḥ । syādityanantaraṃ kintu sākṣipratyakṣeti yojyam ।"asmatpakṣe anupalalabdheḥ svaprakāśasākṣisiddhatvānnānavasthe"ti pramāṇalakṣaṇaṭīkokteriti bhāvaḥ ।
pakṣasya vāyvādeścakṣurādyayogyatvāt, liṅgībhūtāyā anupalabdheśca sākṣivedyatvāt, pratiyoginaśca smaraṇāditi vācyam । liṅgibhūtānupalabdhiviśeṣaṇayogyatāntargatālākodigrahārthatvāt ।। uktaṃ hi pramāṇalakṣaṇe"yogyānupalabdheśca liṅgatvam"iti । liṅgatvenoktā yogyānupalabdhiśca na grāhakābhāva prayuktā ।। vaiyarthyamityuktaṃ vyanakti-pakṣasyetyādinā ।। rūpādilakṣaṇapratiyogijñānārthaṃ ca netyāha pratiyoginaśceti ।। anupalabdhiviśeṣaṇeti ।। anupalabdhimātraṃ nābhāvagrāhakam vyabhicārāt । kintu yogyānupalabdhireva । yogyatā ca pratiyogyupalambhakasāmagryādirūpeti bhāvaḥ ।। ṭīkoktarītyā yogyasyānupalabdhiḥ yogyānupalabdhiriti vigrahaḥ । saṃsargābhāvagrahe pratiyogiyogyatāpi tantramityagre vyaktatvāt ।। na caiva"manupalabdhistvar varjanāyasannidhi"riti prāguktapaddhativākyāvirodhaḥ"abhāvo numā pratyakṣaṃ ce"tipramāṇalakṣaṇe abhāvadvaividhyasyāpyuktyā pratyakṣeṇābhāvagrahe anupalabdhiravarjanīyasannidhiḥ anyatra liṅgatvenetyāvirodhāt ।।
nanvanupalabdhilaṅgatāsthale anupalabdherupalambhakasāmagryabhāvanimittakatayā tatsāhityarūpayogyatākhyaviśeṣaṇābhāvāddhetoralasiddhirityata āha liṅgatveneti ।। na cādhikaraṇayogyatāyāstantratve ātmādau dharmādyabhāvopi pratyakṣaḥ syāditi śaṅkyam । saṃsargābhāvagrahe tvadabhimatā pratiyogyatāpi tantramiti mayā svīkṛtatvāt । dṛṣṭānusāriṇī hi kalpanā । dhvanidhvaṃsopi yogyānupalabdhirūpaliṅgagamya eva । ata eva ।। "kvacidghaṭādyabhāvopi pratyakṣeṇāvagamyate ।"iti brahmatarke,"abhāvo anumā pratyakṣaṃ ca parāmarśāparāmarśāviśeṣāditi"pramāṇalakṣaṇe,"prāyeṇānumāne antarbhāva jñāpanāya kramollaṅghana"miti pramāṇalakṣaṇaṭīkāyāṃ ca, pratyakṣapratiyogikābhāvasyāpi kvacideva pratyakṣatvamuktam ।।
kusumāñjalyādyuktamāśaṅkate - na ceti ।। abhāvapratyakṣata iti śeṣaḥ pratiyogiyogyatāpīti ।। etena"adhikaraṇayogyatvaṃ bhedagrahe tantra"miti sudhoktiḥ"pratiyogiyogyatvaṃ tantra"miti lakṣaṇaṭīkoktiścāviruddhopapāditā jñeyā ata eveti ।। prāgabhāvādirūpasaṃsargābhāvagrahe adhikaraṇapratiyoginordvayorapi yogyatvasyāpekṣitatvādeveti bāhulyenānumānāntarbhāvādevetyartha। kvacideva pratyakṣatvamuktamityanvayaḥ । tatvanirṇayoktabrahmatarkavākye ityarthaḥ krameti ।। abhāvo anumā pratyakṣaṃ ceti mulavākyaṃ pratyakṣamanumā ceti vaktavye tasmādvarṇānityatyavādinastava rītyāpi varṇadhvaṃsagrahe sahakāri ṇo abhāvātpratyāsattyābhāvācca tadanityatve na pratyakṣaṃ mānam ।। śabdānitya tvasya pratyakṣatvabhaṅgaḥ ।।
kramavyatyāso bāhulyenānanumānāntarbhāvadyotanāyeti ṭīkārthaḥ sahakāryabhāvāditi ।। yogyānupalabdhirūpasahakāryabhāvādityarthaḥ pratyāsattīti ।। indriyaviśeṣaṇatāderdūṣitatvāditi bhāvaḥ ।"na pratyakṣam"iti padavibhāgaḥ ।। varṇānityatvasya pratyakṣatvabhaṅgaḥ ।। nanu tarhi yogyānupalabdhirūpaṃ liṅgaṃ varṇadhvaṃsādau mānama stviti cenna । vyañjakābhāvenāpyanupalambhasaṃbhavena viśeṣaṇāsiddheḥ ।। "vyañjakabhāvābhyāmevopalambhānupalambhā"viti tatvanirṇayaṭīkāṃ hṛdi kṛtvā'ha vyañjaketi ।। dhvanirūpavyañjaketyarthaḥ viśeṣaṇeti ।। pratiyogyanupalambhaka sahitānupalabdhereva
yogyānupalabdhitvādvyañjakābhāvanibandhanānupalabdhyabhāvaniścayeṃ'dhakārāvṛtte ghaṭavati gehe ghaṭābhāvapramāpātāditi bhāvaḥ ।। etena varṇāḥ prayatnotpādyaḥ tadanabhivyaṅgyatve sati tadanantaramupalabhyamānatvāt ghaṭavat iti nirastam । viśeṣaṇasyāpātataḥ sandigdhāsiddheḥ । vimarśe vakṣyamāṇarītyā niścitāsiddheśca ।। maṇikṛdādyabhimatahetūnāśaṅkya nirāha - ete neti ।। prayatnābhivyaṅgye prayatnānantaramupalabhyamāne vyabhicāranirāsāya hetau tadityādisatyāntam । gaganādau tannirāsāya viśeṣyam āpātata iti ।। nityatvasādhakaviseṣādarśanadaśāyāmityarthaḥ vimarśa iti ।। uttarabhaṅge vakṣyamāṇadiśā pratyabhijñāvirodhādanityo na bhavatīti viśeṣadarśane satītyarthaḥ । etenaiveti ।। dhvaṃse vyabhicāranirāsāya hetau bhāvatvāditi viśeṣyoktiḥ । gaganādau tannirāsāya satyantam । dvitīyahetāvindriyapratyakṣatvādityasyaindriyakaraṇajñāna viṣayatvādityarthaḥ । kvacidindriyagrāhyatvādityeva pāṭhaḥ । tatra pratyakṣatvamātrasyātmani vyabhicārāt bahirindriye tyuktiḥ । tathāpi yogibahirindriyapratyakṣatvamādāyoktadoṣanirāsāya asmadādīti ।। ghaṭatvādau tannirāsāya satyantam । tanmātrasyātmanyapi satvādviśeṣyam । tṛtīye ca guṇatvamātrasya gaganādiparimāṇādau,
utkarṣa vatvāt madhurādirasavat bahirindriyavyavasthāpakaguṇatvāt ghaṭa rūpavadityādi maṇyuktā numānaṃ tatra mānam । vipakṣe ca śabdadhvaṃsagrāhyakapratyakṣānupapattirbādhiketi nirastam । vipakṣe bādhakasyaiva nirāsāt।। viśeṣaguṇatvasya jalaparamāṇvādirūpādau, pratyakṣa guṇatvamātrasya cātmakatvādau, satvādvyabhicāranirāsāya pratyakṣa guṇtvādityuktiḥ utkarṣeti ।। utkarṣavatve satyapakarṣavatvādityarthaḥ । ekaikasya gaganā diparimāṇe paramāṇvādiparimāṇe ca satvādubhayoktiḥ । tāramandratvādirūpotkarṣādiḥ pakṣe, dṛṣṭānte ca mādhuryādiśayādiḥ, tathāpi jātirūpotkarṣādirubhayatra sama iti bhāvaḥ bahirindriyeti ।। śabdajñānaṃ karaṇasādhyam kāryatvāt iti karaṇasāmānyasiddhau cakṣurāderūpādijñānakaraṇatvādinā śabdajñānahetutvātpariśeṣāccakṣurādibāhyendriyacatuṣṭayādanyacchotrendriyaṃ siddhyatīti śrotrarūpabihirindriyavyavasthāpakaguṇatvādityarthaḥ । guṇatvamātrasya gaganādiparimāṇādiguṇe indriyavyavasthāpakaguṇa tvāsyātmagataikatvādau bahirindriyavyavasthāpaka tvamātrasya rūpa tvarasatvena vyabhicāranirāsāya bahirindriyavyavasthāpakaguṇatvādityuktam । nanu caitadvṛnāva pyastīti cet kiṃ tāvatā । yathoktasādhyasyāpi tatra satvāt tatreti ।। varṇānityatva ityarthaḥ । etenetyuktaṃ vyanakti vipakṣa iti ।। ādye hetāvutpattimatvasya dvitīye prābhākaraṃ prati sāmānyavatvasya naiyāyikaṃ pratyapi kṣiṇike śabde viṣayajanyendriyakaraṇakajñānaviṣayatvasya tṛtīyapañcamayormāṃ prati guṇatvasya caturthe utkarṣavatve satyapakarṣavatvasya mandratame tāratame cāsiddheśca । prātisvikadoṣaṃ cāha ādya ityādinā ।। ṣaṣṭhyantānāmasiddheścetya nenānvayaḥ । utpanno gakāra iti maṇyuktapratītistu nāstyeveti bhāvaḥ prābhākaraṃ pratīti ।। tasyāpi varṇanityatvavāditvena taṃ pratyapi prayojyatvāt । nityatvavāde gakārādivyakterekatvena tatra sāmānyābhāvāt । guṇatvapakṣepi tena guṇagatajāteranaṅgīkārāditi bhāvaḥ । taṃ prati hetva ntaraṃ bhaviṣyatītyata āha naiyāyikaṃ pratīti ।।
tanmate kadambamukalādinyāyena bherīdāḍano ccāraṇā tideśācchrotradeśaparyantaṃ sajātīyaśabdaparaṃparotpatteḥ । antyopāntyaśabdayoḥ sundopasundanyāyenānyanāśasya ca svīkārāt । sarvaśabdānāmivāntya syāpi trikṣaṇasya tvopagamenāntyaśabdasthitikṣaṇasyaivopāntyaśabdasya vinā śakṣaṇatvādantyasya tṛtīyakṣaṇe pūrvaśabdasya dhvaṃsenāntyasya vināśakābhāve nityatāpatteḥ । kṣaṇikatve copāntyaśabdavināśakṣaṇasyaivāntyaśabdavināśakṣaṇatvena nityatvāpattidoṣābhāvātkṣaṇikatvaṃ svīkṛtam । atastasminjñānātpūrvavṛttitvasyābhāvena jñānajanakendriyasannikarṣāyogāt viṣayajanyaṃ indriyakaraṇakaṃ yajjñānaṃ tadviṣayatvasyāsiddherityarthaḥ । māṃpratīti ।। manmate varṇasya dravyatvāditi bhāvaḥ śabdatvasyeti ।। jāterabhāvenāsiddhisādhanavaikalyānyatarāpātācca ।।
"vyakterabhedastulyatvaṃ saṃkarothānavasthitiḥ । rūpahānirasaṃbandho jātibādhakasaṃgrahaḥ ।।" iti kārikoktasāṃkaryarūpajātibādhakena tāratvāderjātitvāyogāt । evaṃ rasatvādināpi sāṃkaryaṃ dhyeyam ।। naca tarhi śabdatvasyaiva jātitvaṃ tyajyatāmiti vācyam । tasyānugakapratītyādinā jātitvasya paramate siddhatvāditi bhāvaḥ ।।
sajātīyeti ।। pakṣe śabdāntaraṃ dṛṣṭānte rasāntaraṃ dhyeyam । tāraśabdaśravaṇe śabdāntacarasyānupalambhāt । yadyapi maṇau sajātīyetyādyevoktam । tathāpi sukhādisākṣātkārāpratibandhakatvāttavdyāvṛttaye tadīyaṭīkoktasyānuvādo guṇatvavyāpyajātyeti ।। pratibandhakatvamātre tūkte phalopadhāna prāptau bubhutsāvaśānmandepi śabde gṛhyamāṇe tāraśabdasyāpratibandhakatayā tatsādhāraṇānugatadhīsiddhyarthaṃ tadavacchedakatvenetyuktam । coktajātyā sajātīyapratibadhyasākṣātkāraviṣayatāvacchedakatvenānānugama iti vācyam । uktarūpasyotkarṣasya vā parimāṇe abhāvenaikasya hetutve api paramamahatparimāṇāṇupiramāṇayorvyabhicārābhāvenobhayagrahaṇavaiyarthyāt । utkarṣāpakarṣayoḥ pratyekaṃ hetutve ca ya thoktamandratamatāratamayo rbhogāsiddhyaparihārāt । uktahetupañcakepi śrotrāvṛttitvasyopādhitvācca । tathā ca tatra bubhutsottejiketi bhāvaḥ - ukteti ।। guṇatvavyāpyajātyetyarthaḥ । tāraśabdaśravaṇe satyapakṛṣṭhaśabdānupalambhāditi bhāvaḥ ।।
kiñcāyaṃ viśiṣṭa e ke heturuta pratyekaṃ hetuḥ ? ādye gaganaparimāṇe cāvyabhicārāya hi viśeṣyaṃ ceti vācyam । na ca tatra vyabhicāraprasaktirasti । svasya sākṣātkārābhāvāt । sajātīyasākṣātkārapratibandhakatvābhāvācceti bhāvenāha uktarūpasyeti ।। parimāṇe gaganādiparimāṇe abhāveneti ।। tatra sākṣātkārāprasakteriti bhāvaḥ ।। antye doṣamāha utkarṣeti ।। śrotravṛttitvasyeti ।। tasya ghaṭādau rūparasādau ca sādhyavyāpakatvātsādhanavati pakṣe śabde abhāvena sādhanāvyāpakatvāt । yadindriyaṃ yadguṇaṃ gṛhṇāti tadindriyaṃ tadguṇayuktamitinyāyena śabdasya śrotravṛttitvāditi bhāvaḥ ।। vipakṣācchrotravṛttiparimāṇato vyāvṛttatvānna pakṣetaratā ।।
varṇānityatve anumānabhaṅgaḥ ।। na ca śrotramaśakasaṃyogādau sādhyavyāpakatvam । śrotretarāvṛttitve sati śrotra vṛttitvā bhāvasyābhimatatvāt । na ca siddhānte athāpi doṣaḥ । pararītyā parasya doṣokteriti bhāvaḥ ।। pakṣamātravyāvartakaśrotrākhyaviśeṣaṇavatvātparvatetaratvāderiva nopādhitvamasyetyāśaṅkyāha vipakṣāditi ।। śrotrasyākāśātmakatvena tatparimāṇasyājanyatvāditi bhāvaḥ । bādhādisthale pakṣetaratvasyāpyupādhitvasvīkārāt । prakṛte vipakṣe bādhakābhāvasyeha prāgvyaktatvena hetūnāmaprayojakatvasya vakṣyamāṇadiśā bādhasya ca nirṇayena pakṣetaratvasyāpyupādhitve doṣo netyapi dhyeyam ।।
varṇānityatve numānabhaṅgaḥ ।। kiñca sa evāyaṃ gakāra iti pratyabhijñāna bādhaḥ । "tadevedaṃ vacanamiti pratyabhajñānavirodhāt । na ca sādṛśyātpratyabhijñāna bhrāntiriti vācyam । soya devadatta ityāderapi tathātvaprāpteḥ"iti tatvanirṇayataṭṭīkayoruktaṃ vyaktīkurvan uktahetūnāṃ bādhitaviṣayatvaṃ cāha kiñceti ।। yadyapi pratyabhijñāna na varṇanityatvaṃ viṣayīkaroti । tathāpi pūrvaṃ gakāraṃ śrutavataḥ punastacchṛvaṇe sa evāyaṃ gakāra iti na ca tāneva śālīnu pabhuñjamaha ityādivatsoyaṃ gakāra iti vyapadeśo gauṇa iti vācyam । pratyabhijñābādha ukte vyapadeśagauṇatvaśaṅkyā vyadhikaraṇatvāt । pratyabhijñāyāśca sthāyipadārthāntara ivātrāpyanubhavacasiddhatvāt । te śālaya ime śālayo na bhavantītivat sa gakāro ayaṃ gakāro na bhāvatīti bhedapratyayābhāvācca ।।
tāvatkālaṃ sthiraṃ cainaṃ kaḥ paścānnāśiṣyati । iti nyāyena parābhimatāśutaravināśasya vyacirekānnitvatva eva paryavasyatīti maṇyuktadiśā vā ṭīkoktadiśā pūrvaṃ pūrvataraṃ pūrvatamamapyevamityanādinityataiva siddhyatīti bhāvena pratyabhijñābādha ityuktam ।। atra catvāraḥ pakṣāḥ sambhavanti । jñānamevedaṃ neti vā, jñanatvepyabhijñaiva na pratyabhijñeti vā, pratyabhijñātvepi jātya bhedaviṣayeti vā, vyaktyabhedaviṣatvepi bhrāntiriti vā । tatrādyaṃ kusumāñjalyādyuktamāśaṅkya nirāha naceti ।। śālīn sūkṣmavrīhiveśeṣāt । jñānamevedaṃ netyucyata ityata āha pratyabhijñāyā iti ।। sthāyīti ।। soyaṃ devadatta ityādāvivi sa evāyaṃ gakāra iti pratyabhijānāmītyanubhavasiddhatvādityarthaḥ । tatrāpyevamanubhavo astītyatastatra viparītadarśanānna pratyabhijñānubhavasya bhāvosti । asti cedapi bhrama eva । prakṛte tu na tatheti bhāvenāha ।।
na caivaṃ pratyabhijñā purovartini gakāre gatvenopasthitagakārābhedaviṣayā, sā ca purovṛttigakārasya svābhedenāpyupapannā, na tu tatkālā dyavacchedenopasthitagakārābhedaviṣayeti vācyam । pratyabhijñāntaravat soyamiti tattedantādhikaraṇābhedapratīteḥ ।। nanviyaṃ gatvādijātyabhaidaviṣayā । na ca tathātve tajjātīyoyamityākāraḥ syāditi vācyam । jātyabhedādadhikasya jādigatasya jātitvasya capratītāveva tadākārādiha ca jātitvasyāpratīteriti cenna । dvitīyaṃ pakṣamanūdya nirāha na ceyamiti।। tava pratyabhijñātvenābhimatetyarthaḥ upapanneti ।। tathā cābhijñaiva jātā na tu pratyabhijñeti bhāvaḥ tatkāleti ।। atītakāletyarthaḥ ।। tṛtīyaṃ pakṣamāśaṅkate nanviti ।। tathā sati tajjātiyoyamiti syāditi maṇigranthoktaṃ nirāha na ca tathātva iti ।। tajjātiyoyamityasya tanniṣṭhajātimānayamiti hyarthaḥ । sa cākāro jātitvabhāna eva yukto nānyatheti bhāvaḥ । sāmānyanityatāyāḥ pramāmaviruddhatvāditi svamatāvaṣṭambhena vāstavamupetya
ṭīkāyāṃ parihāroktāvapi pararītimanusṛtya svayaṃ parihāramāha tāratvādineti ।। tāratvādinā sāṃkaryasya vakṣyamāṇatvena gatvādijāterevābhāvāt । sa evāyaṃ ghaṭa ityāderapi tathātvāpātena vyaktyabhedasya kvāpyasiddhyāpatteśca । kvāpi pratyabhijñāyā bhrantitvābhāvāpatteśca । ghaṭāntarādgrṛhītabhedepi ghaṭe sa evāyaṃ ghaṭha iti pratyabhijñāprasaṅgācca ।। kiñca pratyabhijñājanake sa evāyaṃ gakāra iti vākye sa ityasya jātitve ayamityasya ca vyaktiparatve jātyā saha vyakterevābhedaḥ pratī yeta na tu jātyā saha jāteḥ । tathā ca nirasiṣyamāṇabhrāntitvapakṣa evāntarbhāvaḥ syāt ।। kvāpīti ।। so ayaṃ devadatta ityādā vapi jātiviṣayatvasya vaktuṃ śakyatvāditi bhāvaḥ ghaṭāntarāditi ।। tatrāpyanugatajāteḥ satvāditi bhāvaḥ । jātyabhiprāyeṇa tādṛśapratyabhijñāpādanamiṣṭamiti manvānaṃ pratyāha kañceti ।। śābdapratyabhijñāyāṃ yā viṣayavyavasthā saiva pratyabhijñāyāmapi bhaviṣyati । tathā ca tatra soyamiti tadidaṃśabdābhyāṃ kiṃ jātivyaktyoruktiratha jātereva uta vktereveti vācyam । pakṣāntarāsaṃbhavāt । ādyepi vyakterjātyabhedopi kiṃ sākṣādatha paraṃparāya vā । tatrādyaṃ nirāha pratyabhijñājanaka iti ।।
naca jātyabhedopi vyaktau paraṃparāsaṃbandhenāstīti na bhrānti tvamiti vācyam । kvāpi vyaktyamedā siddhyādi pūrvoktadoṣāt ।। ubhayorapi jātiparatve ca vyaktivācakagakāra sāmānādhikaraṇya muktam । ubhayorapi vyaktiparatve tu śabdajanyapratyabhijñā vyaktyabhedaviṣayeti pratyakṣapratyabhijñāpi tadviṣayaiva । tayoḥ karaṇakṛtābhyāṃ parokṣatvāparokṣatvābhyāṃ bhedepi viṣayakṛtabhedānanubhavāt ।। na caivaṃ soyaṃ kuntalakalāpa ityādivadbhrāntiḥ ।
bhrāntitvaprakṣa eveti ।। tathā ca tannirāsenāyaṃ pakṣo nirasto bhaviṣyatīti bhāvaḥ । antyamāśaṅkya nirāha na ceti ।। jāterjātyabhedaḥ sākṣāt tatsamavāyasaṃbandhena vyaktāviti paraṃparayeti bhāvaḥ । dvitīyaṃ nirāha ubhayorapi jātīti ।। tṛtīyaṃ nirāha ubhayorapi vyaktīti ।। nanvastevaṃ pratyabhijñā gakāra vyaktyākyaviṣā । tathāpi sā bhrāntirastu । pari lūnapunarjātakuntalakalāpayoḥ sādṛśyānnimittātsoyaṃ kuntalakalāpa iti pratyabhijñāvaditi caturthaṃ pakṣamāśaṅkyate na ceti ।। tatra pari lūnakuntalasamūhasya bhūmau patitasya darśanena nāyamasāviti bādhakajñānodayavadiha tadabhāvādityāha bādhaketi ।। na ca bhedadhīrbādhikā । sa gaṅkāroyaṃ gakāro na bhavatīti viśe ṣye bhedabuddherabhāvāt ।।
tāro gakāro mandro na bhavatīti dhistu viśeṣyābheda jñānena pākarakte ghaṭe na śyāma itivat, muṇḍite yaitre na śikhītivacca viśiṣṭabhedaviṣayaiva । na viśeṣyabhedaviṣayā ।। iyāṃstu bhedaḥ; tadviśiṣṭaṃ mama padārthāntaram, tava tu viśeṣaṇoparaktaṃ viśeṣaṇaviśeṣyasaṃbandha eva veti । ubhayathāpi na viśeṣyābhedahāniḥ ।। nanu bādhakadarśanādbādhakābhāvādityasiddhamiti cettatkiṃ bhedajñānamutotpattivināśajñānamatha viruddhadharmavatvajñānam, yadvā gatvādivyāpyajātiviśeṣānubhavarūpajñānaṃ bādhakam । ādyamāśaṅkya pratyāha na ceti ।। na bādhaketyataḥ sā kiṃ viśeṣyabhedaviṣayātha tāratvādiviśiṣṭabhedaviṣayeti vikalpyadyaṃ nirāha sa iti ।। dvitīyetviśiṣṭāpattiriti bhāvenāha tāra iti ।। viśiṣṭabhedadhīrbādhānna viśeṣyabhedaviṣayaṇīti bhāvenoktam viśeṣyābhedajñāneneti ।। nanu, viśiṣṭaṃ na viśeṣyādhito atiriktamiti mate astu viśeṣyabhedaviṣayetyata āha iyāṃstu bheda iti ।। uparakta viśeṣyameva na tu kevalamityarthaḥ ।
nāpi tāro naṣṭo mandra utpanna ityutpatyādidhīrbādhikā । pākarakte śyāmo naṣṭa ityādivanmanmate viśiṣṭanāśaviṣayatvena tvanmate tu viśeṣaṇanāśiviṣayatvena matadvayepi viśeṣyanāśāviṣayatvāt ।। nāpi tāratvādiviruddhadharmasaṃsargadhīrbādhikā । yogakāro mandraḥ sa eva tāra iti sāmānādhikaraṇyānubhavenaikasminnaiva caitre śikhitvamuṇḍitvavadghaṭe śyāmatvaraktatvavat, gagane śabdatadabhāvavat, ātmanyadṛṣṭatadabhāvavacca, gagane śabdatadabhāvavat, ātmaviyadṛṣṭatadabhāvavacca kālā dibhedenāvirodhāt ।। na caikadaiva caitramaitroccāritayorgakārayostāratvamandratve dṛśyate iti vācyam । ekadaiva gagane vihagadehasaṃyogatadabhāvavat, ātmani sukhaduḥkhā divacca pradeśabhedenāvirodhāt । sa ca pradeśabhedo mama svābhāvikaḥ tava tvaupādhika ityanyabhedevaitat ।।
tathā ca tvanmate svargī dhvasta ityādāvivehāpi viśeṣaṇabhedaviṣayaiva syāditi bhāvaḥ । dvitīyaṃ bādhakaṃ nirāha nāpi tāra iti ।। tṛtīyaṃ nirāha tāratveti ।। sa kiṃ tāratvādiraupādhiko dharmaḥ ? uta jātirūpaḥ ? ādya āha yo gakāra ।। iti kālādibhedeneti ।।"ekasyaiva varṇasya kāla bhedenoccārayitṛpuruṣabhedena nāsikādisthānabhedena viruddhadharmādhyā sopapatteriti"tatvanirṇayaṭīkokteriti bhāvaḥ ।। na ca tāratvādīnāṃ jātitvānna kālādibhedenāvirodha iti vācyam । tvanmate gatvādinā saṃkarātsāvadhikatvācca । na hi jātiḥ sāvadhikā । tārepyanyāpekṣayā mandratvasya mandrepyanyāpekṣayā tāratvasya satvena tulyavyaktikatvācca । tāratamatvāderapi pācakatamatvādivadatiśayaviśiṣṭaupādhikadharmatvāt ।। na ca gatvādivyāpyatāratvādīnāṃ nānātvādasaṃkaraḥ । sarvatrāpyevaṃ supariharatvena tasyādoṣatvāpātāt ।।
dvitīyamāśaṅkya nirāha na ca tāratvā dīnāmiti ।। gatvaparihāreṇa tāratvasya varṇāntare tāratvaparihāreṇa gatvasya mandagakāre, tāragakāre ca gatvatāratve dve api sta iti na jātitvaṃ tāratvasya । evaṃ mandatvāderapīti bhāvaḥ sāvadhaikatvācceti ।। tāratvasya mandāpekṣātvānmandatvasya tārāpekṣatvāditi bhāvaḥ ।। yāntastāragakārāstāvanto mandāśca bhavantīti gatvatāratvamandatvānāṃ ghaṭatvakarīratvakalaśatvānāmiva na jātitvam । kiṃ tu gatvādireva jātiḥ । na tu tāratvādiriti bhāvaḥ ।। nanu tāratvāderajātitve tāratamatvāderapi tathātvaṃ syādityataḥ syādevetyāha tāreti ।। atulyavyaktikatvāttāratamatvaṃ jātiḥ syādityato vāha tareti ।। tasyeti ।। saṃkarasya jātibādhakatvānāpatterityarthaḥ । ata eva svarṇatvādivyāpyaghaṭatvādikamapi nānā । ghaṭatvsyāvayavasaṃyogaviśeṣarūpasaṃsthānaviśeṣasamānādhikaraṇadravyatvarūpaupādhikadharmatvādisaṃbhavāt । tāratvādernānātve tārākārānugatapratyayānupapatteśca ।।
na ca bhinnānāmapi jātīnāṃ tāraśabdapravṛttinimittatvenānugamādekākārapratyayaḥ । agṛhītasamayasya bālasyāpi tārākārānugatapratyayāt ।। na ca sajātīyasākṣātkārapratibandhakatāvacchedaka jititvenānugamaḥ । āvaśyakenoktapratibandhakatvenaiva śabdapravṛttivyavahārayorupapattau jātikalpanāvaiyarthyāt ।। nanvevaṃ nānātvena sāṃkaryasyāparihacāryatve svarṇaghaṭe ghaṭatvaṃ jātirna syāt । nānātvenaiva tatra jātisāṃkaryasya parihāryatvādityata āha ata eveti ।। tatra ghaṭatvaṃ jātireva netyāha ghaṭatvasyeti । tārākāreti ।। ayaṃ tāro ayaṃ tāro ayaṃ tāro ayamapi tāra ityevaṃ tārākāretyarthaḥ agṛhīteti ।। tāraśabdanimittatvamajānatopyayaṃ tāra ityanugatākārapratyaya darśanādityarthaḥ ।। sajātīyeti ।। guṇavyāpyajātyā sajātīyetyarthaḥ । pūrvavatpadakṛtyaṃ bodhyam । ukteti ।। sajātīyasākṣātkārapratibandhakatvenetyarthaḥ ।। tāraśabdetyarthaḥ।।
na ca yadā mandre bubhutsā tadā mandragraharūpakāryadarśanena pratibandhaka tvābhāvāttāravyavahāro na syāt । pratibandhakātavacchedakavipakṣāyāntu jātisiddhiḥ, jātito anyasyāvacchedakasyābhāvāditi vācyam । tvanmatepi pratibandhakatāvacchedakāvacchinne sati mandragraharūpakāryāyogāt ।। yadi ca bubhutsottejikā tarhi manmatepyuttejakasya satvena kāryasambhavepi pratibandhakasya satvāttāravyavahāro yuktaḥ । tasmātpratyabhijñāyāstāratvādiviruddhasaṃsargo na bādhakaḥ ।। uktavivakṣāyāṃ bādhakamāśaṅkya nirāha na ceti ।। tāraśabdaśravaṇadaśāyāmeva bubhutsāvaśānmandaśabdagraheṇa guṇatvavyāpyajātyā sajātīyaśabdagrahāpratibandhācchṛyaṇāṇe tāraśabde tāraśabdavyavahāro na syādityarthaḥ।। manmatepīti ।। tāratvaṃ na jātiḥ । teṣāmanekatvepi sajātīyasākṣātkārapratibandhakatvenānugama iti vādimate api bubhutsārūpottejakavaśena mandagrahasambhavepi tāravyavahāraḥ syādeva । na hyuttejakaṃ tatpratibandhābhāvo maṇyādeḥ pratibandhakastvameva netyasya kalpako bhavati । tathātve atiprasaṅgāditi bhāvaḥ । vyavahitatvāttṛtīyapakṣadoṣamuktamupasaṃharati ।। tāratvāderavirodhāditi bhāvaḥ ।।
nāpi śukaśārikāmanuṣyatadviśeṣarūpavaktṛviśeṣānumāpakagatvādivyāpyajātiviśeṣānubhavo bādhakaḥ । varṇāśravaṇepi tattaddhvaniviśeṣaṇaiva tattadanumānadarśanena varṇaśravaṇepyāvaśyakena dhvaniviśeṣeṇaiva tadanuchamānāt । anyathā yo gakāraḥ śukanoccāritaḥ na eva manuṣyeṇāpītyādipratyabhijñā na syāt । ata evānuvyavasāyo"dhvaniviśeṣaṇaiva dūrasthaḥ putro mayānumita"iti ।। na caivaṃ sati saiveyaṃ ghargharī sa evāyaṃ dhvanirityādipratyabhijñayā dhvanirapi nityaḥ syāditi maṇyuktaṃ yuktam । dhvanivarṇayordvayorapi nityatve dvayorapi sadopalabdhiprasaṅgāt । uccāraṇavaiyarthyācca ।। caturthaṃ pakṣe nirāha nāpi śuketi ।। sa evāyaṃ gakāra iti pratyabhijñāyā ityarthaḥ । gakāravyakterekatve gatvasyājātitvena tadvyāpyajāterayogāditi bhāvaḥ । gakārādivyañjakadhvaniviśeṣaṇaiva vaktṛviśeṣānumānam । na tu tvaduktajātiviśeṣeṇa । yena pratyabhijñā bhrāntirbhavedityāha varṇāśravaṇa iti ।।
evaṃ satīti ।। sa evāyaṃ gakāra ityādipratyabhijñāy abhrāntitva ityarthaḥ ।। śabdānityatvavāde siddhānte maṇyuktamityarthaḥ । pratyabhijñādvayasyābhrāntitvāyogādanyatarabhrāntitve avaśyaṃbhāvini dhvanyaśa eva tadyuktamiti sayuktimāha dhvanivarṇayoriti ।। na coccāraṇasya vyañjakatvannoktadoṣa iti vācyam । uccāraṇaṃ hi vaktṛvaktre । śabdastu śrotṛśrotre । bhinnendriyagrāhyatvācca । ata eva noccāraṇajanyo vāyurvyañjakaḥ । ata evātīndriyasya vyañjakāntarasya kalpanāpyayuktā । ghaṭādāvapi tatkalpanāprasaṅgāt ।। tasmādvayoreko nityaḥ anyastu vyañjaka iti vaktavye natāvaddhvanireva nityo varṇastu vyañjaka iti yuktam । bhinnadeśatvaṃ vyanakti uccāraṇaṃ hīti ।। dhvanivarṇayornityatve vibhudravyatayā sarvagatayorniravayorvaktṛniṣṭhenāpyuccāraṇenābhivyaktayoḥ śrotreṇa grahaṇamaviruddham ।
tathāpya nvayavyatirakekābhyāṃ śabdasthale śrotrasaṃbaddhenaiva vyañjakenābhivyaktasya śrotreṇa grahaṇam । anyathaika vaktṛniṣṭhoccāraṇābhivyaktaśabdasya sarvairapi grahaṇaprasaṅgāditi bhāvaḥ bhinnendriyeti ।। uccāraṇasya cākṣuṣatvācchabdasya śrāvaṇaprasaṅgāditi bhāvaḥ ।। yadyapi goghṛtādeḥ kuṅkumagandhādeśca bhinnendriyagrāhyatvepi asti vyañjakavyaṅgyabhāvaḥ । tathāpyanvayavyatirekābhyāṃ śabdasthale ekendriyagrāhyayoreva tathātvāvagateriti bhāvaḥ । ghṛtādāvapi pratiniyatavyañjakavyaṅgya vāde vakṣyamāṇadiśā ghṛtādigatagandhādirevābhivyañjaka iti bhāvaḥ । anye tvekendriyagrāhyatvaṃ vā ekendriyagrāhyaguṇakatvaṃ vā vyañjakatve tantramityāhuḥ ।। ata eveti ।। vāyoratīndriyatvena śrotrendriyagrāhyatvāditi bhāvaḥ ata eveti।। tadgrākendriyagrāhyasyaiva tadvyañjakatvādityarthaḥ tadevamiti ।। bheryādau varṇābhāvepi dhvanigrahāt । tasmātpariśeṣādvarṇa eva nityo dhanvistu vyañjaka iti yuktam । dhvanyabhāve varṇāgrahāt ।।
tadevamupapattivirodhādāpaṇe dhvanirutpannaḥ sa ca śānti iti dhvanitvenaivotpatyādyanubhavavirodhādvarṇapratyabhijñāya"yāvadbrahmaviṣṭhitaṃ tāvatīvāgi"tyādiśrutyanugṛhītatvācca saiveyaṃ ghargharītyādereva bhrāntitvādikaṃ yuktam ।। tasmādevaṃ dhvanivarmayorityādinoktarītyerthaḥ । tattasmādityasya vivaraṇaṃ upapattītyādi । tāvatī vāgiti ।। tāvavatkālino varṇa ityarthaḥ ।। vedarūpavācastāvatkālīnatvasya varṇānāṃ tāvatkālīnatvābhāve ayogādarthalabdhamupetya vā śrutyagṛhitatvāccetyuktam । ata eva ṭīkāyāṃ tāvatī vāgiti varṇānāṃ vyāpakatvasyābhyupagatatvenetyapyuktamityadoṣeḥ ।। evaṃ pratyabhijñāyā ananyaviṣayatvaṃ prasaktabādhakanirāsenābhrāntitvaṃ ca samarthyopasaṃharan parapakṣe bādhakoktyāpyuktaṃ samarthyate tadevamityādinā anyatpramāṇastītyantena ukteti ।।"na ca bhedadhīrbādhike"tyādinoktarītyetyarthaḥ tadapalāpe veti ।।
tadanapalāpepi tasyāḥ purovṛttigakāre gatvenopasthitagakārābhedaviṣayatvenābhijñātve vā, pratyabhijñātvepi sākṣātparaṃparayā jātyabhedaviṣayatve vā, vyaktyabhedaviṣayatvepi tasyāḥ bhrāntitve vā, tattadvādibhistattadvastunaḥ sthāyitvena pramāṇatvenāṅgīkṛtāyā api sa evā hamityādipratyabhijñāyā apalāpādiprasaṅgena kasyāpi sthāyi tvaṃ na siddhyediti kṣaṇikavādaḥ syāt । na hi sthāyitve pratyabhijñāto anyatpramāṇamasti।। tadetadabhipretyoktaṃ bhagavatpādaiḥ ।"na ca sādṛśyātpratyabhijñā bhrāntiriti vācyam । "na ca tāneva śālīni"tyādinoktarītyā pratītyapalāpe vetyarthaḥ ।"tasyā"ityataḥ pūrvamapyuktarītyetyanuṣañjanīyam ।"na ceyaṃ pratyabhijñe"tyādinoktarītyeti tatrārthaḥ । evamagrepyuktarītyetyanuvartya yathāyogamartho yojyaḥ ।। saptamyantoktāpādakacacuṣṭayepyaniṣṭayepyaniṣṭāpādanāmāha tattadvādibhiriti ।। sarvakṣaṇikatvaṃ vadadbhirapi bauddhaiḥ
teṣāmapīdamāpādanaṃ samamiti sūcanāya tattadvādibhistattadvastuna ityuktam । apalāpādītyādapadena prāguktāpādaka trayagrahaḥ tadetaditi ।। vyapadeśādipakṣacatuṣṭayamapi netyetattatvanirṇayā uktamityarthaḥ ।। soyaṃ devadatta ityāderapi tathātvā patte"riti । atra pratyabhijñā bhrāntirityasya samastapadatvena vyapadeśamātratva pakṣe tasminvyapadeśe pratyabhijñātvabhrāntiriti, purovṛttinastadabhedaviṣayakābhijñātvapakṣe tasyāstatkā līnāvacchinnābhedaviṣakapratyabhijñātvabhrāntiriti, jātyabhedaviṣayakapratyabhijñātvapakṣe tasyāṃ vyaktyabhedaviṣayakapratyabhijñātvabhrāntiriti, vyastapadatvena vyaktyabhedāviṣayā pratyabhijñā bhrāntiriti pakṣe vyaktyabhedaviṣayāpi pratyabhijñā bhrāntireva na tu prameti, cārtho draṣṭavyaḥ ।। ṭīkāyāṃ caturthapakṣanirāsaparatvena vyākhyānepi bahvarthakatvānmūlagranthasya svoktapakṣacatuṣṭayanirāsamapi mūlārūḍhaṃ darśayati atre ti ।। mūlavākya ityarthaḥ samasteti ।। caturthapakṣa eva bhinnapadatvāttadanyapakṣatrayepi bhāvapradhānanirdeśena pratyabhijñātvena bhrāntiḥ pratyabhijñābhrāntiriti samāsaṃ prāptapadatvena hetunāvyastapadatvena hetunetyartho draṣṭavya ityanvayaḥ ।"artho draṣṭavyaḥ"iti padadvayaṃ । pūrvatra pratyekaṃ itiśabdatrayāntepi vyapadeśamātrapakṣa ityartho draṣṭavya ityādirūpeṇānvetavyam ।। etena apratyabhijñānantaramutpatyādipratyayānāṃ tadanantaraṃ ca pratyabhijñāyā darśanobhayābādhāyotpatyādidhīrvyaktiviṣayiṇī abhedadhīstu jātiviṣayā; yadvotpatyādipratyayānāmanekatvāttadviruddhaikā pratyabhijñā bhrāntiḥ । bahubādhasyānyāyyatvāt"iti maṇyuktaṃ nirastam । pratyabhijñāyā viśeṣyātmakavyaktyabhedaviṣatvenotpatyādipratyayasya ca viśiṣṭaviṣayatvenobhayaprāmāṇyasyoktatvāt । pratyabhijñā vyaktyabhedaviṣiyā, utpatyādidhīsti dhvaniviṣayetyapi suvacatvācca ।।
kiṃ cotpattidhīḥ saṃmarde apagate avakāśo jāta ityākāśotpattidhīvadabhivyaktiviṣāsti । tvanmate bādhalāgavoktiścāyuktā । tvadabhimatānāṃ ayaṃ śukotpanno gakāraḥ, ayaṃ śukoccārito gakāro maṇyuktamanyadapi nirāha eteneti ।। utpatyādītyādipadena vināśatāramandatvādipratyayagrahaḥ uktatvāditi ।।"na ca bhedadhīrbādhike"tyādigranthenoktatvādityarthaḥ । nanūtpanno gakāro naṣṭo gakāra iti pratīteḥ kathaṃ dhvaniviṣayatetyata āha - kiṃ ceti ।। bahubādhasyānyāyyatvādityuktiṃ ca nirāha tvanmata iti ।। tvadabhimatānā mityasya pratyayānāmiti ṣaṣṭyantenānvayaḥ । sarvalokasiddhānāmityasya vakṣyamāṇaṣaṣṭhyantābhyāmanvayaḥ ।। śukoccārito gakāro ayaṃ vartate śrotre śukagakāra ityādyabhijñanāṃ; yaḥ pūrvaṃ gakāraḥ śrutaḥ sa evedānīmapi, yo anyatra sa evātrāpi, yaścaitroccāritaḥ sa eva maitroccāritaḥ, ekoccārite pi yaḥ prācyena śrutaḥ sa eva praticyenāpi, yo nikaṭasthena śrutaḥ sa eva dūrasthenāpītyādipratyabhijñānāṃ ca; bādha katvena tvanmata eva bahubādhāt ।।
na hi tvatpakṣe śukotpannasyedantvena sākṣātkriyamāṇatvena vartamānatvena śrotrasthatvena ca sāmānādhikaraṇyam । na vā ekoccāritepi kadaṃba golakanyāyapakṣe prācyapratīcyayorekatvam ।। nanūktatrirūpapratītīnāṃ kuto bādho nyāyamata ityata āha na hīti ।। śabdotpattideśātkadaṃbagolakanyāyena śabdānāṃ daśasvapi dikṣu daśadhā śabdācchabdāntarotpattikrameṇa karṇadeśaprāptyupagamena karṇadeśasaṃbaddhasya śukamukhotpannaśabdajātīyatvena sākṣāttadutpannatvābhāvāt । evaṃ tattaddigavasthitapuṣaiḥśrūyamāṇasyāpi digantarasthitapuruṣāntaraśrutaśabdajātīyatvena sākṣāttadabhedābhāvāditi bhāvaḥ ।। yadyapi vīcītaraṅganyāyapakṣe tayoraikyam । tathāpi nikaṭa dūrasthayoraikyaṃ nāstyeva । tasmādbahūnāmabādhāyotpatyādidhīreva bhrāntirastu ।। nanūtpatyādicadhīrna tāvatsmaryamāṇāropaḥ । gṛhyamāṇāropatve raktaḥ sphaṭika ityādāvivopādhirvācyaḥ । sa ca na tāvatkuṅkumāruṇā taruṇītivadānubhavikaḥ । gakāro stītyādāvupādherdhvanerananubhavāt । nāpyayo dahatītivadau papattikaḥ ।
nanu taṭākādimadhye pāṣāṇādyabhighātāddaśadiksambandhinya ekaikā eva vītyastaraṅgāśca jāyanta iti nyāyena daśadiksaṃbandhyekaikaśabdaparaṃparotpattipakṣe prācyadiśabdasyaikyameveti na tatpratyabhijñābādha ityāśaṅkya nirāha yadyapīti ।। vīcīnāma sūkṣmarūpasstrītaraṅgaḥ । taraṅgastu sthūlaḥ nikaṭeti ।। śabdotpattideśanikaṭasthadūrasthayorityarthaḥ ।। utpatyādidhiyo bhrāntitpamayuktamiti maṇyuktarītyā śaṅkate nanviti ।। śuktāvidaṃ rūpyamityārope śuktisadṛśasya rajatasyeveha varṇasadṛśasyotpatyādimato abhāvadityarthaḥ ।। kuṅkumenāruṇā na svata iti kuṅkumasyopādhitvamubhūyamānamityānubhāvikaḥ । kuṅkumarūpa upādhiḥ । evaṃ gakāro dhvanyutpanno na svata ityanubhavābhāvādityarthaḥ । aupapattika iti ।। upapattisiddha ityarthaḥ । upādhirityanuṣaṅgaḥ । vahnidharmasya dagdhṛtvasyāyasyāropādvahnirūpopādhinaivāyo dagdhṛ na tu svata ityanubhavaḥ । tatrāyasi vahnitvena vahnerananubhavāt । kintu vahnasambandhe sati dagdhṛtvamanyathā tu netyanvayavyatirekagamyaṃ vahnerupādhitvamityaupapattika ityuktam ।। tatrānvayavyatirekavatogneriveha tadvataḥ kasyacidabhāvāditi cenna । ihāpi dhvaneḥ satvāt ।। tatrogneragnitvenānanubhavepyāropyeṇa dagdhṛtvenānubhavostīti cedihāpi dhvanerdhvanitvanānanubhavepyāropyeṇotpannatvādinānubhavostīti samam ।।
na ca pratyabhijñāropye aikyasākṣātkāre sati kathaṃ tadviruddhotpatyādibhrama iti vācyam । utpatyāderaikyābhāvānātmakatvena sākṣādavirodhāt । aikyavyāpakābhāvapratiyogitvarūpe virodhe satyapi tadagrahadaśāyāmāropasambhavāt । tadgrahadaśāyāṃ cāropābhāvasyeṣṭatvāt ।। yadyapi maṇau"kṛpāṇe mukhadīrghatvamaupapattikaṃ kṛpāṇānvayavyatirekānuvidhānāt"ityuktam । tathāpi tatrānubhāvikatvameva kathañcidvaktuṃ śakyam । kupāṇatvena tasyānubhavādityaruciṃ manvānaḥ ayo dahatityudāharadityadoṣaḥ ।। tadvataḥ anvayavyatirekavataḥ । utpatyādidharmakasyetyarthaḥ । viśeṣadarśanasatvenāropācasambhavamāśaṅkya nirāha na ca pratyabhijñeti ।। kiṃ sākṣādāropyābhāvāvagāhitvena pratyabhijñā virodhinī utāropyābhāvaṃ prati vyāpyaviṣakatayā । ādya āha utpatyāderiti ।। antya āha aikyasyeti ।। utpatyāderityanuṣaṅgaḥ virodha iti।। pratyabhijñayā sahetyarthaḥ tadagraheti ।। uktarūpapratiyogitvāgrahetyarthaḥ
tasmātpratyabhijñābādhitāni śabdānityatvānumānāni ।। varṇā nityatve pratyabhijñāvirodhaḥ ।। tasmāditi ।। pratyabhijñā yāgakārādivyaktyaikyādanyaviṣayakatvabhrāntitvayorayogādityarthaḥ ।। varṇānāmanityatve pratyabhijñāvirodhaḥ ।।
satpratipakṣāṇi ca । śabdatvaṃ nityavṛtti dravyatvavyāpyajātimadasamavetādviṣṭhavṛttitvāt ātmatvat । pratyabhijñādoṣayorbādhapratipakṣayoḥ prabalaṃ bādhakaṃ pūrvamuktvā pratipakṣadoṣaṃ cāha satpratipakṣāṇi ceti ।। śabdānityatvānumānānītyanuṣaṅgaḥ । śabdo nitya ityeva pratijñoktau dvitīyādikatipayahetvasiddhiḥ । dhvanyaṃśe bādhaśca । ataḥ śabdatvaṃ nityavṛttīti pratijñā ya dvitīyādihetvanugamāya tu varṇatvamityeva na kṛtam । nityavṛttitvaṃ ca jagadādhāratāprayojakasaṃbandhabhinnasabandheneti jñeyam । sa ca samandho nyāyamate samavāyaḥ । siddhānte svarūpasambandhaḥ । tena kālavṛttitvamādāya na siddhanādhanatāvakāśaḥ । dhvanyaṃśe bādhādvarṇavṛttitvena sādhyaparyavasā namiti bhāvaḥ dravyatveti ।। dravyatvavyāpyajātayaḥ pṛthivītvajalatvādayaḥ । ghrāṇabhinnabahirindriyavyavasthāpakatāvacchedakatvāt rūpatvavat ।
tadvatsu pṛthivyādiṣvasamavetaṃ ya dadviṣṭhaṃ avyāsajyavṛtti tadvavṛttitvādityarthaḥ । śabdastu tādṛśapṛthivyaptejovāyvātmanaḥsvasamaveto adviṣṭhaśceti tadvṛttiśabdatve hetusatvamiti bhāvaḥ । ete ca hetavaḥ parītyaiva । parasiddhairdūṣaṇamityācāryokteḥ । ata eva satpratipakṣāṇītyupakramaḥ । anyathā nityatve mānaṃ tviti brūyāt । siddhānte anugatajātemadasamavetatvābhāvāt । ata eva sudhāyāṃ prakṛtinaye"gaganādeśca satvatva"mityatra pṛthivyādiguṇatvenāpi śabdasyotpattaruktā । pañcīkaraṇaprakriyāmavivakṣitvā jātipadasya sadṛśadharmaparatvamupetya svarītyāpi vā । tena manmata ityagrimagranthāvirodha ityāhuḥ । viśeṣaṇakṛtyamagre sphuṭam ātmatvavaditi ।। tacca kvāpyasamavetādviṣṭhātmavṛttitvāddhetusādhyayoḥ satvaṃ spaṣṭham । nyāyamate vibhutvenātmano avṛttitvāt ।। ghrāṇena ।। ghrāṇabhinnaṃ yadbahirindriyaṃ śrotrarūpaṃ tadastvitvāvadhāraka tāniyāmakatvādityarthaḥ । śabdajñānaṃ hi kāryaṃ svakāraṇabhūtaṃ śrotrākhyamindriyasvarūpamanumāpayati । akāraṇakasyānityajñānasyānudayāt । anyasya cakṣurādeḥ śabdajñāne karaṇatvāyogāt । śabdasya tādṛśendriyavyavasthāpakatāyāṃ śabdatvasyāvacchakatvāditi bhāvaḥ । cakṣurindriyādivyasthāpake rūpatvarasatvādau hetvanugamāya bahirindriyeti samānyoktiḥ । na tu śrotreti viśiṣya rūpatvavaditi ।। rūpatvarasatvasparśatvavadityarthaḥ। ātmatvamūrtatvasamānādhikaraṇādviṣṭhavṛttitvāt kālatvavat । svāśrayabhinnaviśeṣaguṇāsamānādhikaraṇapratyakṣavṛttitvādātmatvavat । pṛthivīvṛtyavṛttitve ātmavṛtyavṛttitve ca sati sattāsākṣāvdyāpyasākṣāvdyāpyatvāt jalatvavat । pārthivaparamāṇuṣu guṇānāṃ pākajatvenānityatāyāṃ gandhasya nityāvṛttirūpasādhyābhāvepi jalaparamāṇvādigatarūpasasparśānāmapākajatvena rūpatvāditrayasya nitya vṛttitvādādhikyadoṣanirāsāya rūpatvavaditye voktam ātmatveti ।। ātmatvamūrtatvābhyāmasamānādhikaraṇaṃ yada dviṣṭhaṃ tanniṣṭhatvādityarthaḥ । mūrtatvaṃ nāma iyattāvacchinnaparimāṇayogitvam । pṛthivyaptejovāyapumanasāṃ dharmaḥ । pakṣadṛṣṭāntabhūtayoḥ śabdatvakālayostādṛśaśabdakālaniṣṭhātkālasya nityatvācca hetusādhyānugama iti bhāvaḥ ।।
sveti ।। svasya śabdatvasyāśrayaḥ śabdaḥ, tadbhinnaviśeṣaguṇo rūpādiḥ, tadasamānādhikaraṇam pratyakṣam ca tat, śabda eva, tadvṛttitvādi tyarthaḥ । dṛṣṭānte svasyātmatvasya āśrayaḥ ātmā । tadatiriktaviśeṣaguṇenāsamānādhikaraṇaṃ pratyakṣaṃ ca avṛttibhūtamātmākhyaṃ vastu tadvṛttatvāditi hetvanugamo dhyeyaḥ । svaśabdasya samabhivyāhṛtaparatvāt । śabdatvamātraparatvepyadoṣāt pṛthivīvṛttī rūpādiḥ । taduchabhayāvṛttitve sati sattāsākṣādvāpyaṃ pakṣe guṇatvam । dṛṣṭānte ca dravyatvam । tena sākṣāvdyāpyaṃ śabdatvaṃ jalatvaṃ ceti pakṣadṛṣṭāntayorhetvanugamaḥ । vyoṃmetarāvṛttijātimadvṛttitvādātmatvat । sa kalaśabdavṛttitvātsattāvat । śrotraṃ nityavṛttisattāvyāpyavyāpyajātigrahakam apārthivendriyatvāccakṣurvat । varṇo nityo dhvaniśabdatvavyāpyabhinnatve sati śrāvaṇatvācchabdatvavat ityādyanumānaiḥ pratirodhāt ।। atrādye hetau kālākāśagatadvitvaniṣṭhadvitvatve avyabhicārāyādviṣṭhetyuktam । dṛṣṭānte sādhyānumaśca jalaparamāṇuvṛttitvena jñeyaḥ । sākṣāvdyāpyatvaṃ nāma vyāpyāvyāpyatve sati vyāpyatvam । guṇatvadravyatvayoḥ sattājāteśca madhye tathā guṇadravyatvayoḥ śabdatvajalatvayormadhye ca vyāpyadharmāntarasyābhāvāt ।।
vyometi ।। vyometarasminnavidyamāno yo jātimān śabdaḥ ātmā ca tadvṛttitvācchabdatvasyātmatvasya ceti pakṣadṛṣṭāntayorhetvanugatiḥ ।। śrotramiti pakṣaḥ ।। nityavṛttivṛttiryo sattāvyāpyaguṇatvapyāpyaśabdarūpā jātiḥ tadgāhakatvena pakṣe, dṛṣṭānte ca tādṛśarūpatvagrāhakatvena sādhyānugamaḥ । rūpatvasyāpi nityaṃ yajjalaparamāṇvādirūpaṃ tadvṛttitvāt apārthiveti ।। paramate ghrāṇasyaiva pārthivatvena tadanyeṣāmapārthivatvānnāsiddhyādiḥ ।। dhvanīti ।। dhvaniśca śabdatvavyāpyaṃ tāratvādikaṃ ca tābhyāṃ bhinnatve satītyarthaḥ pratirodhāditi ।। satpratipakṣāṇītyanvayaḥ dvitvatva iti ।। anumānopanītakālākāśādyanocaramānasāpekṣābuddhijanyasya kālākāśobhayagakadvitvasya । gandhatvaduḥkhatvādāvavyabhicārāyāsamavetetyuktam । asamavetavṛttitvasya prativādinaṃ pratyasiddhi nirāsāya dravyatvavyāpyajātimadityuktam ।।
dvitīye gandhatve avyabhicārāya ghrāṇabhinneti । dravyatvavyāpyajātimatsu pṛthivyaptejovāyvātmamanaḥ svasamavetatvena dvitvatve tādṛśadvitvavṛttitvahetusatvepi nityavṛttitvābhāvādvyabhicāranirāsāyā dviṣṭhetyuktamityarthaḥ । tarhya dviṣṭhavṛttitvādityevāstvityata āha gandhatveti ।। gandhatvādeḥ pṛthivyātmādisamavetagandhādivṛttitvādavyabhicāra ityarthaḥ । rūpatvādikaṃ tu nityavṛttīti gandhatvetyuktam । pārthivaguṇānāṃ pākajatvena gandho na nitya iti bhāvaḥ ।। tarhyasamavetā dviṣṭhetyevāstvityata āha asamaveteti ।। prativādinaṃ pratīti ।। tārkikaṃ pratītyarthaḥ । satpratipakṣānumānaprayoktṛdaśāyāṃ siddhāntinaḥ sthāpanāvāditvena parasyaiva prativāditvāt asiddhinisāyeti ।। na cāsiddhinirāsakaṃ vyartham । vyāpti pakṣadharmatāyā apyanumityaṅgatvena tatsaṃpādakasyāpi sārthakyāt ।"yanniṣṭhā yannirūpitā vyāptiryena viśeṣaṇena vinā na paricchadyate tadviśeṣaṇamarthavaditi"nyāyena viśiṣṭahetuniṣṭhavyāpteruktaviśeṣaṇena vinā gṛhītumaśakyatvena vyāptigrahaupayikatvācceti bhāvaḥ ।। gandhatva iti ।। pṛthivīguṇasya pākajatvena gandhatve nityavṛttitvarūpasādhyābhāvepi ghrāṇarūpabahirindriyavyavasthāpakatāvacchedakatvādghrāṇabhinnetyuktānāṃ na doṣa ityarthaḥ dukhatveti ।।
duḥkhatvādāvavyabhicārāya bahiriti coktam ।। tṛtīyepyadviṣṭhapadasthādyahetāviva prayojanaṃ draṣṭavyam । duḥkhatvādau vegatvādau cāvyabhicārāyātmatvamūrtatvāsamānādhikaraṇetyuktam ।। caturthe gandhatve duḥkhatvādau cāvyabhicārāya viśeṣaguṇāsamānādhikaraṇetyuktam । viśeṣaṇaguṇāsamānādhikaraṇamanogatavegavartini vegatve avyabhicārāya pratyakṣetyuktam । manogatave gastvapratyakṣaḥ । tāvatyukte gakārasyāpi kakārarūpaviśeṣaguṇasamānādhikaraṇatvātparaṃ pratyasiddhiḥ । tadarthaṃ svāśrayabhinnetyuktam ।
tasyāntarīndriya vyavasthāpakatāvacchedakatvāditi bhāvaḥ । ātmatvamūrtatvānyatarāsamānādhikaraṇādviṣṭhavṛttitvādityuktāvāha duḥkhatvādāviti ।। mūrtatvāsamānādhikaraṇaduḥkhādiniṣṭhaduḥkhatvādau nityavṛttitvābhāvena tatrā vyabhicāra ātmatvāsamānādhikaraṇetyadviṣṭhaviśeṣaṇam । ātmatvāsamānādhikaraṇaṃ yadadviṣṭhaṃ tadvṛttitvādityevoktau pṛthivyaptejovāyumanodharmavegarūpaguṇasyātmatvāsamānādhikaraṇetyadviṣṭhaviśeṣaṇamityarthaḥ ।। pratyakṣavṛttitvādityevoktau doṣamāha duḥkhatvādau ceti ।। tarhi pratyakṣetyasya bāhyapratyakṣetyarthaṃ matvoktam gandhatveti ।। paraṃ pratīti ।। evaṃ ca kakārasyāpi śabdatvāśrayatvena tadbhinnatvābhāvānnāsiddhiḥ ।। pañcame gandhatvādāvavyabhicārāya pṛthivīvṛttyavṛttitvena satītyuktam । duḥkhatvādāvavyabhicārāyātmavṛtyavṛttitve satītyuktam । prabhātvadivavyabhicārāya sa metyādyuktam ।।
evaṃ ca sattāsākṣāvdyāpyaṃ । dravyatvaṃ prati tejastvameva sākṣāvdyāpyam na tu prabhātvādikamiti na vyabhicāraḥ । śabdatvaṃ tu manmate sattāsākṣāvdyāpyaṃ । dravyatvaṃ prati paramate ca guṇatvaṃ pratisākṣāvdyāpyamiti nāsiddhiḥ ।। ṣaṣṭhe dhvaniprāgabhāvatve avyabhicārāya jātimadityuktam । gandhatvādāvavyabhicārāya vyometarāvṛttītyuktama ।। tārkikaṃ pratītyarthaḥ nāsiddhiriti ।। asiddhivārakasyāpi sārthakyaṃ pūrvavat ।। ātmetyādyuktau doṣamāha gandhatvādāviti ।। vyometarā vṛttivastuvṛttitvādityevoktau doṣamāha dhvaniprāgabhāvatva iti ।।
nanu saptate sakalavṛttitvādityevoktau prameyatvādau kavalānvayini nityavṛtti sādhyasyāpi satvena vyabhicārābhavācchabdeti vyartham । svarūpāsiddhivārakatvepi vyarthatvādityata īśvaravādauktadiśā vyāptyāśrayāṇāmanekatvasaṃpādakatvena sārthakyāditi bhāvenāha saptama iti ।। saptame śabdapadamakevalānvayino guṇatvāderapi saṃgrāhakatvena vikāsakatvānna vyartham ।। aṣṭame sādhye nityavṛttisattādravyatvayoḥ sattāguṇatvayorvā grāhakatvenārthāntaramiti śaṅkānirāsāya sattāvyāpyavyāpyetyuktam । hator ghāṇe avyabhicārāyāpārthivetyuktam ।। navame dhvanau śabdatvavyāpye tāratvādau cāvyabhicārāya dhvaniśabdatvavyāpyabhinnetyuktam । akevalānvayina iti ।। śabdaniṣṭhasyetyapi grāhyam । na kevalaṃ kevalānvayinaḥ prameyatvāderapītyarthaḥ । ākāśasamavetatvādirādipadārthaḥ ।।
aṣṭama iti ।। apārthivendriyatvāditi hetau yatsādhyaṃ nityavṛttītyādi tasminnityarthaḥ nityavṛttisattādravyatvayoriti ।। nityavṛttisattājātigrāhakamityukte śabdagatasattāgrāhakatvenārthāntaram । śabdasyānityatvepyākāśādinityavṛttitvātsattāyāḥ । ato nityavṛttisattāvyāpyajātigrāhakamiti ।। tāvatyukte śabdo dravyamiti mate dravyatvasya, guṇa iti mate guṇatvasya grāhakatvenārthāntaram । ataḥ sattāvyāpyavyāptetyuktamityarthaḥ । siddhasādhanatāvyadāsāya śabdasya nityatva siddhaye nityavṛttīti jātiviśeṣaṇamiti spaṣṭamiti bhāvaḥ ।। navama iti ।। dhvaniśabdatvavyāpyabhinnatve sati śrāvaṇatvādityatra dhvanipadasya kṛtyaṃ dhvanāviti ।। dhvanibhinnatve sati śrāvaṇatvādityevoktau doṣaḥ śabdatvavyāpyatāratvādāviti ।। atra vipakṣe pratyabhijñānupapatti gauravāditi bādhakāni । kecittu śrotraṃ nityadravyagrāhakam niravayendriyatvāt manovat ityāhuḥ ।। varṇānāṃ nityatvenu'mānāni ।।
dhviśabdatvapyāpyābhyāṃ bhinnatve satītyuktamityarthaḥ । śravaṇatvāditi tu ghaṭādāvavyabhicārāyeti vyaktamiti bhāvaḥ kalpanāgauravādīti ।। vivariṣyate caitaduttarabhaṅge vyaktyanantyādikalpanā vīcitaraṅgādinyāyena pūrvaśabdasyottaraśabdāntarajanakatvamuttaraśabdasya pūrvapūrvaśabdanāśakatvamantyopāntyoranyonyanāśakatvamityuttaratra vakṣyamāṇagauravamityarthaḥ । ādipadena bahubādhādigrahaḥ nityadravyeti ।। śabdatvādigrāhakatvenārthāntaraparihārāya dravyapadam । evaṃ ca śabdasya dravyatvaṃ nityatvaṃ cādāya sādhyaṃ paryavasyati । vyomādinityadravyagrāhakatvena paryavasānasya bādhitatvāt । indriyatvamātrasya cakṣurādau vyabhicārānniravayavetyuktiḥ manovaditi ।। tasyātmagrahakatvāditi bhāvaḥ ।। atrārucibījaṃ tu, ātmano mānasatve kadācidaramānahaṃ vetyādisandehāpātena sudṛḍhanirṇayarūpasākṣivedyatvādātmanaḥ sādhyavaikalyaṃ dṛṣṭāntasya vastumātrasyeśvaravādoktarītyā saṃyogitvayuktyā sāvayavatvena niravayavatvāsiddherityādi dhyeyam । varṇānityatve anumānāni ।। nanu varṇānāṃ nityatve sarvadopalabdhiḥ syāt । na coccāraṇajanyasya dhvanirūpavyañjakasya kādācitkatvānna doṣa iti vācyama । tasya hi vyañjakatvaṃ na tāvadāvāraṇāpasāraṇavadindriyasannidhā pakatvena । śrotraguṇatvapakṣe vibhutvapakṣe ca varṇānāṃ sarvadendiyasaṃbandhāt । nāpi cakṣurādāvañjanādoriva kṣotre saṃskārādhāyakatayā । saṃskṛtena śrotreṇa cakṣuṣeva vividhya svasaṃbaddhasarvavarṇasamūhālambanasyaikasya jñānasyotpatyāpātāditi cenna । tvanmate varṇotpādakānāmiva manmate tavdyañjakānāmapi niyatatvāt ।।
"ata ākāśaguṇe śabde vyajyamānā varṇādaya"iti tatvanirṇayavākyasya ṭīkāyāṃ śaṅkitaṃ varṇanityatvabādhakaṃ maṇyādyuktamāśaṅkate nanviti ।। śrotraguṇatvapakṣa iti ।। parimāṇavanni tyaśabdena sarvadā śrotrasya sambandhādityarthaḥ । bubhutsāyāṃ niyāmakatvamāśaṅkyoktaṃ cakṣuṣeveti "sakṛcca saṃskṛtaṃ śrotraṃ sarvaśabdānprakāśayena । ghaṭāyonmīlitaṃ cakṣuḥ paṭaṃ na hi na budhyate ।।" iti prācīnokteriti bhāvaḥ - tvanmata iti ।। yathaikavarṇotpādake naiva na sarvavarṇotpattiḥ, tathaikavarṇavyañjakenaiva na sarvavarṇavyaktiriti na sarvopalambha ityarthaḥ ।। varṇānityatvāvāde pūrvapakṣe maṇikṛtāśaṅkya nistamapyanumānaṃ doṣāntaravivakṣayā śaṅkate nanviti ।।
nanu varṇā na pratiniyatavyañjakavyaṅgyāḥ, ekāvacchedena samānadeśatve sati samānendriyagrāhyatvādghaṭagataikatva parimāṇa vat । atra ca sādhye vyañjakaśabdena । viṣayasannikarṣātirikto jñānaheturvivakṣita iti na bādhaḥ । hetau bhinnendriyagrāhyarūparasādau vyabhicāranirāsāya samānendriyeti viśeṣaṇam । atra pratiniyatavyañjakavyaṅgyatvaṃ parasparavyabhicārivyañjakavyaṅgyatvaṃ doṣābhāve parasparāviṣayaka sākṣātkāraviṣayatvamiti yāvat । tenaikatra dvitvabhramajanakena piramāṇagrāhiṇā parimāṇabhramajanakenaikatvagrāhiṇā ca na vyabhicāra iti vyācakṣate eketi ।। kavarmādye kāvacchedakaśrotrarūpasamānadeśatve sati śrotrendriyagrāhyatvādvarṇānāṃ pakṣe hetusatvaṃ dhyeyam । ekāvacchedakadeśataḥ kālataścetyagre vyaktam । anyūnānatiriktadeśakālatve satīti padadvayatātparyamityeke ghaṭa gateti ।। ghaṭagataikatvaparimāṇayorekaghaṭatvāvacchedena samānadeśatvaṃ samānendriyacakṣurgrāhyatvamiti hetvanugamaḥ । parimāṇavyañjakālokavyaṅgyatvādekatvasya pratiniyatavyañjakavyaṅgyatvābhāvarūpasādhyānumagama iti bhāvaḥ । nanu vyañjakapadena sannikarṣasyāpi grahaṇe samavāyasyaikatvepi tattadvarṇanirūpitaśrotrasamavāyasya ni yatattvādabhāvasādhane bādho dṛṣṭānte sādhyavaikalyaṃ cetyata āha atra ca sādhya iti ।। na bādha ityupalakṣaṇam । dṛṣṭānte sādhyavaikalyaṃ na netyapi dhyeyam ।। satyantamātraṃ heturastvityata āha hetāviti ।। rūpāderālokalavaṇādibhinnavyañjakavyaṅgyatvāditi bhāvaḥ । samānadeśatve satītyasya kṛtyamabhimataṃ maṇyuktaṃ vyanakti ekeneti ।।
ekena śyena caraṇāvacchedena । vartamānayorbhinnasaṃyogavyaṅgyoḥ śyenasya sthāṇutadavayavā bhyāṃ saṃyogayorvyabhicāranirāsāya samānadeśatve satīti viśeṣaṇ । iha ca samānadeśatvamanatiriktadeśatvaṃ vivakṣitam । tenoktayoḥ saṃyogayorakasmin śyene vṛttāvapi sthāṇusaṃyogasyāvayavasaṃyogānāśraye sthāṇāvayavasaṃyogasya ca sthāṇusaṃyogānāśraye avayave vṛtyātiriktadeśatvānna vyabhicāraḥ । ata eva - tyuktatvādukatpalatvavyañjakapradīpavyaṅgye nailye na vyabhicāraḥ ।
sādhyābhāvopapādanāyoktaṃ bhinnasaṃyogivyaṅgyayoriti । kāraṇākāraṇasaṃyogātkāryākāryasaṃyoga iti saṃyogajasaṃyogapakṣe sthāṇuśyenasaṃyogasthāne sthāṇvavayavasaṃyogasyāpi satvāt sthāṇutadayavābhyāṃ saṃyogayorityuktam । tathāca kathaṃ na vyabhicāra ityata āha iha ceti ।। anyatrāpi vyabhicāranirāsaḥ phalamityata āha ata eveti ।। samādeśatve satītya syaivaṃ vivakṣākaraṇādevetyarthaḥ pradīpa iti ।। pradīpe satyevetyarthaḥ। jātirutpalatvam । na tu vyajyata ityanvayaḥ । nīrajanīlimā tu tasminsatyena vyajyata ityuktatvātprācīnairityarthaḥ atirikteti ।। utpalatvasyātiriktadeśavṛttitvāt । kālarūpāvacchedakabhedenaikaghaṭaniṣṭhayo rūpataddhvaṃyorvyabhicāranirāsāyaikāvacchedeneti viśeṣaṇam । ekāvacchedaśca na kevalaṃ kālataḥ । tenāvayavadvayavṛtyoravayavadvayārabdhayoravayavisaṃyogayorvyabhicāro nirastaḥ । avayavino vyāpyavṛttitvena avayavasaṃyogasya cāvyāpyavṛttitvena deśato avacchedakabhadāt । atra ca hetumatsu saṃkhyādi sāmānyaguṇeṣu dravyagrahaṇayogyatāntargatayogyatākatvasya dravyagrāhaka bahirindriyagrāhyatvasya ca satvānna vyabhicāraśaṅkā । na coktahetunaiva pratiniyatotpādakābhāvopi sādhyaḥ ।
raktotpalepi satvāditi bhāvaḥ kālarūpeti ।। kālākhyetyarthaḥ avayavīti ।। avayavī ca saṃyogaśceti dvandvaḥ । tantudvayaniṣṭhasya paṭarūpāvayavinaḥ tantudvayasaṃyogasya ca yathākramamālokena tantudvayena ca vyaṅgyatvātsādhyābhāvepi heturiti tatra netyāha avayavina iti ।। vyaktyaṃśāvacchedena saṃyogasya, sarvāvayavāvacchedenāvayavino vṛtteriti bhāvaḥ ।। nanvevamapi vaṅkhyāparimāṇapṛthaktveṣu ekāvacchedena samādeśatve sati samānendriyagrāhyatvahetoḥ satvādvyabhicāra ityataḥ sādhyasyāpi satvānna doṣa ityāha atra hetumastviti ।। vegasya karmajanyatvātkarmaṇo nodanādijanyatvāditi bhāvaḥ tathāpīti ।। bhinnahetujanyayorvegarmaṇorvyabhicārāditi cenmaivam । tathāpi tvacā grāhyayorghaṭagatasparśapṛthaktvayorvyabhicārāt । tatra pṛthaktvasya sparśavyañjakenā vidhinā vyaṅgyatvāt ।। na ca samānendriyagrāhyapadena parasparāgrāhakendriyāgrāhyatvaṃ vivakṣitam, evaṃ ca na vyabhicāraḥ; sparśasya pṛthaktvagrāhakatvagindriyamātragrāhyatvena tadagrāhakāgrāhyatvepi pṛthaktvasya sparśagrāhakacakṣurgrāhyatayā tadagrāhyatvābhāvāditi vācyam । bhinnapuruṣaniṣṭhāpekṣābuddhibhyāṃ janyayorvyaṅgyayoścaikadeśakālayotdvitvayorvyabhicārāt।
uktasthaleṣu vyabhicārābhāvetyarthaḥ । hetusatvāyoktaṃ -tvacā grāhyayoriti ।। satyantāśasatvaṃ tu vyaktam । sādhya satvaṃ vyanakti tatreti ।। avadhineti ।। ayamasmātpṛthagiti pratītyā pañcamyantanirdiṣyāvadhi padārthenetyarthaḥ । tāvatā kathaṃ na vyabhicāra ityata āha sparśasyeti।। yatra ghaṭapaṭasthale caitraniṣṭhāpetrābuddhyā maitrāniṣṭhāpetrābuddhyā ca dvitvadvayamupapannaṃ tatra dvitvadvaye ekāvacchedena samānadeśatve sati parasparāgrāhakendriyāgrāhyatvarūpahetoḥ satvāt dvitvatvāvacchinnadvitvagrāhakendiyasyekatvena nānātvābhāvādityarthaḥ । sādhyasatva neti bhāvenoktaṃ vyaṅgyośceti ।। uktarūpabuddhibhyāṃ vyaṅgyayoścetyarthaḥ।। tvayāpekṣābuddhirvyañjiketyapi svīkārāt ।। na ca prati niyatāpratipa ttikatvamapi hetuviśeṣaṇaṃ vivakṣitam, dvitve tu pratiniyatapratipattṛke iti vācyam । avayavivyañjakamātrāvyaṅgyenāvayavabahutvenaikatvavyañjakamātrāvyaṅgyena pṛthaktvadīrghatvādinā ca vyabhicārāt ।।
nanu paraspara vyabhicārivyañjakāvyaṅgyatvaṃ sādhyam, evaṃ ca na vyabhicāraḥ । avayavyekatvavyañjakayorbahutvapṛthaktvavyañjakābhyāṃ vyabhicārepi tadvyañjakatvamasiddhamityata āha tvayeti।। paṭāvayavagatabahutvasya paṭena sahaikāvacchedena samānadeśatve sati samānendriyarūpahetumatvepi sādhyavatvaṃ netyupapādanāya avayavivyañjakamātravyaṅgyene tyuktam । apekṣābuddhyāpi vyaṅgyatvasvīkārāditi bhāvaḥ ekatvetyādi ।। avadhipadarthenāpi vyaṅgyenetyarthaḥ । hetusatvaṃ tu vyaktamiti sādhyābhāva evopapāditaḥ । tathā caikatvadirghatvayorekatvapṛthaktvayorna vyabhicāra ityarthaḥ ।। kathaṃ na vyabhicāra ityata uktasthale sādhyasatvaṃ vyanakti - avayavīti ।। avayavyekatvayoḥ ye vyañjake tayorityarthaḥ vyabhicārepīti ।। bahutvavyañjakāpekṣābuddheravayavivyañjakatvābhāvāt । tathā pṛthaktvavyañjakāvadherekatvāvyañjakatvāditi bhāvaḥ vyabhicāreṇeti ।। bahutvapṛthaktvavyañjakayoravayavyekatvavyañjakābhyāmavyabhicāreṇa parasparavyabhicārivyañjakāvyaṅgyatvarūpasādhyasya satvāditi maṇāvuktamiti cenna। tathāpyavayavabahutvagrahavyatirekeṇāvayavigrahavadañjale avayavigrahavyatirekeṇāvay i grahavyatirekeṇāvayavabahutvagrahadarśanenānaikāntyāt । bhinnapratiyogivyaṅgyayorbhūtalagatayoḥ samavāyināśajanyayorviralāvayavatayā samādeśāloka
avavayavyāderagrahe tanniṣṭhabahutvādyagrahāt avayavyādivyañjakālokādyavyabhicāra āvaśyaka iti bhāvaḥ maṇāviti । varṇānityatvāvāde pūrvapakṣe añcala iti ।। vastrāntyabhāga ityarthaḥ । tathā ca parasparavyabhicāravyañjakavyaṅgyatvameva na tu tadabhāvarūpasādhyasatvamiti vyabhicāra ityarthaḥ ।। nanu bahutvasya paṭāvayavaikadeśavṛttitvena paṭasya tadadhikavṛttitvāt । bahutvasyāśuvināśitāyā paṭasyādhikakālatvācca । ekāvacchedena samānadeśatve sati samānendiyagrāhyatvarūpahetvabhāvānnānaikāntyamityanyatra vyabhicāramāha bhinneti ।। sādhyābhāvopapādanāya bhinnetyādi । samānadeśatoktyarthaṃ bhūtalagatayoriti । samavāyītyādi । dhvaṃsayorityanvayaḥ । pratiyoginoḥ samādeśatve taddhvaṃsayorapi tathātvāditi bhāvenāha viravalāvayave ti ।। pāṣāṇādivannibiḍadravyatvābhāvena samānadeśe ye ālokaḍale taddhaṃsayorityarthaḥ । nirma lajalāntarasthabhūtalepyālokopalambhāditi bhāvaḥ । -jalapratiyogikayorālokajaladhvaṃsayorbrāhmaṇatvātyantābhāvatavdyañjakātyantābhāvayo-śca vyabhicārācca । deśaśabdena samavāyivivakṣāyāmapi varṇānāṃ nityadravyatvavādinaṃ māṃ pratyasiddheḥ ।
ghaṭagatayorekatvaikapṛktvayorbhinnavyaktivyaṅgyagotvāśrāyatvādau ca vyabhicārācca । jātiḥ sarvagateti pakṣasyeva prāmāṇikatvāt । brāhmaṇatvātyantābhāvatadvyañjakātyantābhāvayoriti ।। bhinnapratiyogivyaṅgyayorbhūtalagatayorityetadatrāpyanveti । brāhmaṇatvaṃ vyañjakaṃ brāhmaṇamātāpitṛkatvādikam deśaśabdeneti ।। samānadeśatve satīti hetuśarīrapraviṣṭadeśaśabdenetyarthaḥ । tathā ca hetvabhāvānna tatra vyabhicāra iti bhāvaḥ। nanvekāvacchedena samādeśatve sati samānendriyagrāhyatvābhāvāditi hetvarthostvityata āha ghaṭagatayoriti ।। ekapṛthaktvasyāvadhivyaṅgyatvādekatvasya tadabhāvādbhi nnavyaṅgyatvena sādhyāsatvepyuktahetusatvāditi bhāvaḥ । avadhyanabhivyaṅgyatvenāpi heturviśeṣyata ityata āha bhinnetyādi ।। nanu kathaṃ gotvāśvatvādau hetusatvam । samādeśatvābhāvādityata āha jātiḥ sarvagatetīti ।। gotvasya deśādivyavahitānekagopiṇḍagatatvapakṣe maghyagatāśvādipiṇḍairasambandhāyogādaśvādāvapi sambandhena tatrāpi vṛtteraṅgīkārasya yuktisiddhatvāt । aśvādau gotvādyanupalambhasya govyaktirūpavyañjakābhāvenopapatteḥ । evamaśvatvādijātirgavādipiṇḍasambandheti jāteḥ sarvagatatvātsamānadeśatvamiti bhāvaḥ ।। varṇāḥ parasparavyabhicāripramāpakapramāpyāḥ āśrayeṇa sahaikendriya grāhyatvāt gandharasavadityanena satpratipakṣatā ca ।
vyaktisarvagatatvena samānadeśatvaṃ nāstīti cenna । pratyāsatteravarjanīyatvāt । samavāyābhāvasya varṇaṣvapi satvā"dityādi ।। nanvitaranirūpaṇānadhīnanirūpaṇatve satītyapi heturviśeṣyate । pūrvoktavyabhicārasthalāni sarvāṇyapyanyanirūpaṇādhīnanirūpaṇānyeva, ato hetvabhāvānna vyabhicāra iti pūrvapakṣe maṇyuktameva pratipakṣadoṣaṃ cāha varṇā iti ।। parasparavyabhicāriṇaḥ pramāpakāḥ dhvanayastatpramā pyatvena sādhyasiddhiḥ।। śabdasyekendriyagrāhyatvepi tārkikamate varṇāśraye ṇa gaganena sahaikendriyagrāhyatvādgaganasyātīndriyatvāt āśrayagrāhakendriyāgrāhyatvāditi phalitārthatvānnāsiddhiḥ ।। na caivamasiddhivārakatvātsahetyantaṃ vyartham, tadvinākṛtasyaiva vyāpyatvāditi vācyam । asiddhivārakasyāpi
vyabhicāravārakasyeva sārthakyādityuktatvāt । akhaṇḍābhāve avaiyarthyā cca । śarīrā janyatvavat ।। na ca vdyaṇukādau vyabhicāra iti vācyam । pratyakṣatve satīti hetuviśeṣaṇādityeke । āśrayāgrāhakendriyagrahyatvādityartha ityanye । gandhasarayorghrāṇarasanagrāhyatvāttadāśrayasya cakṣurādigrāhyatvādbhinna dravyagrahaṇayogyatāntargatayogyatākatvaṃ mūrtavṛttitvaṃ copādhiśca ।। kiṃ caivaṃ sati varṇāḥ parasparaṃ vyabhicāryutpādakotpādyā na, apājakatve sati bhūtaviśeṣaguṇatvāt, jalagatarūparasavadityādyanumānotpādakāniyamopi kiṃ na sādhyate । janyajalagatarūparasādīnāṃ kāraṇaguṇapūrvakatve na tadutpādakānāṃ parasparavyabhicārābhāvāt ।
pramākapramā pyatvācca hetusādhyayoranugamo vyaktaḥ । satpratipakṣatā cetyupalakṣaṇam । nyāyamate varṇānāṃ kramikotpāditvenāvyāpyavṛttitvena ca tulyadeśakālatvābhāvāt । ekāvacchedenetyādihetorasiddhiḥ । kiñca tattadvarṇamātraviṣayakasākṣātkārasambhavādbādhaścetyapi dhyeyam ।। ekāvacchedeneti hetāvupādhī cāha dravyeti ।। yatra ghaṭagataikatvaparimāṇayorekavyañjakavyaṅgyatvaṃ tatra dravyagrahaṇetyādyupādhī sta iti sādhyavyāpakam । sādhanavati pakṣe varṇe dravyagrahaṇetyādyuktopādhī nasta iti sādhanāvyāpakatvaṃ ca vyaktamiti bhāvaḥ ।। prāguktahetoranaikāntyokterhetvantaramāha apākajatve satīti ।। guṇatvādityuktau bhinno tpādakotpādye ghaṭādigatasaṅkhyāparimāṇādisāmānyaguṇe vyabhicārādvi - śeṣeti ।। ātmaguṇeṣu bhinno tpādakotpādyeṣu jñānādiṣvavyabhicārāya bhūteti ।। pṛthivīgatarūpādiṣvavyabhicārāya satyantam ।।
dṛṣṭānte tu sādhyānugatiṃ darśayati ।। samavāyi kāraṇasamavāyikāraṇamātrapratyāsannaguṇāsamavāyikāraṇakatvaṃ kāraṇaguṇapūrvakatvaṃ nāma । yadi phalabalācchabde utpādakanaiyatyaṃ tarhi tata eva vyañjakanaiyatyamapyasti ।। kṣaṇamātrasthitikavarṇadhārāyāstatprāgabhāvānāṃ taddhvaṃsānāmanyatrādṛṣṭasya pūrvapūrvavarṇe uttarottaravarṇotpādakatvasya, uttarottaravarṇe ca pūrvapūrvavarṇanāśakatvasya, antyopāsantyavarṇayośca sundopasundanyāyenānyonyaṃ, antyopāntyavarṇayośca sundopasundanyāyenānyonyaṃ badhyaghaṭakabhāvasya, antyaśabde tu svotpatticaramakāraṇasyopāntyaśabdasyaiva svanāśacaramakāraṇatvena svotpatyavyavahitottarakṣaṇavṛttidhvaṃsapratiyogitvarūpabauddhāṅgīkṛkṣaṇakatvasya ca kalpa namityatigauravam ।। rūpādayo na syuriti parasparavyabhicāryutpādyatvā bhāvostīti bhāvaḥ ।। ekavarṇotpādakena
tanmātrotpādakatvarūpaphalabalādityarthaḥ ।। ekavarṇopalambharūpaphalabalādevetyarthaḥ ।। vipakṣe kalpanāgauravācca varṇānāṃ nityatvamupetya pratiniyatavyañjakavyaṅgyatvamupeyamiti bhāvena kalpanāgauravāditi pūrvoktaṃ vyanakti ।। kiñcetyādinātigauravamityantena ।। na cedaṃ gauravaṃ phavamukham । phalasyādyāpyasiddheḥ । varṇasthale dhvanistu tyayāpi svīkārya eva । dūrasthasya dhvanimātraṃ mayā śrutaṃ na tu varṇa ityanubhavāt । śabdatvaṃ sajātīyavyañjakavyaṅgyavṛttibahirindriyavyavasthāpakavṛttijātitvāt rūpatvavadityanumānācca । lāghaveti ।। daśasu dikṣu daśavidhaśabdotpatyaṅgīkārādapyekaikasyaiva gakārādeḥ daśadiksaṃbandhinaḥ kalpanasyaiva laghutvāllāghavayuktyā prācyapratīcyayorekatvapratyabhijñayā cānugṛhītenetyarthaḥ । ṣaṣṭhyantānāṃ kalpanamityanenānvayaḥ । phalamukhamiti ।। varṇotpattilakṣaṇaphalameva mukhamupasthitijanakaṃ yasya tatphalamukhaṃ tenetyarthaḥ ।। yena gauravaṃ na doṣāyeti syāditi bhāvaḥ ।।
nanu varṇanityatvapakṣe vyañjakadhvani varṇabhinnaḥ kalpanīyaḥ,tasyotpattisthānātkarṇadeśaparyantaṃ śabdāntarotpādakatva māśutaravināśitvamityādikalpanīyamityata āha ।।"dūrādvarṇā grahaṇepi ।। dhvanigrahaṇādi"ti ṭīkoktamāha ।। dūrasthasyeti । ṭīkokterupalakṣaṇatvaṃ matvā dhvanisatvenumānaṃ cāha ।। yadvā vāyuviśeṣāsaṃyoga eva varṇavyañjaka iti pakṣaṃ nirasitumāha ।। śabdatvaṃ iti ।। sajātīyaṃ yatra vyañjakadhvanilakṣaṇameva tavdyaṅgyavṛttītyarthaḥ । jātitvamātrasya ghaṭatvādau vyabhicārādindriyetyādi । tāvanmātrasya jñānecchātvavādāvapi satvādbahirityuktam । prameyatvādāvavyabhicārāya jātitvāditi ।। na ca dhvanitye vyabhicāraḥ । tāratvādinā sāṃkaryeṇa tasyājātitvādityāhuḥ । varṇānāmevendriyavyavasthāpakatvaṃ na dhvanerityanye ।। dṛṣṭaṃ hi ghaṭarūpakuṅkumagandhāderālokarūpaghṛtagandhādivyaṅgyatvam ।।
na ca pūrvapūrvavarṇasyottarottaravarṇavyañjakatvena vā varṇasyaiva dhvanivyañjakatvena vārthāntaramiti vācyam । ādāveva śrotrotpannaṃ varṇaṃ prati pūrvavarṇābhāvāt । bheryādidhvanisthale varṇānanubhavācca ।। iti ।। varṇānāṃ pratiniyatavyañjakavyaṅgyatvam ।। rūpādairālokādivyaṅgyatvātsādhyavaikalyamāśaṅkya rūpatvādau sādhyānugatiṃ vyanakti dṛṣṭaṃ hīti ।। śaṅkitadvayamapi nirāha ।। ādāveveti ।। taduktamiti ।। pratiniyatavyañjakavyaṅgyatvaṃ varṇānāmityetattatvānirṇayā uktamityarthaḥ ।। ata iti ।। pratyabhijñābalādityarthaḥ । ādipadena varṇadharmagrahaḥ।।
varṇānāṃ pratiniyatavyañjakavyaṅgyatvam ।। na ca nityatve kālādikṛtakramābhāvāduccāraṇakramasya ca mauniślokādāvabhāvādabhivyaktikramasya ca lipyādidarśanajanitasamūhālambanastamṛtiviṣayavarṇedhvabhāvāt kramahīnavarṇamātrasya ca rājājāretyādau bhinnārthabodhakatvāyogāt ghasamānakālīnaprāgabhāvapratiyogitvaṃ ṭasya ṭasamānakālīdhvaṃsapratiyogitvaṃ ca ghasya kramo vācya iti varṇanityatve kramānubhavo bādhaka iti vācyam । yatra mauniślokādau varṇotpattireva na yatra ca ghaṭeti vaktavye viparīta evotpattikramaḥ tatra tvaduktasyāpi kramasyābhāvāt । tārkikakadeśamataṃ varṇotpattisādhanamāśaṅkya nirāha ।। yadyapīdaṃ maṇāveva"yattu śrotrānuvidhānātpadaṃ śruṇomītyabādhitānuvyavasāyā"dityādināśaṅkya nirastam । tathāpi doṣāntaravivakṣayā śiṣyavyutpādanāya ca punaratropanyāsa ityadoṣaḥ । nityatve vibhutve ca varṇānāmiti yojyam । pratipadāditithyādināmiva kālakṛtapaurvāparyasya, mālābhūtabalā kānāmiva deśakṛtapaurvāparyasya cābhāvādityarthaḥ ।। tatrāpi ghaṭādyarthadīdarśanena ghaṭādyānupūrvyā vācyatvāditi bhāvaḥ ।। māstu kramaḥ varṇānāmevāstu padatvamityata āha ।। abhivyaktikrama eva varṇānāṃ pade krama iti bhāvena tatroktadoṣaṃ pratibandyā parijihīrṣuḥ paroktakramadaṣaṃ tāvadāha ।। utpattireva neti ।। varṇānāmuccāraṇajanyatvāttatra ca tadabhāvāditi bhāvaḥ ।
dṛśyate ca ṭaghetyukteḥ prāmādikatvaṃ jānato vyutpannasyārthadhīḥ ।। yadi kālāntarīyotpattikramānusandhānāttatrārthadhīstarhi samūhālambana smṛtisthale api kālāntarīyābhivyaktikramānusandhānādarthadhīriti samam ।। na caivaṃ padādibhāvasyābhivyaktighaṭitatve idamekaṃ padamityādipratītiḥ śrāvaṇī na syāt । padādyupādherabhivyakteraśrāvaṇatvāditi vācyam । manasopanītasyābhivyaktikramasya śrāvaṇatvopapatteḥ ।। tathāca tatra prāgabhāvādipratiyogitvamaprāmāṇikamiti kramaḥ । viparītakramasthale tu vyaktam ।।
bhāvenāha ।। iti samamiti ।। tathā ca ghaṭākārābhivyaktisamānakālīnaprāgabhāvapratiyogyabhivyaktitvaṃ ṭasya ṭākārābhivyaktasamānakālīnadhvaṃsapratiyogyabhivyakti katvaṃ ghakārasyetyādirūpeṇa ghaṭādyānupūrvī sambhavatyeva ।। na ca samūhālambanasthale ghaṭādyarthadhīdarśanena tatra ghaṭādyānupūrvyāmavyāptiriti vācyam । tatrāpi smṛtakālāntaryo ktarūpānupūrvyā evārthadhījanakatvenādoṣatvāditi bhāvaḥ ।। abhivyakterityupalakṣaṇam । kālasyetyapi jñeyam । manaseti ।। tasmādvarṇānāṃ nityatvena tadanityatvarūpasya bādhakasyābhāvānnitya eva vedaḥ ।।
abhyupetya cedamu ditaṃ varṇānanityatvaṃ vedanityatvabādhakamiti । vastutastu varṇānāmanityatvepi niyatānupūrvīkatvarūpasya nityatvasya na hāniḥ । varṇānityatvoktistu vastusthiti pradarśanārthā । uktaṃ hi sudhāyāṃ,"vastutatvavicārakaṃ prati varṇānāṃ kūṭasthanityatvamupapādita"miti ।। varṇānāṃ nityatvam ।। pararītyā dhyeyam । abhirvyakterjñānatvena tasya paramate mānasatvāt । kālasyacānumānikatvāt । siddhānte tu sākṣiṇeti dhyeyam । jñānasāmānyasāmagrīmādāyānupanītopi kālo bhāsata iti kaiścidaṅgīkārāktālo nokta ityāhuḥ ।। "nanu tathāpi varṇasamudāyarūpasya vedasya na nityatvamityā"dinoktacodyanirāsamupasaṃharati ।। uktaṃ hīti ।।"pratyakṣaḥ kasyaciddharma"ityetatpadyavyākhyāvasāne varṇanityatvasya vedanityatvānupayoga muktvā tarhi tatvanirṇayavarṇanityatvaṃ kimartha mityataḥ tatkathanasya kṛtyamuktaṃ sudhāyāmityarthaḥ ।।
varṇānāṃ nityatvepi kramopapādanam ।। yaccocye । ākāśātmakaśrotreṇā varṇāḥ samavāyena sambandhena gṛhyanta iti tanna । varṇānāṃ nityavibhudravyatvātsamavāye mānābhāvācca ।। nanu yadyapi samavāye pratyakṣaṃ na pramāṇam । na"nvākāśaguṇe śabde vyajyamānā varṇādaya"iti dhvanere vākāśagaṇutvoktirayuktā । varṇānāmapyākāśaguṇatvāt । anyathā śrotreṇa saha sambandhāyogena varṇagrahaṇānupapatteḥ । ākāśaguṇatvetvākāśātmakaśrotreṇa tadgu ṇasya varṇasya samavāyena grahaṇopapatterityataḥ saṃyogasamabandhenaiva tadgraha iti bhāvena"samavāyābhyupagamācceti"sūtradūṣitaṃ samavāyaṃ nirasitumāha ।। nityavibhudravyatvāditi ।। anya thānuvidhānābhāvādinā ghaṭāderiva
dravyatvasya pūrvoktadiśā nityatvasya kāśyāṃ śruta eva gakārotrāpi śrūyata iti pratyabhijñānāttāvatī vāgiti śrutervibhutvasya, ca siddherguṇatve mānābhāvāccetyarthaḥ।। na ca śabdo guṇaḥ sāmānyavatve satyasmadādibāhye ndiyagrāhyatvādrūpavadityanumānaṃ guṇatve mānamiti vācyam । dhvaniśabdena siddhasādhanatvāt । varṇātmaka ityuktāvapi hetoraprayojakatvāt । ghaṭādīnāmekendriyā grāhyatvepyātmanastathātvavaddravyasyaiva sato bāhyekendriyagrāhyatvepi virodhābhāvāt । niravayavadravyatve bāhyendriyagrāhyatva virodha iti cet । niravayadravyatvasyātmana indriyagrāhyatvavat bāhyendriyagrāhyatvepa bādhakābhāvena vyātpiniścayāditi sudhāyāmeva vyaktatvāditi bhāvaḥ । yadyapītyasya tathāpīti vakṣyamāṇenānvayo dhyeyaḥ।। imau saṃyuktāvityādivadīmau samavetāviti vānayoḥ samavāya iti vā ananubhāvāt । samavāyaṃ jānāmītyananuvyavasāyācca । rūpī ghaṭa ityādeścābhāvavadbhūtalamityādivadupapatteḥ ।।
etenāyaṃ tantupasambandhapratyayaśyākṣuṣaḥ cakṣuranvayavyatirekānuvidhāyitvāt ghaṭapratyayavaditi samavāya pratyakṣatvasādhanamapyapāstam । upādanopādeyābhedavāde āśrayāsiddheḥ। samavāyavāde pūrvapakṣe maṇyuktadiśā nirāha ।। ananubhavo asiddha ityata āha ।। samavāyaṃ jānāmīti ।। yadvā samavāyo hi viśeṣaṇatvena vā viśeṣyatvena vā ayaṃ ghaṭaitivadasamavāya iti samavāyatvarūpasvarūpeṇa vā saṃsargavidhayā vā bhāseta ।। tathā ca samavāyatvena samavāya pratyakṣamasiddhamiti bhāvaḥ । caturtha āha।। saṃsargavidhayaiva pratīyamānasambandhasyābhāvabhūtalasambandhavat samavāyabhinnasambandhatvenāpyupapatyā samavāyatvāsiddherityarthaḥ । jñāna miṣṭamityādipratyaya ādipadārthaḥ । sambandhapratyaya iti ।। tantuṣu paṭa iti saṃsargavidhayā tantupaṭasambandhaviṣayakaḥ pratyaya ityarthaḥ । viśeṣaṇatvādinā tatpratyayasyāsiddheruktatvādvakṣyamāṇārthāntarānavakāśācca । sva rītyāha ।। pararītyāha tadbhedeti ।।
tadbhedavādepi ghaṭābhāvabhūtalayorivehāpi svarūpasambandhasya cākṣuṣatvenārthāntarāt ।। etena rūpī ghaṭa iti dhīrviśeṣaṇaviśeṣyasaṃbandhaviṣayā viśiṣṭadhītvāt daṇḍīti dhīvat; iha tantuṣu paṭa ityādirihapratyayaḥ ādhārādheyasambandhanimittakaḥ abādhitehapratyayatvāt । iha kuṇḍe badaramiti dhīvat; jātyādigocaro viśiṣṭavyavahāraḥ sambandhaniyataḥ bhāvamātraviṣayābādhitaviśiṣṭavyavahāratvāt saghaṭaṃ bhūtalamitivyavahāravat; samavāyasādhakaprācīnānumānānyāśaṅkya maṇyuktadoṣoktyā nirāha ।। bhūtale abhāvapratyavadanyathopapattikathanenetyarthaḥ । bhrame vyabhicāranirāsāyābādhiteti hetuviśeṣaṇoktiḥ ।। brāhyaṇoyaṃ, śuklaḥ paṭaḥ; calati gauḥ, viśiṣṭaḥ paramāṇurityādijātiguṇakriyāviśeṣaṣṭavyavahāra ityarthaḥ । sambandhaniyata iti ।। svaviṣayasambandhavyāpta ityarthaḥ । tena śrotrādisaṃbandhanaiyatyena nārthāntaram । jātirityādyaviśiṣṭavyavahāre avyabhicārāya viśiṣṭeti hetuviśeṣaṇam । idaṃ rūpyamityādibādhitasambandakaviśiṣṭavyavahāre avyabhicārāyābādhiteti । abhāvavadbhūtalamityādibhāvābhāvagocaratādṛśavyavahāre avyabhicārāya bhāvamātreti ।। saṃyogastatra sambandha iti bhāvaḥ ।।
ete tantavaḥ etatpaṭacasaṃbaddhāḥ etadāśrayatvāt bhūtalavat; bhūtalarūpādayo bhūtalasambaddhāḥ bhūtalaviśeṣaṇatvāt ghaṭavadityādyanumānama pāstam । ayaṃ saṃyogaḥ etadanyasaṃyotvarahitasambandhānyaḥ meyatvādi tyādi tu svavyāhatam । bhūtalavaditi ।। saṃyogasambandhena paṭāśrayabhūtalavadityarthaḥ pakṣe saṃyogasya bādhātsamavāya eva sidhyatīti bhāvaḥ । rūpavadbhūtalamiti pratītimanurudhyāha ।। bhūtalaviśeṣaṇatvāditi ।। yadvā bhūtaliviśeṣaṇatvādityasya bhūtalāśritatvādityarthaḥ ata eva ghaṭavadityuktiḥ । anyathā ghaṭavadbhūtalamiti pratīyamānaghaṭavaditi vyākhyeyam ।। svarūpasambandhenārthāntarāditi ।। na ca svarūpāṇāmanekatvena gauravāpatteḥ īśvarānumāne kartekatvavallāghavādekaḥ samavāya eva sidhyatīti vācyam । tathātve abhāvavadbhūtalaṃ jñāto ghaṭaḥ iṣṭo ghaṭa ityādāvapi tādṛśasaṃbandhāṅgīkārāpatteḥ । tatra tādṛśasambandhasya bādhātsvarūpāṇāmanekatvepi kḷptatvena gauravasyādoṣatvāt । svarūpasambandhenaiva viśiṣṭapratyayādyupapatternaikasambandhakalpaneti cet । samaṃ prakṛtepi । vivariṣyate caitadagre nāpi guṇakriyetyādimaṇyuktānumānānta rakhaṇḍanaprastāva iti bhāvaḥ । pakṣabhūtasaṃyogaparāmarśaḥ । etadanyo yaḥ saṃyogaḥ etadanyasaṃyogaḥ stambha
rūpādirindriyasaṃbaddhaḥ pratyakṣatvāt ghaṭavadityatra tu abhāvādāviva saṃyuktaviśeṣaṇatādirūpasambandhenārthāntaram ।। kumbhā disaṃyogastasya bhāvaḥ etadanyasaṃyogatvam । tadrahito yaḥ sambandhaḥ pakṣīkṛtasaṃyogastadanyaḥ kaścitsambandhaśca bhavati । tathā ca pakṣe pakṣīkṛtasaṃyogānyatvasya bādhāt apūrvasambandhāntarādanyatvamādāya sādhyaparyavasānamiti samavāyasiddhiḥ । dṛṣṭānte ca ghaṭādau pakṣabhūtasaṃyogarūpasaṃmbandhānyatvena sādhyānugamo bodhya ityādi tu viśiṣṭavyatirekya numānamityarthaḥ ।। adyā pi samavāyarūpasambandhāntarasyāsiddhyā tadādāya sādhyaparyavasāne bādhātsvānyatvenaiva sādhyaparyavasānaṃ vācyam । tavdyāhatamityarthaḥ ।। yadvā evameva saṃyogasamavāyaviśeṣāvapi pakṣīkṛtya etadanyasaṃyogasamavāyitvarahita sambandhānyaḥ meyatvādghaṭavat, ayaṃ ghaṭaḥ etadanyaghaṭatvarahitaghaṭānyaḥ meyatvātpaṭavadityādiprayogasyāpi saṃbhavena saṃyogasamavāyānyasambandhaḥ apūrvaghaṭādiśca sidhyediti svavyāhatamityarthaḥ ।। anye tvityādinā maṇyuktamevāśaṅkya nirāha ।। kriyājātyādirādiśabdārthaḥ । pratyakṣatvātpratyakṣaviṣayatvādityartha) । atra saṃyogabādhe indriyasambandhaghaṭakatayā samavāyasiddhe riti bhāvaḥ ।। yathā abhāvavadbhūtalamiti gṛhyamāṇe ghaṭābhāvādiḥ cakṣuḥ saṃyuktabhūtalaviśeṣaṇatayā tvanmate gṛhyate yathā ca ghaṭādau rūpādisamavāyaḥ cakṣuḥsaṃyuktaghaṭādiviśeṣaṇa tayā gṛhyate abhāvasamavāyābhyāṃ cakṣuḥ samavāyāderabhāvāt । evameva rūpādirapyastu । tathā ca samavāyāsiddhyārthāntaramityarthaḥ ।।
tathāpi maṇyuktaṃ guṇyādinā saha guṇakriyājātiviśiṣṭayathārthabuddhyaḥ sambandhabhinnasambandhaviṣayāḥ nirvi kalpakabhāvamātraviṣayakaviśiṣṭabuddhitvāt itaranirūpaṇānirūpyaviśiṣṭabuddhitvādvā daṇḍītibuddhivadityanumāna miti । kāle ghaṭarūpamityādipratītau vyabhicārāt । navyāstvityādinoktamāha tathāpi maṇyuktamiti ।। kriyāvadā dirādipadārthaḥ । bhramabuddhiṣu bādhavāraṇāya yathārtheti ।। āropitasambandhaviṣayatvenārthāntaravāraṇāya vā yathārthetyuktiḥ । guṇaguṇyādisamūhālambane bādhanirāsāya viśiṣṭeti ।। viśeṣaṇa tvāvagāhītyarthaḥ । svarūpasambandhenārthāntaravāraṇāya sādhye sambandhibhinnetyuktiḥ । ādye hetau nirvikalpakādāvavyabhicārāya viśiṣṭeti viśeṣaṇam । abhāvavadbhūtalamiti buddhāvavyabhicārāyā bhāvamātraviṣayaketi ।। jñāto ghaṭa ityādibuddhāvavyabhicārāya nirvikalpaketi bhāvaviśeṣaṇam । itareti ।। itaranirūpaṇenānirūpyaḥ viśeṣyaviśeṣaṇaviṣayakabuddhitvādityarthaḥ । abhāvavadbhūtalaṃ jñāto ghaṭa ityādibuddhāvavyabhicārāya itaranirūpaṇānirūpyeti । nirūpaṇaṃ nāma jñānamabhilapanaṃ vā ।। idānīmākāśaḥ vīṇāyāṃ śabda ityādipratītirādipadārthaḥ ।। dvayorapi hetvoriti bhāvaḥ ।। tvanmate ghaṭagatasya rūpasya kālena saha sambandhibhinnasambandhābhāvāt ।। taduktaṃ bhagavatā sūtrakṛtā ।"samavāyābhyupagamācca sāmyādanavasthiteḥ" ।riti ।
uktapratītau sādhyābhāvaṃ vyanakti tvanmata iti ।। svamate kālena saha sarvasya vastumātrasya saṃyoge bādhakābhāvāt tvanmata ityuktiḥ । saṃyogasya sambandhinā bhinnābhinnatvena bhinnatvasyāpi satvāt ।। nanu buddhitvādityasya pratyakṣatvādityartha iti cet tathāpi tādṛśopanātapratyakṣabuddhau vyabhicārāt ।। na ca laukikapratyakṣabuddhitvāditi tadartha iti vācyam । surabhicandanamityādyalaukikaviśiṣṭabuddhau bhāgasiddheḥ । tadanyaviśiṣṭabuddhipakṣīkāre cārthāntaratā । viśiṣṭabuddhimātrasyāva tādṛśasambandhaviṣayakatve vivādāt । evaṃ sati nirviṣayaketi viśeṣaṇavaiyarthyāpatteśca । jñāto ghaṭa ityādibuddhāvupanītajñānādiviśiṣṭabuddheralaukikatvādeva vyabhicārāprasakteḥ ।।
na ca jñānasatvavelāyāmātmā jñāna iti vartamānaviśiṣṭā tmabuddhau doṣavaśātsamavāyasambandhābhā nena viṣayaviṣayibhāvamātrabhānaṃ tatrāvyabhicārāya nirviṣayaketyuktiriti vācyam । evamapi rūpaṃ samavetamityādi samavāyaviśiṣṭabuddhau tvanmate vyabhicārāparihārāt ।। na ca samavāyāsiddhidaśāyāṃ tatpratisā dhanaṃ neti vācyam । āpātataḥ pratīteḥ sambandhe vyabhicāraṃ paśyato vyāptigrahavaimukhyena tadgrahasaṃbhavāditi vakṣyamāṇadoṣāt । vastugatyā vyabhicārajanyānumiterbhramatvāvaśyaṃbhāvācca । viṣayābādhasyādyāpyasiddhyā viṣayābādhāt pramātvamityasyāpyayogācceti bhāvaḥ ।। ātmapadaṃ na - mu - i ena - a aṃdhā - mu । brasū hetoḥ pakṣasapakṣayoriva kāle ghaṭarūpamitipratītirūpavivakṣepi satvasāmyātsādhyenaiva sambandha iti vyavasthityabhāvā dityarthaḥ ।।
kiñca samavāyasiddhyanantaramapi samavāyetarasambandhibhinnasambandhaviṣayā ityapi susādham, evaṃ tatsiddhyanantaraṃ tadubhayetarasambandhibhinnasambandhaviṣayā ityapi susādham evaṃ tatsiddhyanantaraṃ tantritayetarasambandhibhinnasambandhaviṣayā ityapi susādhamiti sambandhānanyaprasaṅgaḥ ।। etadapyukta"manavasthiteri"ti sādhye sambandhibhinnetivatsambandhisamavāyābhinnetyapi viśeṣṭuṃ śakyatvasāmyātsambandhānantyaprasaṅgādityarthaḥ ।। samavāyasādhakahetoranekāntyamitye tat samayapāde vaiśeṣikādhikaraṇe uktamityarthaḥ।। nanu kathameṣorthaḥ sūtrākṣarāllabdha ityataḥ pūrvabhāgasya samavāyābhyupagamācca vaiśiṣikamatamasamañjasamitivyaktamityupetya sudhādyanuktamuttarāṃśasyārthāntaraṃ svayaṃ vyanakti hetoriti ।। sūtrasya viśvatomukhatvānnānekārthatvaṃ doṣaḥ, pratyuta guṇa eveti bhāvaḥ । buddhipadaṃ laukikapratyakṣaparamato na doṣa ityato doṣāntaraṃ tarkaparāhatimanumānasyāha kiñceti ।। samavāyasiddhyasidbhibhyāṃ tarkaparāhatepahatiriti tvāpātata ityādi granthena nirasiṣyata iti bhāvaḥ । samavāyetareti ।। sambandhaviśeṣaṇam ।
api ca tvadabhimate paṭastantusamaveta iti viśiṣṭajñāne vyabhicāraḥ । tantupaṭayoriva samavāyisamavāyayorapi sambandhāntaraṅgīkāre tvanavasthā । na ca samavāyasya siddhau vyabhicāraḥ kiṃ kariṣyati asiddhau kvānaikāntyamiti vācyam । āpātataḥ pratīte sambandhe vyabhicāraṃ paśyataḥ vyāptigrahe vaimukhyena tadgrahāsambhavāt । anyathā tava nirvikalpakasādhyake viśiṣṭapratyayatvāditi hetau viśiṣṭapadaṃ vyarthaṃ syāt । samavāyānantyeti ।। dvitvasamavāyāsiddhyanantaramapi tadbhinnetyapi suvacatvāditi bhāvaḥ ।। sudhoktaṃ vyabhicāramevāha api ceti ।। tantusamavāyaviśeṣaṇa kapaṭaviśeṣyakajñāna ityarthaḥ । sudhoktaṃ eva śaṅkottara āha na cetyādinā ।। samavāyasyānyanirūpaṇanirūpyatvāddhetāvanyanirūpaṇānirūpyetyuktatvāt na vyabhicāra iti cet । ādyahetvabhiprāyeṇaiva tadgrantapravṛtteḥ । ata eva sudhoktavyabhicārasya paścāduktiḥ । vyarthamiti ।। jātyādiviśiṣṭapratyayo viśeṣaṇajñānajanyaḥ viśiṣṭapratyayatvādityatra viśiṣṭapadasya nirvikalpake vyabhicāravāraṇārthatvāt । tatrāpi virvikalpakasya siddhau vyabhicāraḥ kiṃ kariṣyati, asiddhau tu kvānaikānyamiti suvacatvāditi bhāvaḥ । prathamapakṣavaditi । kāle ghaṭarūpamiti pratītirūpetipadasthāne paṭastantusamaveta iti viśiṣṭajñānarūpeti bodhyam ।
nantaraṃ nacetyādyevāsti-ga 'tu' ityadhikam-ka-ga āpi-ca-ka-ga hake-ca-ka-ga-rā tadapyuktamanavasthiteriti arthastu prathamapakṣatvadraṣṭavyaḥ kiñca-ca-ga-rā a। ityadhikam-mu at-i kiñcābhāvavadbhūtalamityabhāviśiṣṭabuddhivat jñāto ghaṭa iṣṭo ghaṭa iti saviṣayakajñānādiviśiṣṭabuddhivacca guṇādiviśiṣṭabuddherapi svarūpasambandhenaivopapatyā aprayojakatvam ।। sudhāyāṃ tu anavasthiteriti sūtra masminpakṣe kathaṃ ittham । yadi vyabhicāraparihārāya samavāyasyāpi samavāyāntaramupeyate tadānavasthiti"riti yojitam ।। hetudvayasyāpyaprayojakatvaṃ kramāddṛṣṭāntoktipūrvakamāha kiñceti ।। guṇādiviśiṣṭabuddherapītyāpipada sya bhāvamātraviṣayakatvepi itaranirūpaṇānirūpyaviśiṣṭabuddhitvepītyarthaḥ । anukūlatarkāderabhāvāditi bhāvaḥ।।
guṇādiviśiṣṭabuddhivyāvartakaviśeṣaṇayuktahetumātreṇāpyabhāvāduktarūpasādhyasiddhyāpātena guṇādiviśiṣṭabuddhau svarūpasambandhonyatrābhāvādiviśiṣṭabuddhāvatiriktasambandha iti syādityāha anyatheti ।। abhāvādiviśiṣṭabuddhivyāvartakaviśeṣaṇayuktahetumātreṇoktarūpasādhyasiddhāvityarthaḥ । vaiparītyaṃ syādityanvayaḥ । vaiparītyaṃ vyanakti jñāneti ।। jñāto ghaṭaḥ, dṛṣṭo ghaṭaḥ, dviṣṭaḥ, kṛta, iti jñānādiviśeṣaṇakaghaṭaviśeṣyakayathārthabuddhaya ityarthaḥ । āropitasambandhaviṣayakatvenārthāntaravāraṇāya satyetyuktiḥ ।। abhāvaviśiṣṭabuddhī nāmaviśiṣṭabuddhisādhāraṇyenāpi pakṣanirdeśamāha asaṃyukteti ।। asaṃyuktayutasiddhānāṃ parasparaṃ viśiṣṭasatyabuddhayo vā, sambandhibhinnasambandhaviṣayāḥ yutasiddhaviṣayakaviśiṣṭabuddhitvāt daṇḍīti buddhivadityanu mānena yutasiddhānāṃ jñānādīnāṃ svaviṣayaiḥ saha daṇḍasya puruṣeṇeva sambandhibhinnasambandhaḥ; ayutasiddhānāṃ guṇādīnāṃ tu guṇyādibhiḥ sahābhāvasya bhūtaleneva svarūpasambandha iti viparītaṃ syāt ।। evamasaṃyuktaviṣayakasatyaviśiṣṭabuddhayaḥ sambandhibhinnasambandhaviṣayāḥ viśiṣṭabuddhitvāt daṇḍīti buddhivaditya numānena guṇādīnāṃ guṇyādibhirjñānādīnāṃ jñeyādibhirabhāvasya cādhikaraṇena saha daṇḍasya puruṣeṇeva sambandhibhinnasambandhaḥ siddhyet ।
parasparaviśiṣṭeti ।। abhāvavadbhūtalaṃ ḍitthoyaṃ jñāto ghaṭa ityādiviśiṣṭayathārthacabuddhayo vetyarthaḥ ।। jñānecchādveṣakṛtyabhāvanāmnāmityarthaḥ । svaviṣayairiti ।। jñānādyapekṣayoktam । abhāvādestu svaviśeṣyeṇa saheti jñeyam ।। evaṃ vaiparītyamāpādya sarvatraikarūpalakṣaṇamatiprasaṅgāntaramāha evamiti ।। anyathetyanukarṣaḥ । yathā vaiparītyaṃ tathā hatau viśeṣamātrānupādānena sarvatraikarūpyamapi syādityevaṃśabdārthaḥ । hetoraprayojakatvaṃ nirasya phalitamāha evaṃ ceti ।। evaṃ ca sambandhibhinnasambandhaviṣayatve viśiṣṭabuddhitvasyaiva tantratayā lāghave naikarūpyaṃ ca bhavati ।। etadapyukta"manasthite"riti । yutasiddhatvasāmyeti jñānādīnāṃ svaviṣaye saha svarūpasambandhaḥ caitra daṇḍayostu saṃyogaḥ; evamayutasiddhatvasāmyeti bhūtalābhāvayoḥ svarūpasambandhaḥ guṇaguṇyādeḥ samavāya; ityāditvaduktavyavasthitibhaṅgādityarthaḥ ।।
nāpi guṇakriyājāti viśiṣṭasatyacabuddhayaḥ viśeṣaṇasambandhaviṣayāḥ viśiṣṭabuddhitvāt daṇḍīti buddhivat । jñāto ghaṭa ityādibuddhirapi svarūpasambandhaviṣayeti na vyabhicāraḥ । na cātrāpi tenaivārthāntaraṃ svarūpāṇāmanantatayā gauraveṇa lāghavādekasyaiva sambandhasya siddheriti vācyam । samavāyasvarūsya ca tadgatasambandhatvasya kalpanādapi dharmikalpanāto varaṃ dharmakalpaneti nyāyena siddhānāṃ guṇādisvarūpāṇāṃ bhūtalaghaṭābhāvādau kḷptasya sambandhatvarūpadharmamātrasya kalpane lāghavāt ।। ucyata ityādinā maṇukṛtā siddhāntitamanumānāntaraṃ ca nirāha nāpīti ।। pūrvavadeva satyapadakṛtyaṃ bodhyam । taduktarītyaiva pariṣkaroti jñāta ityādinā ।। sakartṛtvānumāne ekasya kartṛriveti bhāvaḥ । anyathopapattāvapi lāghavatarkānurasaṇe pratibandīrūpātiprasaṅgaṃ cāha - anyatheti ।। mātrapadaṃ prāgabhāvādisarvābhāvaparam ।। anyathā abhāvamātraviśiṣṭasatyabuddhiṃ pakṣīkṛtya sambandhaviṣayatvasādhane lāghavādabhāvamātrānugata eko nityaḥ saṃbandhaḥ sidhyet ।। evamabhāvavayaviguṇakriyājātiviśiṣṭasatyabuddhiṃ jñāto ghaṭa ityādibuddhiṃ ca pakṣīkṛtya sambandhaviṣayatvasādhane lāghavādabhāve guṇaguṇyādau jñā necchādau caiko nityaḥ sambandhaḥ siddhyet ।।
etadapyukta"mānavasthite"riti । lādhavatarkānugrahasya dharmikalpanāto varaṃ dharmakalpaneti nyāyasya ca sāmyeti abhāvādau svarūpasaṃbandhaḥ guṇādau tu tadanya iti vyavasthityayogādityarthaḥ । nanvatra viśiṣṭabuddhitvaṃ vā savikalpakabuddhitvaṃ vā dvayorapi sambandha viṣayabuddhiparyavasānena sādhyāviśeṣa iti cenna viśeṣaṇadhījanyabuddhitvaṃ vā aviśiṣṭa buddhitvamityupapatteḥ । anyathā tava prayogepyasya doṣaḥ sā mānyāt । viśeṣaṇadhījanyatvasyā viśiṣṭo vyāpyavṛttidhījanakatvasya ca buddheḥ sambandha viṣayakatvajñānaṃ vinā durjñānatvaṃ cettavāpyeva doṣaḥ samāna eva । viśeṣaṇa tābuddhigocarabuddhitvena tadgrahe ca upajīvyatvena tasyaiva hetutvamastvityetadapi samānamiti bhāvaḥ ।। nanu tathātve paṭābhāvavati ghaṭavati ghaṭābhāvadhīḥ syāt । abhāvamātre vaiśiṣṭyasyaikatvāt । evaṃ ghaṭādeḥ svaviṣa yakajñānādinā nityasambandhavatve ātmatvaṃ syāditi cet । tarhi tavāpi sparśavati rūpābhāvavati vāyau rūpadhīḥ syāt । samavāyasyaikatvāt । evaṃ ghaṭāderapyātmatvaṃ syāt । ghaṭatvasamavāyasyaiva jñānasamavāyatvāditi samam ।। yadi ca vāyau rūpasamavāyasya satvepi rūpeṇa saha viśeṣaṇatāviśeṣarūpa sambandhābhāvāt rūpāpratītiḥ । tarhi bhūtale ghaṭasatvakāle ghaṭābhāvavaiśiṣṭyasya satvepi ghaṭābhāvena saha viśeṣaṇatā
pratibandirūpeṇābhāvādiviśiṣṭabuddhāvapyekanityakanityasambandhāpādanamayuktam । tatra bādhakasatvāditi bhāvena maṇyuktameva bādhakamāśkate nanviti ।। abhāvādāvekanityasambandhasatve ityarthaḥ । ghaṭābhāvasambandhasatvopapādanāyoktam paṭābhāvavatīti ।। tādṛśasthale ghaṭābhāvabuddherati rikteṣṭatvanirāsāyoktaṃ ghaṭavatīti ।। ātmatvaṃ syāditi ।। ātmanīveti bhāvaḥ । ataḥ samavāyatyāga eva yukta iti bhāvena pratibandyā samādhatte tarhi tavāpīti ।। guṇādāvekanityasambandhavādinopītyarthaḥ ।। "vāyau rūpasamavāye satyapi rūpātyantābhāvosti । kathamevam । adhikaraṇasvabhāvādabādhitarūpanirūpapratīteścete"maṇyuktamāśaṅkya nirāha nanu rūpasamavāyavatyapīti ।। ayogyatvarūpādhikaraṇasvabhāvādityarthaḥ । viśeṣī bhāvāt ghaṭābhāvāpratītiriti samam ।। nanu rūpasamavāyavatyapi vāyau rūpāpratītiradhikaraṇasvabhāvāt । na cātratādṛśaḥ svabhāvaḥ kalpyaḥ । ghaṭāparaṇānantaraṃ tatraivaṃ ghaṭābhāvapratīteḥ । vāyau tu na kadāpi rūpapratītiriti cet । tarhi ghaṭe śyāmatādaśāyāṃ bhaviṣyadraktarūpasamavāyasya
satvena tadā raktarūpadhīḥ syāditi samam । na catra vāyā vivādhikaraṇasvabhāvaḥ kalpyaḥ । tatraiva kadācidraktarūpapratīteḥ ।। nanu tadā raktarūpābhāvāttadapratītiḥ । laukikapratyakṣe viṣayasyāpi hetutvāt । tava tu ghaṭāpanayanakāle sato ghaṭābhāvasya ghaṭopanayakālepi satvena tatpratītirdurvārā । na cātreti।। ghaṭābhāvādhikaraṇabhūtalādāvityarthaḥ । tathātve vāyau rūpasyeva bhūtale ghaṭābhāvadhīḥ kadāpi na syāditi bhāvenāha ghaṭāparaṇeti ।। kadācidraktarūpapratīteriti ।। vāyāvivi tatrāpyayogyatālakṣaṇādhikaraṇasvabhāvakalpane ca sā na syāditi bhāvaḥ ।। nanu āmaghaṭe śyāmatādaśāyāṃ rakta rūpadhīrupanītapratyakṣarūpāpādyate athalaukikapratyakṣarūpā । iṣṭāpatteḥ । antye viṣayasatvasya tatra hetutvena tadabhāvādeva tatra raktarūpāpratyakṣatopapatteriti bhāvena pakṣadharādyuktamāṅkya nirāha nanvityādinā ।। mayāpyevaṃ vaktuṃ śakyamityata āha tava tviti ।। abhāvaviśiṣṭabuddhāvapyekanityasambandhavādina ityarthaḥ । kāla iti ।। kālayorityarthaḥ ।
na hi ghaṭasatvakāle ghaṭābhāvo anyatra gataḥ । nāpi naṣṭaḥ । nityatvāditi cenna । mayā ghaṭopanayāpanayakāle bhūtale ghaṭasaṃyogābhāvasyoparayanakāle abhāvāt ।। kiñca tvadrītyāśrayaṇepi kimatyantābhāvasya dhīrāpādyate utpādavināśaśīlasya turīyābhāvasya vā । svīkṛtatveneti ।।"etadgaṭaitadbhūtalasaṃsargābhāvasyāpi yathāsambhavaṃ prāgabhāvādiṣvantarbhāvāditi"tatvasaṅkhyānaṭīkokteḥ । tathaiva vardhamānādyukteśca । vivṛtaścāyamartho nyāyāmṛte asato niṣedhapratiyogitvasamarthanavāde iti bhāvaḥ ।।
abhāvāditi ।। nanu upaneṣyamāṇaghaṭasaṃyogasya pūrvaṃ sato abhāvasya prāgabhāvatvena paścāttadabhāvepi prāksato ghaṭasyāpayanakāle sato abhāvasya ghaṭasaṃyogadhvaṃsarūpatvena tasya ghaṭo panayakālepi satvāt kathamapratītiriti cet na । prācīnaghaṭasaṃyogadhvaṃsamādāyedānīṃ ghaṭavatyapi pratītyāpādana iṣṭāpatteḥ । pūrvaṃ ghaṭotrasya evānyatrāpanītaḥ punaratropanīta iti pratītyānyatra nīta iti pratīteriva tatpratītitvāditi bhāvaḥ ।। nanvastvevaṃ bhūtalaghaṭo neti dhīstatsaṃyogābhāvaviṣayeti bhavadabhimate doṣābhāvaḥ, tārkikamate bhaṭṭādimate ca syādeva doṣa ityata āha kiñceti ।। maṇikṛdrī tyetyarthaḥ ।। nādyaḥ । tasya tvatpakṣe ghaṭākālepi svarūpātmakapratyāsatyā tatra satvena tatpratīterdurvāratvāt । nāntyaḥ । śyāmatādaśāyāṃ raktarūpasyeva ghaṭasatvakāle nanu prācīnarītyāpi iha bhūtale ghaṭo nāstīti tatsaṃyogo niṣidhyata ityupanokteḥ utpādavināśaśīlopi prāgabhāvāditritayānyaśyaturthaḥ kaścitsaṃsargābhāvostīti matenāha utpādavināśeti ।। uktaṃ ca vardhamānena"pratiyogibhedeneva pratiyogitāvacchedakabhedanāpyabhāvabhedāt saṃyuktaghaṭābhāvoyaṃ viśiṣṭāntarābhāvavadutpādavināśaśīlonya eveti"।।
svarūpātmaketi ।। etena tadānīntanayorviśiṣṭapratyayajananayogyatvābhāvāt na svarūpapratyāsattitvamiti nirastam । dvayoḥ svarūpasatve pratyāsattitvaṃ netyasya niktavacanatvāt ।। yaduktaṃ vardhamānena ghaṭāntyantābhāvasya bhūtalena saha tatsaṃyogadhvaṃsādireva sambandha iti na tadā pratītyāpattiriti । abhāvādhikaraṇayoḥ sambandhāntaramantareṇa tadupaśliṣṭasvabhāvatvarūpakḷptasambandhatyāgenārthasaṃyogadhvaṃsādeḥ sambandhakalpane ghaṭasya kapāleṣvatyantābhāvaḥ syāt । ghaṭa bhāve tvāśrayāśrayibhāvadhvaṃsādirūpasambandhābhāvādapratītyupapatyā bādhakābhāvāt । tathā ca ghaṭādya tyantābhāvasyāpyākāśādyatyantābhāvasyeva kevalānvayitvāpatte riti bhāvaḥ ।। yattu tadā raktarūpābhāvādapratītiriti pūrvamuktaṃ tanna । ghaṭe śyāmatādaśāyāṃ japākusume raktarūpabhāvāt । ghaṭo rakta iti dhīravarjanīyaiva ।
turīyābhāvasya satvena sāmyāt । raktarūpasyāpi śyāmatādaśāyāmeva japākusumādau satvācca । iha nāstīti cet । viśeṣaṇe tasya viśeṣyeṇa saṃsarge ca sati viśeṣye viśeṣaṇābhāvasyāsaṃbhavāt । na hi pratiyogini rūpe pratiyogitavācchedaka saṃsarge ca sati rūpasaṃsargābhāvaḥ saṃbhavī ।। kiñca rūpasamavāyatopi vāyo rūparāhityasvabhāvavat pratiyogimadadhikaraṇasyāpi pratiyogikāle svasmin tatpratiyogikābhāviśiṣṭapramityajanakatvasvabhāvaḥ kalpyam ।। samavāyaikatvena śyāmarūpasamavāyasya ghaṭe satve tadānīmevānyatra vidyamānaraktarūpasamavāyasyāpi satvāditi bhāvenāha raktarūpasyāpīti ।। ghaṭe raktarūpaṃ nāstīti cedityarthaḥ ।। tasya viśeṣaṇasya । pratiyogitāvacchedaka iti ।। rūpaṃ na samavetamityatra saṃsargasyāvacchedakatvādevamuktam ।। pūrvaṃ parītimāśritya pratibandyā abhāvapratītyāpādānamayuktamityuktam, idānīṃ bhātalābhāvayornityasambandhasatvepi ghaṭadaśāyāmapratītyupapādakamāha kiñceti ।। pratiyogikāla ityādyuktyā na cātra tādṛśaḥ svabhāvaḥ kalpyaḥ ghaṭāparasaṇāntaraṃ ghaṭābhāvapratīterityuktadoṣopāsto dhyeyaḥ ।।
api ca yathā tava catvarīyābhāvagehasvarūpayorna pratiyogikāle sambandhatvaṃ tadābhāvāpratīteḥ, kiṃ tu kadātideva, tathā ghaṭasatvakāle vaiśiṣṭyasya satvepi na tadā tasya sambandhatvamiti । na ghaṭavati ghaṭābhāvadhīprasaṅgaḥ । nanu abhāvasya svāśrayeṇa nityasambandhaścet dhvaṃsasyāpi svāśrayanāśena ghaṭonmajjanaṃ syāt । atyantābhāvasvīkāravādinā tvayā bhūtale ghaṭābhāvasya ghaṭadaśāyāṃ satopyapratīterupapādakatvena pratiyogideśānyadeśatvaṃ vā tatsaṃyogadhvaṃsādīrūpo vā sambandho netyucyate yathā, tathaivātra nityasambandhapakṣepyastu tathā ca ghaṭāpasaraṇānantaramabhāvadhīrna syāditiśaṅkāśopītyāha api ceti ।। catvarīyaḥ ।। catvaraniṣṭho yo abhāvaḥ yacca gṛhaṃ tayorye svarūpe tayorgrahe paṭadilakṣaṇapratiyogikāle sambandhatvaṃ nāsti yathā tathā kādācitkapratītyanyathānupapatyā prakṛtepyastītyarthaḥ ।। evamabhāvaviśiṣṭabuddhāvapyeko nityaḥ kaścitsambandhaḥ siddhaḥ syādityuktapratibdyā ghaṭadaśāyāmapi ghaṭābhavādhīḥ syāditi maṇyādyuktaṃ bādhakaṃ nisatyedānīṃ bādhakāntarama pyāśaṅkya nirāha - nanvabhāvasyetyādinā ।।
nanu āśrayanāśahetukakāryanāśe samavāyikāraṇanāśa eva prayojakaḥ । paṭādau tathā darśanāt । evaṃ ca dhvaṃsarūpakāryanāśaḥ svirūpitanityasambandhayuktasvāśrayasya nāśamātreṇa kathaṃ codyate । na hi viśiṣṭabuddhitvahetunā viśiṣṭabhāvabuddhau siddhyan samavāyo bhavati । kāryanāśaṃ prati nityasambandhatvakāraṇanāśarūpaṃ sāmānyameva tantram । na tu tadviśeṣasamavāyināśaḥ । asati bādhake sāmānyasya tyāgāyogāt । kiñca samāvāyatvaṃ na jātiḥ, kiṃ tu vaiśiṣṭyanyanityasambandhatvamiti kalpanīyatvādgauravamiti cenna । tathā sati dhvaṃsātiriktābhāve vaiśiṣṭyabhyupagame bādhakābhāvāt । na caikasminnabhāve svarūpasambandhaścedabhāvāntarepi tathā । bhāvepi jñāto ghaṭa ityādau svarūpasya sambandhatve rūpe ghaṭa ityādāvapi tathātvāpatteḥ ।। ayutasiddhatvābhāvāt । kiṃ tu tadanyaḥ kaścideva । tathā ca kathamevamāpādanamityata āha kāryanāśaṃ prati hīti ।। na kevalaṃ tyāge kāraṇābhāvo, gauravaṃ cāstītyāha kiñceti ।। na jātiriti ।। ekavyaktitvāditi bhāvaḥ । abhāvādiviśiṣṭabuddhau yavadyaiśiṣṭyaṃ tadanyanityasambandhatvamityarthaḥ। na ceti ।। abhāvāntarepi tathā ca cetyanvayaḥ । kuta ityata āha bhāvepīti ।। tathātvāpatterityanvayaḥ । yutasiddhatvāyutasiddhatvādinā bhāvapadārtheṣu vaiṣamyaṃ cedabhāveṣvapi kāryatvākāryatvādinā vaiṣamyamiti samam ।। nanu jñānāderghaṭena nityasambandhe sadā ghaṭaprakāśaḥ syāditi cet । rūpāderghaṭādinā nityasambandhe sadā ghaṭe śyāmaraktarūpādidhīprasaṅgaḥ syāditi samam । śyāmarūpādeḥ kādācitkatvānna doṣa iti cet । jñānāderapi tathātvamiti talyam। kiṃ ca yathākathañcidbādhakavaśādbhāve dvairūpyaṃ cedabhāvepyuktādeva bādhakādvairūpyamastviti sā mānyameveti bhāvaḥ।।
kiñca yadi lāghavānnityasambandhikāraṇanāśaḥ kāryanāśe tantraṃ tatopi lāghavānnityasambandhināśa eva tatra tantraṃ syāt । ghaṭanāśena paṭarūpanāśāpatteḥ । bhavati hi paṭarūpāheturapighaṭaḥ paṭarūpasamavāyī । evaṃ sambandhasya nāśyatve sambandhatvameva tantram, lāghavāt, na tu tadviśeṣaḥ saṃyogatvamiti samavāyasyāpi nāśaḥ syāt ।। yadi ca samavāyarakṣarthaṃ tatra kāraṇatvādikaṃ viśeṣaṇaṃ tarhi vaiśiṣṭyarakṣārthaṃ vaiśiṣṭyanyatvaviśeṣaṇamapyastu ।। abhāvamātra evāstu nityasambandhaḥ, na coktadoṣaḥ, kāryanāśaṃ prati samavāyikāraṇanāśasyaiva prayojakatvādgauravasya cākiñcitkāratvāditi bhāvena kāryanāśaṃ prati hītyādinoktaṃ nirāha kiñceti ।। nityasambandhīti ।। nityo yaḥ sambandhaḥ tadyukta ityarthaḥ । tatopi lādhavāditi ।। kāraṇapadatyāgāditi bhāvaḥ ।।
kāryanāśe samavāyināśasya tantratvamanuktvā nityasambandhināśasyaiva lāghavena prayojakatvasvīkāretiprasaṅgāntaraṃ cāha evamiti ।। lāghamanusṛtya viśeṣatyāgena sāmānyādera sati kāryanāśe nityasambandhināśavat sambandhanāśe sambandhatvameva tantraṃ syādityarthaḥ ।। nāśaprayojakasambandhatve kāraṇībhūtasambandhatvaṃ samavāyānyasambandhatvamiti viśeṣaṇaṃ yadītyarthaḥ ।। kecittu samavāyikāraṇanāśasya hetutvakalpane samavāyatvaṃ na praviṣṭam । yena gauravaṃ syāt । kiṃ tvanatiprasakta muṇḍitasamavāya vyaktimātramityāhuḥ ।। etenaiva satyalaukikapratyakṣajātiguṇakriyāviśiṣṭabuddhayaḥ viśeṣaṇasambandhanimittakāḥ satyalaukikapratyakṣaviśiṣṭabuddhitvāt । abhāvaviśiṣṭabuddhiviṣayībhūtavaiśiṣṭyānyasambandhatvameva sambandhanāśe tantramityastu । evaṃ cābhāvepi nityasambandhaḥ syādeveti bhāvaḥ ।।
taduddhāraṃ prakārāntareṇāha kecitviti । samavāyatvāpraveśepi saṃbandhatvenāpraveśe kiñcidyuktakāraṇanāśastantramityapi prāptyātiprasaṅgena nityakāraṇabhūtasambandhavannāśastantramityeva vācyatvātkimanenetyarucibījamatreti dhyeyam ।। evamabhāvaviśiṣṭa pratibandīduruddhāretyabhāvasthala iva kḷptasvarūpasambandhenaiva viśiṣṭapratītyupapattau na samavāyakalpanetyuktvā viśiṣṭabuddhitvāditi heturaprayojaka iti nirasyedānīṃ"mathavā sambandhaviśeṣanimittakā iti sādhya"mityādinā maṇyuktamanumānāntaraṃ cānūdya nirāha eteneti ।। svarūpasambandhenaivānyathopapattikathanenetyarthaḥ । nirastamityanvayaḥ ।। daṇḍīti satyalaukikapratyakṣabuddhivat । atra ca kṣatyādau kar teva lāghavādviśeṣaṇasambandhopi eka eva sidhyati । anugatakāryasyānugatakāraṇajanyatvāt । svarūpasambandhānāmananugatatvā cca । ata eva nāprayojakatā । sambandhaṃ vināpi viśiṣṭabuddhau gāvāśvādāvapi tatprasaṅgāditi nirastam । hatau ca satyatvaṃ viśeṣaṇamiti maṇyuktyaiva pakṣepi tadanumatamitibhāvena satyapadam । tat kṛtyaṃ pūrvavat । maṇau viśiṣṭabuddhaya ityeva pakṣoktāvapyatra pakṣahetudṛṣṭānteṣu viśiṣṭabuddhipadaṃ laukikapratyakṣaparamiti taṭṭīkokterlaukike tyādyuktiḥ ।alaukikapratyakṣe bādhanirāsāya laukiketi ।। anumityādau bādhanirāsāya pratyakṣeti ।। nirvikalpake tannirāsāya viśiṣṭapadam । bhrame vyabhicāravāraṇāya hatau satyapadam । sādhyasādhanatāvaikalyāya dṛṣṭāntaviśeṣaṇāni ।।
tāvatā samavāyasiddhiḥkuta ityata āha atra ceti ।। pakṣadharādyuktamāha kṣityadau karteveti।। ata evetyuktaṃ hetūccheda bādhakaṃ vyanakti sambandhamiti।। ciddharmeṇānugatānāṃ tathā hetutvamastu । antye tu samavāyatvaṃ nityasambandhatvaṃ tathā ca lāghavena sambandhatvenaiva hetutvamastu । tacca svarūpasambandhasādhāraṇamiti tenānugatīkṛtānāṃ guṇādīnāmeva hetutvamastu । abhāvādau kḷptena svarūpasambandhatvenānugatīkṛtānāṃ guṇādisvarūpāṇāmevānugatakāryahetutvopapatteḥ । tasmādabhāvādāviva guṇādāvapi dharmikalpanāta iti nyāyasāmyena svarūpameva sambandhaḥ ।। avacchedakalāghave vyaktigauravasyādoṣatvāditi bhāvena nirāha abhāvādāviti ।। ādipadena tanmatacasiddhasamavāyaviśiṣṭabuddhiparigrahaḥ ।।
etacca satyalaukikajātyādiviśiṣṭapratyakṣatvaṃ kāryatāvacchedakamupetyoktam । vastutastu tādṛśānumititvādikamiva tādṛśapratyakṣatvamapi nāvacchedakaṃ mānābhāvāt । svāvacchinnakāryatānirūpitānugataikakāraṇāsiddhyā anityapramātvānityapratyakṣatvāderiva bādhakopapannatvenāvacchedakatvāsaṃbhavācca । naca nityaikarūpasambandharūpasamavāya evānugatakāraṇanamitiyuktam । anyonyāśrayāpatteḥ। viṣayasya pratyakṣaṃ pratyahetutvasya prāmāṇyavāde vyutpādanācceti jñeyam ।। pakṣadharādyuktamanūdya nirāha yatvityādinā ।। avayavāvaviśiṣṭabuddherguṇādiviśiṣṭabuddhyā tasyāḥ jātiviśiṣṭabuddhyā jātiviśiṣṭabuddheḥ guṇaviśiṣṭabuddhyetyādirūpeṇānyonyaṃ sājātyamityanvayaḥ ।। sphaṭataravivekaprakāśarāhityarūpaṃ sājātyamanyaviśiṣṭabuddhito vyāvṛttamanubhāvasikṣikam । tathā ca daṇḍādiviśiṣṭapratītiṃ prati saṃyoga iva guṇādiviśiṣṭapratyakṣapratītirūpamanugatakāryaṃ prati nimittatayā samavāyaḥ sidhyatīti । tanna ।।
tatsvarūpamāha sphaṭatareti ।। viveko bhedaḥ । tadviṣayakatvarāhityarūpamityarthaḥ । avayavāvayavyāderanyonyaṃ bhedasyāṅgulidvayavadapratīteriti bhāvaḥ ।। daṇḍīkuṇḍalītyādiviśiṣṭabuddhīnāmanyonyaṃ sājātyami vehāyutasiddhaviśiṣṭabuddhīnāmanyonyasājātyepi daṇḍītyādibuddhito vyāvṛttaṃ tādṛśabuddhāvavidyamānaṃ anubhavasākṣikamastītyarthaḥ ।। tādṛśaṃ sājātyaṃ anyato vyāvṛttaṃ guṇakriyādiviṣṭabuddhigatamanubhavasiddhamuktam । tatkiṃ jātikṛtamuta sphaṭataravivekaprakāśarāhityarūpameva bādhaviṣayāviśeṣakṛtaṃ vā। nādyaḥ jātitve mānābhāvāt । tādṛśaviśiṣṭabuddhitvasyopapatte raprayojako heturiti bhāvena tādṛśaviśiṣṭabuddheḥ anyathāsiddhimāha tasyeti ।। avayavyādiviśiṣṭabuddhigatasājātyasyetyarthaḥ । tṛtīyaṃ pratyājaṣṭe tvaditi ।। tvadabhimatā yā samavāyaniyāmakāyutasiddhi rityarthaḥ ।। bhedābhedaviṣayatvena vā, saviśeṣābhedaviṣayatvena vopapatteḥ ।।
saṃyo gāpatteśca ।। abhāvādhikaraṇayostanmate suvarṇatadupaṣṭambhakapītadravyayośca vivekaprakāśasyāsphaṭatvena nyāyasāmyena tatra samavāyāpatteśca ।। yutasiddheṣu saṃyogasyevāyutasiddheṣu samavāyasyāpi nyāyasāmyena nānātvāpātācca । nanu nitya sambandhasambandhitvamevāyutasiddhi rityato ayāvadravyabhāviguṇakriyāvayavyādyabhiprāyeṇa viṣayāntaramāha bhedādeti ।। yāvadravyabhāviguṇādyāśayenāha saviśeṣeti ।।
yadvādyā viṣayoktirnyoyamatarītyā dvitīyā mīmāṃsakarītyā tṛtīyāsiddhāntarītyeti dhyeyam । tantupaṭādibuddhiḥ kuṇḍebadarādibuddhervivakṣaṇetyabhedaviṣayaivāvasīyata iti sudhokteriti bhāvaḥ । evaṃ vadatā tyayā sphaṭataravivekaprakāśopetaviśiṣṭabuddhau saṃyoga ityuktaḥ syāt । taccāyuktamityāha abhāveti ।। ādipadeneccheṣyamāṇādergrahaḥ । nyāyeti ।। sphuṭataravivekaprakāśarāhityasthale samavāya iti vat tādṛśaprakāśavadviśiṣṭabuddhau daṇḍītyādibuddhāviva samayogaḥ syādityarthaḥ ।। tasmānna samavāye pramāṇamastīti ।। samavāye pramāṇabhaṅgaḥ ।। uktaprakāśarāhityarūpasājātyasyānugatasya daṇḍītyādibuddhau satvepi tatra saṃyoganānātvavat samavāyasyāpi nānātvā patterityarthaḥ ।।
yatvāśrayanāśajanyakāryanāśasthale kāryanāśaṃ prati samavāyirūpāśrayanāśa eva heturvācyo na tvāśrayamātranāśaḥ । tathātve kapālaniṣṭhadhaṭadhvaṃsasya kapālanāśenāpi nāśaprasaṅgena ghaṭonmajjanāpatterataḥ samavāyobhyupetya iti tanna । samavāyatvaṃ hi nityasambandhatvaṃ na tu jātiranabhyupagamāt । tathā ca lāghavātsambandhikāraṇarūpāśrayanāśa eva vā kāraṇībhūtāśrayanāśa eva vāśritakāryanāśaheturiti svīkṛtau dhvaṃsanāśāprasaktyā samavāyasyānupeyatvāt ।। vastutastu parimāṇavāde dhvaṃsasya bhūtalaidiniṣṭhatvena kapālanāśepi tannāśāprasakteḥ । ata eva prāg bhedābhedaviṣayatvenetyādyuktiriti ।। samavāye pramaṇabhaṅgaḥ ।।
kiñca kālasya svagatena saṅkhyāparimāṇādinā tvayāpi svarūpasambandhaḥ svīkṛta iti kiṃ tatra samavāyena ।। yadi ca kālasya tena saha samavāyasya satvānna svarūpasambandhaḥ । tarhi kā lasya ghaṭena saha saṃyogasya satvāt svarūpasambandho na sidhyet । sāmyāt ।। evaṃ samavāyasyāprāmāṇikatvamuktvānuvyakhyānasudhayoruktamanyasamavāyopagame bādhakamāha kiñceti ।। yadvā prāguktānumāneṣu guṇādiviśiṣṭabuddhinimittasambandhatayā hi samavāyasiddhirabhimatā sā na yuktā । dadbuddheranyathopapatteriti । caturthānyathopapattimāha kiñcetyādinā ।। samavāyaśca sambandho nityaḥ syādeka eva saḥ ।
iti nityatve sati sambandhatvamiti yatsamavāyalakṣaṇamuktaṃ tatra sambandhatvaṃ tāvadanyathopapatticatuṣṭayena nirāha kiñcetyādinā ।। tatrādau tāvatsāmyādanavasthiteriti sūtrakhaṇḍasya svagatasaṃkhyādiguṇena kālasya padārthāntareṇeva svarūpasambandhasvīkārasāmyātsamavāyasyānavasthiterasatvāpātādityarthamupetyāha kālasyeti ।। kālapiramāṇaṃ sadāstītikālasyaikatvasaṃkhyā sadāstītyādipratītyā kālasya jagadādhāratāprayojakatvena svagatadharmairanyaiścasarvaiḥ svarūpasambandhaḥ svīkṛta iti tenaiva sambandhenaikaḥ kālo paricchinnaparimāṇaḥ kāla iti viśiṣṭabuddhyupapattau tatra samavāyasyāvasthityabhāvaḥ syādityarthaḥ ।। svagatasaṅkhyādinā samavāyisatvasyeva ghaṭādidravyeṇa saṃyogasatvasyāpi sāmyādidānīṃ ghaṭa ityādidhībalena ghaṭādinā svīkṛtasvarūpasambandhasyāvasthityabhāvāpatterityarthāntaraṃ copetyāha yadi ceti।। tena svagatasaṅkhyādinā ।।
api ca guṇāderapi tvanmate svābhāvasvajñānasvakālaiḥ saha svarūpasambandhatvaṃ tāvadasti । tatra guṇāderabhāvajñānādīnprati svarūpasambandhatvaṃ na pratiyogi viṣayatvādinā । ananugamāt । kintu viśeṣaṇatvenānugamāllāghavācca । viśeṣaṇatvaṃ ca guṇāderguṇyādāvapi samamiti guṇyādāvapi guṇādeḥ svarūpasambandhatvaṃ kḷptameveti kva samavāyasyāvakāśaḥ ।। api ca ghaṭarūpasamāvāyā iti samūhālambanajñānāt rūpī ghaṭa ityādibuddhervailakṣaṇyāyāvaśyamaṅgīkāryeṇa rūpasya ghaṭena saha viśeṣaṇatāviśeṣaṇaiva viśiṣṭabuddhyupapattau kiṃ samavāyena । evaṃ rasādāvapīti na samavāyasyāvakāśaḥ ।। nanvastvevaṃ tathāpīdānīṃ ghaṭarūpamityādidhībalādghaṭe rūpādinaiva svarūpasambandhaḥ kālasya nānyenetyata āha api ceti ।। yadvā kāle guṇaviśiṣṭabuddhyupapādakasambandhatvena samavāyasiddhāvapyanyatra tathātvena siddhirastvityata āha - api ceti ।। tacca svarūpasambandhatvamityanvayaḥ । viṣayatvādinetyādipadena viśeṣaṇaviśeṣyabhāvagrahaḥ । ananugamāditi ।। svabhāvena pratiyogitvarūpaḥ, jñānādinā viṣayatvarūpaḥ, kālena viśeṣaṇatvādirityananugamāt anekakalpane gauravāccetyarthaḥ ।। samamiti ।। etena guṇāderviśeṣaṇatvasāmyātcasamavāyasyāvasthityabhāvāt ityartha ukto bhavati ।। vailakṣaṇyāyeti ।।
kiñca samavāyasyāpi svasambandhinā saha sambandhāṅgīkāre anavasthā । tatra svarūpasambandhāṅgīkāre ca guṇādereva guṇyādinā svarūpasambandhīsti । sāmyāt । kālasya svagatasaṅkhyādinā samavāyānupapattiḥ, samūhālambanepi ghaṭatadrūpatatsamāvāyānāṃ pratītivadrūpī ghaṭa iti pratītāvapi rūpāditrayasyaiva bhāne anubhavasiddhasya tato vailakṣaṇyasyāyogena rūpādau viśeṣaṇatvādireva samūhālambane pratītotra pratīyata iti vācyamiti tenaivopapattau kiṃ samavāyenetyarthaḥ । etenābhāvaviśiṣṭabuddhisāmyādrūpī ghaṭa ityādibuddhāvapi samavāyasyāvasthityabhāva ityarthaḥ sūtrāṃśasya sūcitaḥ mityanuvyākhyānasudhayoruktamāha kiñceti ।। sambandhinā guṇaguṇyādirūpeṇetyarthaḥ । samavāyasyāvasthityabhāva ityarthaḥ । samavāyaviśiṣṭabuddhisāmyātsamavāyasyāva sthityabhāvo guṇādāvapītyarthamupetyāha tatreti ।। samavetaḥ paṭa ityādisamavāyaviśiṣṭabuddhau pratītasamavāyasamavāyinorityarthaḥ ।। guṇādiviśiṣṭabuddhau samavāyaḥ, samavāyaviśiṣṭabuddhau svarūpasambandha, ityabhyupetya kimityarthaḥ । upapāditabādhakāni buddhyārohāya saṃgṛhyāha kālasyeti ।। guṇādeḥ svābhāvādineva guṇyādināpi svarūpasambandhenaivopapattiḥ, samūhālambanādvailakṣaṇyānupapattiḥ, anavasthā ceti bādhakacatuṣyaṃ duṣpariharam ।।
kiñca samavāyasyaikatvayuktam । dhūmādyanumānena hi dharmimātraṃ dharmamātraṃ vā na sādhyam । tayoḥ prāgeva siddhatvāt । anyathā āśrayāsiddhyaprasiddhaviśeṣaṇatve syātām । kintu tayoḥ sambandhaḥ । sa ca kvacitsaṃyogaḥ yathā parvatāgryoḥ । kvacitsamavāyaḥ yathā rasādrūpānumāne । agnisaṃyogopi māhānasādau siddha iti nānumāsādhyaḥ । kintu parvatasyāgnisaṃyogaḥ । tatra ca ṣaṣṭhyarthaḥ samavāya eva । na ca eka evetyanumānamātraṃ siddhasādhanaṃ syāt । evaṃ śabdamātramapi jñānatajñāpakaṃ syāt । tatrāpi padārthānāṃ saṃsargāṇāṃ ca siddhatvāt । evamanyathopapatyā samavā yasya svarūpameva nirasyedānīmastu nāma guṇaguṇyādau kaścanātiriktaḥ sambandhaḥ, tasyaikatvaṃ tu na, tathātvenumānaśabdapramāṇamātroccheda iti bhāvena sudhoktaṃ vivṛṇvannāha kañceti ।। parvatādimātraṃ vahnyādimātramityarthaḥ ।। parvatasyeti ṣaṣṭhyartha ityarthaḥ । sa ca eka eveti ।। rūpī ghaṭa ityādipratītau siddhaścetyāpi dhyeyam । taduktamanuvyākhyāne ।।
"bhūdharasyāgnisaṃyogo yadi ṣaṣṭhyartha eva kaḥ । samavāyo yadi hyasya caikatvātsiddhasādhana"miti ।। siddhasādhanaṃ jñātajñāpanam । eva sukhasyātmāntare siddhatvātsvasambandha eva kṛtisādhya iti vaktavyam । taccāśakyam samavāyasyānāditvenāsādhyatvāt । etadapyuktaṃ"samavāya"ityādinā । siddhasādhanaṃ niṣpannaniṣpādanam ।। viśakalitānāmiti ।। na ca viśiṣṭaṃ nānyatra siddhamiti vācyam । viśiṣṭasya tvanmate padārthāntaratvābhāvādghaṭostītyādivākyabodhyasya ghaṭatatsattayoḥ samavāyasyaikatvenātra tasya jñānatatvācceti bhāvaḥ ।। vaiśeṣikādhikaraṇānuvyākhyāna ityarthaḥ ।।
śabdasādhāraṇyalābhārthamāha jñānajñāpanamiti।। dhūmādyanumāmiti śeṣaḥ । iti sudoktirūpalakṣaṇam । parvate vahnirastītyādiśabdajātamityapi dhyeyam । ata eva sudhāyāṃ samavāyaikatvanirāsa prakaraṇāvasāne āgamāpahnavaśca samavāyaikye syātpadārthānāṃ tatsaṃsargāṇāṃ sikatāvadviśakalitānāṃ siddhatvādityuktamiti bhāvaḥ ।। samavāyo yadyupeyate tarhyasyaikatvātsiddhasyaiva sādhanamutpādanamiti prāptamityarthāntaraṃ cottarārdhasyopetya samavāyasyaikatve bādhakāntaraṃ cāha evamiti ।। svasya sukhena yaḥ samavāyastasyetyarthaḥ । evaṃ duḥkhāsyā tmāntare satvena nivartayitumaśakyatvātsvasambandha eva nivartya iti vācyam । samavāyasyāvināśitvāt ।। api cātmākāśakālādau rūparasādisamavāyasya calanādisamavāyasya, ghaṭapaṭādau jñānecchādisamavāyasya, paṭādau ghaṭatvādisamavāyasya, sukhādau duḥkhā disamavāyasya ca, satvena sarvapadārtheṣu sarvadharmasambandhasya sāmyāt sarvasaṅkararūpāvyavasthāsyāt । nanvātmādau rūpādisamavāyasya satvepi ghaṭādāviva rūpādinā saha viśeṣaṇatāvaśeṣābhāvādvā
siddhasādhanamityupalakṣaṇam । siddhasyaiva nityasyaiva duḥkhādisambandhasyāvasānamityapi dhyeyamiti evaṃ duḥkhasyeti ।। iṣṭāniṣṭaprāptiparihārārthaṃ prayatnābhāvāpattiḥ samavāyaikye bādhiketyuktaṃ bhavati ।। sūtrāṃśasyārthāntaramupetyātiprasaṅgāntaramāha api cātmeti ।। ṣaṣṭyantānāṃ pūrvapūrveṇaiva saptamyantenānvayaḥ ।। satveneti ।। sarvaṣaṣṭantena sambandhaḥ । samavāyasyaikatvapakṣa itiyojyam ।। yattu maṇau"nanu samavāyasyaikatve kathaṃ rūpinirūpivyavasthe"tyādinaitadena sāṃkaryamāśaṅkyādhikaraṇasvābhāvādinā samāhitaṃ, tadanūdya nirāha nanvātmādāviti ।। samavāyasyaikatvapakṣemaṇyādyuktasamādhāvatiprasaṅgamāha kiñcevamiti ।। adhikaraṇasvabhāvādvā ādheyasvabhāvā dvā na śaṅkara iti cet । evaṃ hi taireva sarvavyavasthopapattau kiṃ vyavasthityahetunā samavāyena ।।
kiñcaiva sarveṣāmapi vastūnāṃ sarvaiḥ saha eka eva sambandha iti vā kasyāpi kenāpi saha na sambandha iti vā syāt । ādye ādhārasya vā ādheyasya vā sambandhasya vā svabhāvāt kutra cidasambandhavyavahāra ita dvitīye ādhārasya vā ādheyasya vā svabhāvātkutracitsambandhavyavahāra iti ca suvacatvāt ।। kiñca saṃyogopyeka eva lāghavāt । vyavasthā tu svābhāvavaicitryāditi syāt । nāśādyanubhavastu ubhayatrāpi samaḥ । pākena śyāmarūpamiva tatsambandhopi nāṣṭaḥ, raktarūpamiva tatsambandhopyutpanna ityanubhāvāt ।। pakṣadvayepyupapattiprakāraṃ paroktanyāyenāha ādya ityādinā ।। nanu saṃyogasyaikye ghaṭasaṃyogo naṣṭaḥ paṭasaṃyoga uptanna iti dhīḥ kathamityata āha nāśādīti ।। sama ityuktasāmyaṃ samavāyena vyanakti - pākeneti ।। na hi sambandhanāśepi sambandhinaḥ sthitivat sambandhināśepi sambandhasthitiḥ kṛtracidṛṣṭā ।।
etenātmādiniṣṭhe samavāye rūpādipratisambandhikatvasyābhāvānna saṅkara iti nirastam । ātmaniṣṭhasya samavāyasya ghaṭādiniṣṭhādbhede apasiddhāntāt । abhede ghaṭāniṣṭhepi rūpādipratisambandhikatvābhāvāpātāt ।। etenaiva samavāyasya svābhāvataḥ ekatvepi aupādhiko bhedosti । rūpasukhādyupādhīnāṃ bhinnatvāditi nirastam । evaṃ hi rūpādiḥ saṃyogātiścaika eva bhedastvaupādhika iti syāt ।। ayamanubhavo bhramostvityato bādhakābhāvāditi bhāvenāha na hīti ।। rūpādipratisambandhikatvasyeti ।। rūpādinirūpitatvasyetyarthaḥ।। racasagandhādirādipadārthaḥ । tatropādhaiḥ paṭādirāśraya eva । tathā ca ghaṭapaṭādigatarūpamekameva । bhedārthaṃ tu ghaṭādyāśrayalakṣaṇopādhibhedasatvādyuktamityastu ityarthaḥ । saṃyogādiri tyādipadena vibhāgasya vā viśeṣaṇaviśeṣyabhāvādisambandhasya vā grahaḥ । aupādhika iti ।। ghaṭādisvarūpanirūpakabhedanimittaka ityarthaḥ । upādhiśabdāt tṛtīyāsamarthājjanyagamyārthe śaiṣikeṭhaki kṛte aupādhikaśabdo niṣpannaḥ ।। aupādhikamityupādhigamyamutopādhijanyamiti kalpadvayalābhaṃ hṛdi kṛtvā ādyepi jñānaṃ pramā bhramo veti bhāvena krameṇa nirāha kiñjaupādhikatvamiti ।।
kiñcaupādhikatvaṃ upādhijñeyatvaṃ cet । jñānasya pramātve bhedā siddhiḥ । bhramatve tu padārthānāṃ saṅkaratādavasthyam । upādhijanyatvaṃ cet । siddhaḥ samavāyasya satyo bhedaḥ । apasiddhāntaśca ।। taduktamanuvyākhyāne ।। "upādhijanyaṃ tadgamyamiti caupādhikamaṃ bhavet ।
ubhayatrāpyanantāḥ syuḥ samavāyā itastata"iti ।। etena lāghavatarkasahakṛtena dharmigrāhakānumānena samavāyasyaikatvaṃ nityatvaṃ ca siddhamitinirastam ।। taduktamiti ।। vaiśeṣikanaye ।। upādhinā janyatvapakṣe pratīyamāṇatvapakṣe cetyarthaḥ । kathamānantyamityata uktam itasta iti ।। atra tatretyarthaḥ । nānādeśakāleṣu sthitānāmavayavāvayavyādyupādhīnāmanantatvamiti śeṣaḥ। jñanasya bhramatvapakṣe sāṅkaryadoṣoktistu ।।
avidyamāna evānyaḥ samavāyovagamyate । upādhinā tadgamakamanumānaṃ na mā bhavet ।। ityanuvyākhyānoktamupalakṣaṇamiti bhāveneti jñeyam । ata eva tatra sudhāyāṃ"ityādi draṣṭavya"mityuktam ।। dharmigrāhakamānabādhaṃ samavāyānantyāpādanamityāśa ṅkya nirāha eteneti ।। satyalaukikapratya kṣajātiguṇakriyāviśiṣṭa buddhayoviśeṣaṇasaṃbandhanimittakāḥ, iti prāguktānumānenetyarthaḥ ।
asi-ka-ga-rā hija-mu hitam-mu ṅkāṃ ni -i ṣe-i uddhitvādityādyanumānairityarthaḥ । tatsahakṛtena viśeṣaṇasaṃbandhanimittakā iti prā -guktānumānenetyarthaḥ । uktatveneti । ityasti - a ekatvādau pratyakṣavirodhasyoktatvenānumānasya tadaviruddhanānāsambandhasānenaṃ kṛtārthatvāt ।। anyathā saṃyogopi lāghavatarkasahakṛtena pratyakṣeṇa, abhāvādhikaraṇayorjñānajñeyādīnāṃ sambandhopi tatsahakṛtairuktānumānaireko nityaśca sidhyet । dvyaṇukādīnāṃ sopādānakatvasādhane kāryatvahetunāpi tatsahakṛtena nityamekaṃ upādānaṃ sidhyet । lāghavatarkasya sāmyāt । īśvarānumānepi kartrekatvasiddhirnetyuktam ।।
tasmātsamavāyasya nityatvamekatve vāyuktam ।। uktatve neti ।। nāśādyanubhavastūbhayatra sama ityādigranthenetyarthaḥ । pūrvatra samavāyānumānabhaṅge uktairviśiṣṭabuddhitvāt tadviśiṣṭaviṣayakaviśiṣṭabuddhitvādityādyanumānairityarthaḥ । tatsahakṛtena lādhalatarkasahakṛtenetyarthaḥ ।। nanvevamīśvarānumānepi lāghavatarkeṇa kartraikyasiddhirna syādityata āha īśvareti ।। uktamīśvarānumānabhaṅga ityarthaḥ ।। samavāyābhāve mānābhāvedeva samavāyasiddhirastvityata āha samavāyābhāve tviti ।। ityādyanumānāni pramāṇānītyanenānvayaḥ।
samavāyābhāve tu ayutasiddha yorādhārādheyabhāvanimittakasambandhaḥ na sambandhabhinnaḥ ayutasiddhayorevānyonyaṃ sambandhatvāt । bhūtalaghaṭābhāva sambandhavat, ayutasiddhau yau bhāvau avayavāvayavinau guṇaguṇinau kriyākriyāvantau jātivyaktī viśeṣanityadravye cetyevaṃ dvandvībhūtau dvaudvau padārthau tayorityarthaḥ । atra sambandha ityasyaiva pakṣatve svarūpasambandhena siddhasādhanaṃ atonyonyamityantam । kālasambandhena tadvāraṇāya vānyonyamityuktiḥ । nyāyamate jagadādhāratāprayojakatayā kālasya sarveṇāpi svarūpasambandhopagamāt । ayutasiddhabhāvayorapi pratyekaṃ svasvaniṣṭhābhāvādinā svarūpasambandhasyopagamena tena siddhasādhanavāraṇāya vā avayavāvayavinoḥ pratyekamanyena saṃyoge bādhanirāsāya vānyonyamityuktiḥ । bhatalaghaṭābhāvayoranyasambandhenārthāntaravāraṇāya bhāvayoriti ।। apṛthak gṛhyamāṇatvarūpatvādayutasiddhatvasya ghaṭapaṭasaṃyoge bādhanirāsāyāyutasiddhetyuktiḥ । saṃyogasya paramate sambandhinātyantaṃ bhinnatvam । siddhāntepi bhinnabhinnatvāt । ata eva saṃyoge vyabhicāravāraṇāya hetāvayutasiddhayorityuktiḥ । ata evāvayavāyavinoḥ pratyekamanyena saha saṃyoge vyibhicāravāraṇāyānyonyamityuktiḥ । pakṣe bhāvapadasyādhikasyopādānānna hetu tāvacchedakaikyanimittasiddhasādhanatvaṃ śaṅkyam । abhāvabhūtalayorayutasiddhatvamasiddhamiti cet na । tasyāpṛthaggṛhyamāṇatvamātrarūpatvādanyasyānirūpaṇāt । nityasambandhatvādeḥ samavāyasiddhyuttarakālīnatvāt ।। abhāvavyāvṛttamanyadena kiñcidayukasiddhatvamiti vādinaṃ prati prayogāntaramāha saṃyegeti ।।
sambandha ityevoktau raktaḥ sphaṭikaḥ kṛṣṇaṃ vastramityādau sphaṭikavastrasaṃyuktajapākusumakardamasambandharaktimakālimādisambandhe bādhavāraṇāya sākṣādityuktiḥ । saṃyoganārthāntaravāraṇāya saṃyogabhinna iti । kecidviśeṣaṇatārūpasambandhenārthāntaranirāsāya sākṣādityuktirityāhuḥ ।। saṃyogaviśeṣaṇatānyatararūpa evetyarthaḥ । tathaivoktau vakṣyamāṇasādhyāṃ śe aviśeṣāpatyā nañdvayenoktiḥ । tatra saṃ yogabhinnatvābhāvena sādhyaparyavasāne bādhāt । viśeṣaṇatābhinnatvābhāvenaiva sādhyaparyavasānātsaṃyogānyasākṣātsambandhasya viśeṣaṇatārūpatvasyaiva siddhiriti bhāvaḥ । hetau prāguktaparamparāsambandhe avyabhicarārāya sākṣādityuktiḥ ।। sākṣāditi ।। prāguktaparamparāsambandhe bādhanirāsāya sākṣādityuktiḥ ।। saṃyogaviśeṣaṇatānyataratvavyāpyamityasyārthanirdeśaḥ saṃyogaviśeṣaṇatābhyāmanyajjagat tadanyatvaṃ saṃyogaviśeṣaṇatayoreva tadvyāpyatvamiti । tathā ca saṃyogaviśeṣaṇatārūpau dvāveva sakṣātsambandhau sidhyato na tvatiriktaḥ kaścitsamavāya iti bhāvaḥ । hatau sākṣātpadakṛtyaṃ prāgvat । prameyatvādāvavyabhicārāya mātretyuktiḥ ।। sambandhatvaṃ na sambandhidhvaṃsasamānakālīnasambandhavṛtti na sambandhi dvayaprāgabhāvasamānakālīnasambandhavṛtti vā sambandhamātravṛttitvāt saṃyogatvavadityādyanumānāni pramāṇāni ।।
samavāye pramāṇabhaṅgaḥ ।। evaṃ sambandhaikatvavirodhyanumānānyuktvā nityatvavirodhyanumānamāha sambandhatvamiti ।। sambandhadvayamavayavāvayavyādi । anādityavirodhisādhyāntaramāha na sambandhidvayaprāgabhāveti ।। mātrapadaṃ kṛtyaṃ prāgvat ।। samavāye bādhakam ।।
samavāyavādaḥ samāptaḥ ।। yaccocyate samavāyasambandhena pūrvaṃ gatvādi jātiviṣayakaṃ nirvikalpakaṃ anantaraṃ jātiviśiṣṭagakāraviṣayakaṃ savikalpakamiti । nirvikalpake mānābhāvāt।। nanu samavāyābhāve nirvikalpakādibhedena pratyakṣapramādvaividhyānupapattiḥ । tasya samavāyarūpavaiśiṣṭya vagāhitvānavagāhitvābhyupagamenaiva dvaividhyasya vācyatvādityataḥ dravyādivikalpānāṃ prathamamevotpattau bādhakābhāvena nirvikalpakānupapatteriti paddhativākyaṃ vivṛṇvāno nāstyeva nirvikalpakaṃ viśiṣṭajñānaṃ ca svarūpasambandhāvagāhīti bhāvenāha yacceti ।। samavāyeti । vastugatyā samavāyasambandhena sthitā yā
gatvādijātiḥ tadviṣayamityarthaḥ । nanu yadyapi nirvikalpake na pratyakṣaṃ pramāṇam । tasyātīndriyatvābhyupagamāt । nāpi vyavahāraḥ । tasya ca savikalpakasādhyatvāt । nāpīdaṃ pūrvaṃ mayā saṃmugdhena jñānamityanubhavaḥ । tasyālpaviśeṣaṇa jñānenaivopapatteḥ । nāpi jñānatvaṃ niṣprakārakatvasamānādhikaraṇam sakalajñānavṛttitvāt sattāvat, cakṣuḥ cākṣuṣasavikalpakātiriktajñānakaraṇaṃ jñānakāraṇatvāddhṛṇavatyanumānam । yadvā śrotrasannikarṣarūpeṇa samavāyasambandhena jāyamānaṃ gatvādijātiviṣayakaṃ vaiśiṣṭyāviṣakaṃ jñānanirvikalpakaṃ, tenaiva sannikarṣeṇa paścājjāyamānaṃ jātiviśiṣṭajñānaṃ savikalpakamityarthaḥ ।। sambhāvikapakṣānmaṇyuktakhaṇḍanarītyā nirākurvanneva pūrvapakṣayati yadyapītyādinā ।। tathāpīti vakṣyamāṇenānvayaḥ । vyavahāro gaurityādyabhilapa narūpaḥ ।। tādṛśānuvyavasāyasyetyarthaḥ । savikalpakajñānatve avyabhicārāya sakaleti hetuviśeṣaṇam । niṣprakārakaghaṭādivṛttitve bādhāttādṛśajñānavṛttitvenaiva sādhyaparyavasānamiti bhāvaḥ ।
atiprasasaṅgācca । nāpi jāgarādyaṃ gauriti jñānaṃ janyaviśeṣaṇajñānajanyaṃ janyaviśiṣṭajñānatvāt daṇḍī puruṣa iti jñānavadityanumānam । dṛṣṭāntasya sādhyavaikalyāt । daṇḍapuruṣayo rubhayoryugapadindriyasannikarṣe asaṃsargāgrahe ca sati vinaiva daṇḍajñānaṃ daṇḍīti jñānotpādānubhavāt ।। tathāpi"etajjanmani prāthamikaṃ gauriti pratyakṣaṃ janyaviśeṣaṇajñānajanyaṃ anyaviśiṣṭajñānatvādanumitivat"iti maṇyuktamanumānaṃ mānam । na ca tatra viśeṣaṇajñānaṃ smṛtirūpam । etajjanmani tena gotvasyānanubhavāt । na cādyasta napānā atiprasaṅgācceti ।। jñānatvaṃ ghaṭatvasamānādhikaraṇamiti, tathā cakṣuḥ cākṣuṣanirvikalpakasavikalpakātiriktaṃ jñānajanakamityapi tvaduktaprayogābhyāṃ sādhayituṃ śakyatvāditi bhāvaḥ ।। jñānamātrapakṣatve dvitīyādisavikalpake prāthamikasavikalpakajanyatvenārthāntaranirāsāya jāgarādyamityuktiḥ । sādhye īśvarajñāna janyatvenārthāntaravāraṇāya janyeti jñānaviśeṣaṇam ।। maṇukṛtā siddhāntamunumānamāha tathāpyetajjanmanīti ।। etajjanmanītyasya kṛtyagre vyaktam । dvitīyādijñāne prāthamikasavikalpakajanyatvenārthāntaranirāsāya prāthamikamityuktiḥ । sādhye janyeti saviśeṣaṇamīśvarajñānenārthāntaranirāsāya । hetau cāvyabhicārāyeti bhāvaḥ ।।
maṇyuktadiśaiva pariṣkaroti na ca tatreti ।। dāvivātrā dṛṣṭameva janmāntarīyasaṃskārodbodhakam । tadvadananyagatikatvābhāvāt । anyathātiprasaṅgāt । tadvadeva sannikarṣepi prathamaṃ gotvasmṛtyāpātācca । gotvasannikarṣasyāpyapekṣāyāṃ tu sannikarṣādgotvānubhava evocitaḥ । tasyānubhava eva hetutvasya kḷptatvāt । anyathā janmāntarānubhūtānāṃ etajjanmani indriyasannikṛṣṭānāṃ nityānāṃ vaidikānāṃ cārthānāṃ smṛtireva syānna tvanubhavaḥ । na ca gotvarūpaviśeṣaṇānubhavaḥ savikalpakaḥ । tathātve tasyāpi viśeṣaṇajñānajanyatvāviśyaṃbhāvenānavasthānāt ।। tasmādarthānnirvikalpakasiddhiḥ । na cāprayojako hetuḥ । anumitiśābdajñānādau hi sādhyaprasiddhipadārthopasthityādirhetuḥ ।
tadviditi ।। iha nirvikalpakenāpyupapatyā janmāntarīyasaṃskārodbodhakā dṛṣṭakalpanānupapatteriti bhāvaḥ ।। savikalpakapratyakṣāderapyevamapalāpaprasaṅgādi tyarthaḥ । tadvadeveti ।। stanapānādivadavetyarthaḥ ।। nanvastu sannikarṣādgotvānubhavaḥ । sa ca viśiṣṭajñānarūpa eva savikalpa kaheturastvityāśaṅkyāha na ca gotvarūpeti ।। pūrvapakṣadaśāyāṃ maṇyuktamevānukūlatarkamatrāha anumitīti ।। ādipadadvayena kramādupamitivācakajñānayorgrahaḥ । sādhyādīni ca viśeṣaṇāni । evaṃ ca yadviśeṣayoḥ kāryakāraṇabhāvaḥ asati bādhake tatsāmānyayorapi sa iti nyāyena sādhyaprasiddhyāderjanyaviśiṣṭajñānasāmānye janyaviśeṣaṇajñānatvena hetutvasiddhiriti । tanna ।। anumityādau sādhyaprasiddhyāderevāhetutvena yadviśeṣayori tinyāyānavakāśāt । na hi vyāptyādijñāne sati tadvilambenānumityādivilambaḥ ।।
yadviśeṣa yoriti ।। sādhyapasiddhyanumityoḥ padārthopasthitiśābdajñānayoḥ vācakajñānopamityorityarthaḥ ।। kāryakāraṇabhāvaḥ syādityata āha asatibādhaka iti ।। tatra vyabhicārasyaiva bādhakatvādiha ca tadabhāvāditi bhāvaḥ । sādhyaprasiddhyāderahetutveneti ।। tadahetutvaṃ ca dvitīyatṛtīyaparicchedayorvivarīṣyata iti bhāvaḥ ।। asiddhasādhane doṣaḥ ko vyāptiryadi vidyate । ityanuvyākhyānoktaṃ hṛdikṛtvāha na hīti ।। ādipadena śabdajñānasaṃketasmaraṇayoḥ satve iti grahaḥ ।। tadvilambena
sādhyaprasiddhipadārthasmṛtivivambenetyarthaḥ । enna-na -mu-ddheriti । maivam -ga yādi-ca-ga ārthiva -a rasiddhipadārthopasthityorahetutvaṃ ca ityasti - a na ca vyāptyādidhīre tena vinā neti vācyam । evaṃ hi tasya hetuhetutvenānyathāsiddhatvānnānumityādihetunā ।। astu vā sādhyaprasiddhyādiranumityādihetuḥ । tathāpa vahnimānityādijñānaṃ prati vahnyādijñānasya na viśeṣaṇajñānatvenaiva kāraṇatā । dravyatvādinā vahnijñānepi tadabhāvāt । nāpi viśeṣaṇatāvacchedakaprakārakaviśeṣaṇajñānatvena । tena nirvikalpakāsiddheḥ । kiṃ tu viśeṣaṇatāvacchedakaprakārakajñānatvena । tathā ca na nirvikalpakasiddhiḥ ।।
nanu tatra viśeṣaṇajñānatvamapyasti । evaṃ ca viśiṣṭavaiśiṣṭyāvagāhijñānaṃ prati viśeṣaṇatāvacchedaka nanu sambandhino rajñāne tannirūpitavyāptiśaktyordhīreva netyāśaṅkya nirāha - na ceti ।। paraprakriyāmupetyāpi nirvikalpakāsiddhimāha astu veti ।। astvevaṃ ko doṣa ityata āha tathā ca na nirvikalpaketi ।। tasya niṣprakārakatvena yadviśeṣanyāyenāpi viśeṣaṇatāvacchedakaprakāraṇajñānasyaiva siddhiriti bhāvaḥ ।। evamapi nirvikalpakasiddhiriti bhāvena maṇyuktamāśaṅkyate nanu tatreti ।।
vahnijñānādāvityarthaḥ । viśiṣṭavaiśiṣṭyeti ।। vahnimānityādijñānamityarthaḥ । prakārakaviśeṣaṇajñānatvena hatu tā setstyati । yadviśeṣayoriti nyāyāditi cet । evaṃ hyanumitau karaṇaviśeṣaliṅgajñānasya hetutvādyadviśeṣayoriti nyāyena janyajñānamātre karaṇamātrajñānaṃ hetuḥ syāt । tathā ca pratyakṣepi cakṣurādiviṣayakamatīndriyaṃ nirvikalpaka kalpyaṃ syāt ।। api caivaṃ pratyakṣaviśiṣṭajñānaṃ prati viśeṣyajñānasyāpi hetunā syāt । saṃśayādau dharmyādi jñānasyānumityadau pakṣādijñānasya hetutvena kḷptatvāt । tatra vahnitvaviśiṣṭavaiśiṣṭyasya parvate bhānādgorityādi tu viśiṣṭajñānamātramityarthaḥ ।।
atiprasaṅgena nyāyasyābhāsatvamāha evaṃ hīti ।। anubhavabādhaparihārāyāha atīndriyanirvikalpakamiti ।। atiprasaṅgāntaroktyā yadviśeṣayoritinyāyasyābhāsatāmāha - api caivamiti ।। yadviśeṣayoriti nyāyena viśiṣṭajñānamātraṃ prati viśeṣaṇajñānatvena hetutva ityarthaḥ । kuta ityata āha saṃśayādāviti ।। saṃśayarūpaviśiṣṭapratyakṣaviśeṣaṃ prati, tathā idaṃ rajatamityādiviparītaviśiṣṭapratyakṣaviśeṣaṃ prati ca dharmijñānasyādhiṣṭhānajñānasya ca hetutvamasti । anyathā koṭismaraṇasyotkaṭakoṭikasaṃśayādeścānupapatteḥ । tathā anumitau pakṣajñānasya śābde bodhe ca padārthajñānasya ca hetutvamasti । evaṃ ca yadviśeṣayoriti nyāyena dharmyādijñānasaṃśayapratyakṣādirūpajñānayoḥ kāryakāraṇabhāve tatsāmānyayoḥ pratyakṣaviśiṣṭajñānaviśeṣyajñānayorapi kāryakāraṇabhāvāpattiḥ syādityarthaḥ ।। na ca iṣṭāpattiḥ daṇḍatvaviṣayake nirvikalpake sāmagrīsatvena daṇḍasyāpi svarūpeṇa bhānāditi vācyam । tvadanaṅgīkṛta viśeṣyajñānatvena hetutvasyāpādanāt ।। kiṃ ca sāmānyapratyāsattirneti pakṣe vyāptigrahakāle anubhūto vahniḥ parvataṃ prati na viśeṣaṇam । anyaviśeṣaṇajñānasya hetutve cātiprasaṅgaḥ ।।
iṣṭāpattiṃ vyanaktidaṇḍatveti ।। daṇḍendriyasamprayogādirūpetyarthaḥ । viśeṣaṇajñāna syeva viśeṣaṇajñānatvena daṇḍatvaviśiṣṭasavikalpake daṇḍarūpaviśeṣyajñānasya hetutvaṃ nāniṣṭamiti bhāvaḥ । viśeṣyajñānatveneti ।। viśeṣaṇajñānasya satvena yathā hetutvaṃ tatheti bhāvaḥ ।। yadviśeṣanyāyenāpi na viśeṣaṇajñānatvena hetutvaṃ kalpiyituṃ śakyam । yena tadbalānnirvikalpakatvasiddhiriti bhāvenāha kiñceti ।। sāmānyapratyā sattirastīti nyāyamate yo dhūmavānasau vahnimāniti vyāptigrahadaśāyāṃ parvatīyavahnerapi parvataviśeṣaṇatayā bhānenoktadoṣāsaṃbhāvāt । sāmānyapratyasattirneti pakṣa ityuktam । etanmatenumānapravṛttestṛtīyaparicchede upapādayiṣyamāṇatvāditi bhāvaḥ ।। pratiyogitvā dirūpasya viśeṣaṇasya ca, pūrvamajñātasyaiva bhānamiti svīkṛtatvāttatra vyabhicāraḥ ।। bhūtale abhāva ityabhāvādiviśeṣyakajñānānantarameva bhūtalamabhāvavadityabhāva viśeṣaṇakajñānamiti kalpena tvanyonyāśrayaḥ । etatkalpanasya viśiṣṭajñānaviśeṣaṇajñānayoḥ kāryakāraṇabhāvasiddhyadhīnatvāt ।।
etenānugasya viśeṣaṇajñānasyāhetutve anugataṃ viśiṣṭajñānarūpaṃ kāryamākasmikaṃ syāt । anyasya tadanugatasya hetorabhāvāditi nirastam । vyabhicārarūpabādhakasatvādasati bādhake yatsāmānyayoriti nyāyāvatāropyayuktaḥ । yadbalādviśeṣaṇajñānahetutāsiddhyā nirvikalpakasiddhiriti bhāvenānekasthaleṣu vyabhicāramāha api ceti ।। yattu maṇāvetadevāśaṅkya prathamaṃ bhūtale ghaṭonāstīti buddhirityādinā samādhānamuktaṃ tadanūdya nirāha bhūtalebhāva ityādinā ।। anyonyāśraya ityuktaṃ vyanaktiḥ etaditi ।। prathamaṃ viśeṣyatvena jñānamiti kalpanasyetyarthaḥ । viśiṣṭajñānaviśeṣaṇajñānayoḥ kāryakāraṇabhāve siddhe hi vyabhicārasya gatyantarakalpanaṃ siddhe ca tasya gatyantare tayoḥ kāryakāraṇabhāvasiddhiriti bhāvaḥ।। vyabhicārasyoktatvāt । ubhayasammatādicchādivyāvṛttādātmamanoyogādirūpajñānasāmānyahetuta eva viśiṣṭajñānasaṃbhavācca ।।
yadi hyananumityanumitirūpajñānadvayavannirvikalpakasavikalpakarūpajñānadvayaṃ prāmāṇikaṃ syāt । tadā jñānasāmānyasāmagrīta eva viśiṣṭajñānotpattau sarvamapi jñānaṃ savikalpakaṃ syāditi bhayena viśeṣasāmagrī kalpyeta । na ca tadasti । nirvikalpakasyādyāpyasiddhyā sarvasyāpi jñānasya savikalpakatvāt । idamitthamiti hi sarvāpi dhīḥ । vyabhicārasyoktatvāditi ।। tathā cānugatakāraṇābhāvādviśiṣṭajñānatvaṃ kāryatāvacchedakameva neti bhāvaḥ ।। tasya kāryatāvacchedakatvamupetyāpyanyadevānugatakāraṇamāha ubhayeti ।। nanu kathametat nirvikalpakasādhāraṇakāraṇasya viśiṣṭajñānahetutvāt । anyathā tadapi viśiṣṭajñānamāpadyetetyata āha ।। viśeṣaṇajñānarūpaviśeṣasāmagrītyarthaḥ । iti hīti ।। hiśabdena sarvānabhavasiddhatvaṃ sūcayati ।।
nanu nirvakalpakasyātīndriyatvādeva nānubhava ityata āha anyatheti ।। anyathā niṣprakārakadhīvannirviṣayāpi dhīḥ syāt। icchāpi kācinniṣprakārikātīndriyā ca syāt । evaṃ dveṣopi ।। etenaiva vyabhicāreṇa rūpyādismṛterbhrame viśeṣaṇajñānatvena kāraṇatvaṃ kḷptamatonyatrāpi viśiṣṭajñāne tatkaraṇamiti nirastam । āvaśyaka viśeṣaṇasannikarṣatvenaiva tasya tatra hetutvāt । bhramaṃ prati viśeṣyajñānasyāpihetutāyāḥ kḷptatvena anyatrāpi viśiṣṭajñāne tasyāpi hetutvāpatteśca ।। nanu viśeṣañjñānasyājanakatve kathaṃ viśeṣaṇasyaiva prakāratvamiti niyamaḥ । sannikarṣasya viśeṣyepi sa tvāditi cet । nirvikalpakāṅgīkārepi katham ।
evaṃ dveṣopīti ।। niṣprakarako atīndriyaśca syādityarthaḥ ।। avyabhicāraviśiṣṭajñānānyathāsiddhyatiprasaṅgānāṃ kathanenaivetyarthaḥ । rūpyādismṛtervyabhicāreṇetyanvayaḥ । gṛhyamāṇāropasthale smṛterabhāvānna smṛtitvenāropyabhūtarūpyādijñānasya hetutā । kiṃ tu viśeṣaṇajñānatvenetyarthaḥ । kathaṃ tarhi hetutetyata āha āvaśyaketi ।। iṣṭāpattistu prāgeva nirasteti bhāvaḥ ।। yadapi gotvādeḥ prakāratvaniyamānyathānupapatyā viśeṣaṇajñānahetutva siddhiḥ । viśiṣṭadhīhetutāviṣayatvasyaiva prakāratvāditi tadapyāśaṅkya nirāha nanviti ।। sannikarṣo niyāmaka ityata āha sannikarṣasyeti ।। tvanmate viśeṣyepīndriyasaṃyogādinirvikalpakasāmagryāḥ satvena nirvikalpakasya viśeṣyepi satvāt । kathaṃ cābhāvādijñāne abhāvatvādeḥ prakāratvam ।।
kiṃ ca phalībhūtajñāne yadviśeṣaṇajñāne yadviśeṣaṇatvena bhāsate tadviṣayakajñānena janyaṃ yajjñānaṃ tattatprakārakamiti vā niyamaḥ, yajjñānajanyaṃ yajjñānaṃ tattatprakārakamiti vā । ātmāśrayāt । anumityādau vyāptyādeḥ prakāratvāpātāt । tasmātvayāpi prakāratvaniyamo bhojakadṛṣṭādibhireva vācyaḥ । kathamiti ।। viśeṣaṇsyaiva prakāratvaniyama ityanuṣaṅgaḥ । kuta ityata āha tvanmata iti ।। abhāvādijñāna ityādipadena prāgvyavahārasthaloktasaṃyogasamavāyādigrahaḥ । tvaduktarītyā bhūtalaṃ ghaṭābhāva ityabhāvaviśeṣyakajñānasya prāthamikatveṣyabhāvatvasya tatrājñātatasyaiva prakāratvāt । bhāvasthala evāyaṃ niyama ityuktāvapīmau saṃyuktau ityādāvabhāvāditi bhāvaḥ ।। nanu tarhi gotvāderiva prakāratvaniyamo kiṃ bījamityatastatparamukhenaiva vācayituṃ paroktaṃ viśiṣṭadhīhetudhīviṣayatvarūpaṃ prakāratvaṃ vikalpya nirāha kiñceti ।। phalabhūtajñāne viśiṣṭajñāna ityarthaḥ । viśeṣaṇatvena prakāratvenetyarthaḥ । ātmāśrayāditi ।। viśeṣaṇatvenetyasya prakāratvenetyarthatayā prakaratvajñāne prakāratvajñānasyāpekṣitatvāditi bhāvaḥ ।। janakajñānaviṣayatvasya prakāratvarūpatvāsaṃbhavādityarthaḥ । uktena vyabhicāreṇaiva viśiṣṭajñānaṃ sambandhaviṣayakaṃ sambandhajñāne ca sambandhijñānaṃ hetuḥ sambandhi ca viśeṣaṇamiti nirastam । sambandhinoryugapadindriyasannikarṣe tayorasaṃsargāgrahe ca tābhyāṃ sahaivendriyasannikṛṣṭasambandhasyāpi dhīrityuktatvācca ।।
iyāṃstu bhedaḥ; sambandhaḥ sambandhinau vinā na bhāti tau tu tena vināpi bhāta iti ।। kiñca viśeṣyasyāpi sambandhitvena tajjñānasyāpi hetutā syāt । na ca viśeṣyasya sambandhitvepi na pratiyogitvaṃ kiṃ tu viśeṣaṇasyaiveti tajjñānameva heturiti vācyam । uktenaiveti ।। api ca tvayāpi ityādigranthenoktanetyarthaḥ । abhāvavadbhītalamityādau sambandhino abhāvāderajñānepi viśiṣṭajñānodayena na tasya hetutvamiti bhāvaḥ ।। doṣāntaraṃ cāha sambandhinoriti ।। tvanmate viśeṣypītyādinā granthenoktaprāyatvādityarthaḥ । yadvā daṇḍapuraṣayoryugapadindriyasannikarṣetyādinā granthenokta tvādityarthaḥ । nanvevaṃ sambandhivatsambandhasyāpinirapekṣadhīḥ syādityata āha iyāṃstviti ।। ayaṃ bhadau vastusvabhāva kṛta iti bhāvaḥ ।। viśeṣaṇasya pratiyogitvāttannimittaṃ viśeṣaṇajñānasya viśiṣṭajñānahetutvaṃ cettadā doṣamāha abhāvādibuddhāviveti ।।
abhāvādibuddhāviva pratiyogitāvacchedakaprakārakajñānasyaiva hetutāyā vaktavyatvena nirvikalpakāsiddheḥ ।। kiñcāstu viśeṣaṇajñānaṃ tathāpi na nirvikalpakasiddhiḥ । na tāvajjanyatāvacchedakam । smṛtāvatiprasakteḥ । na ca tatrāpi pūrvānubhavo viśeṣaṇajñānatayā saṃskāradvārā heturiti vācyam । viśeṣaṇajñānatvena janakatāyāṃ saṃskārasya dvāratvāyogāt । yajjātīyasya yaṃ janayitveva yajjanātīyajanakatvaṃ sa eva hi tatra vyāpāraḥ । anyathā daṇḍādirapi kulālapyāpāraḥ syāt । imau saṃyoktāvityādibuddhirādipadārthaḥ । vyavahite anubhavanāśādāha saṃskāradvārā heturiti ।। cakṣurādīndriyajātīyasya sannikarṣaṃ janayatvaiva cākṣuṣādisākṣātkārajātīyajanakatvaṃ dṛṣṭamiti sannikarṣa evendriyasya vyāpāraḥ । tathā daṇḍajātīyasya cakrabhramaṃ janayitvaiva ghaṭajātīyajanakatvamiti bhramiḥ daṇḍasya vyāpāro dṛṣṭa ityarthaḥ । kadāpi phalopadhānarahitanavasthadaṇḍādervyāpāravatvāya yajjātīyasyetyuktiḥ ।। sāpekṣatvamātreṇa vyāpāratva ityarthaḥ ।।
nanvastvevaṃ vyāpāratvaṃ tādṛśamapi saṃskārasyāstvityata āha na cātreti ।। nanu viśiṣṭajñānasyoktavidhayā kāryatāvacchedakatvepi nirvikalpakāsiddhiḥ kuta ityata āha tathāceti ।। janyaviśiṣṭajñānatvasyānavacchedakatve satītyarthaḥ ।। ananubhūtagovyakteḥ prathamato gotvaviśiṣṭajñānamapi prāgbhavīyasaṃskārajanyasmaraṇamastu । stanapānādāviveti bhāvaḥ ।। nanu smaraṇasya viśeṣaṇajñāna janyatvādanavasthetyata āha janyeti ।। smṛtivatiprasakterityā dipūrvagranthe uktamityarthaḥ ।। smṛtivyāvṛttameva kāryatāvacchedakaṃ svayamupapādya smṛtisādhāraṇameva kāryatāvaccedakamastviti matāntaramāha keci diti ।। ityāhurityanvayaḥ ।
astu vā smṛtisādhāraṇaṃ janyajñānatvameva kāryatāvacchedakam । tathāpi vaiśiṣṭya praveśe gauravameva । na caivamanavasthā । bījāṅkuravat prāmāṇikatvena vastvanavasthāyā adoṣatvāt । prathamapravṛttena pramāṇena lāghavasahakāriṇā janyajñānaparamparāyāmeva viśeṣaṇajñānasya kāraṇatvāvadhāraṇāt । anyathā sāmagrī sāmagryantarasāpekṣetyanavasthāpi doṣaḥ syāt ।। na ca janyasya sarvasyāpi jñānasya viśeṣaṇajñānyatve pūrvapūrvajñānadhārāyā avicchede prāyaṇādyanupapatyā jñānānavasthādoṣaḥ । etajjanmani prāthamikānubhave smaraṇaṃ hetuḥ। tatra ca saṃskāradvārā janmāntarīyānubhavaḥ । tatrāpi pūrvajanmāntararīyānubhava iti svīkāre ṇāviralalagrajñānadhārāyā abhāvena prāyaṇādyupapatteḥ ।। na ca puruṣa prayojyaśabdavṛttijātiviśiṣṭapratyakṣe viśeṣaṇajñānaṃ na smṛtirūpaṃ, tasyā jāteḥ pūrvamananubhavāditi vācyam ।
nacaivamiti ।। smaraṇasyāpi janyaviśeṣaṇajñānajanyatva ityarthaḥ । prāmāṇikatvaṃ vyanakti prathameti ।। vaiśiṣṭyapraveśāpekṣāyā janyajñānatvasya lāghavāditi bhāvaḥ ।। svajanakasāmagryantaretyarthaḥ । prāyaṇādīti ।। maraṇamūrcchādirityarthaḥ । śabdasya śabdatvādinā smaraṇānantaraṃ śabdaviśeṣaṇakajātiviśeṣyakajñāne jāte paścājjātiviśeṣaṇakaśabdaviśeṣyakajñānasambhavāt । tvatpakṣe abhāvaviśeṣyakajñānānantaraṃ tadviśeṣaṇakajñānavat ।। evaṃ pratyagrotpannarūpādiviśiṣṭapratyakṣepi draṣṭavyam । anyathā tvatpakṣepi nirvikalpakasyādṛṣṭadvārā janyajñānajanyatvādanavasthā sthādityāhuḥ ।। nirvikalpake pramāṇabhaṅgaḥ ।।
adṛṣṭadvārā janyajñāneti ।। havirādigocarajanyajñānetyarthaḥ ।। āhurityarucibījaṃ tu smṛtāvatiprasakterityādinā pūrvoktameva jñeyam ।। nirvikalpake pramāṇabhaṅgaḥ ।। syāt ।।
nirvikalpeke sādhakābhāvamātraṃ na bādhakaṃ cāstītyāha kiñceti ।। yadyatra mayi jñānaṃ syādupalabhyeteti pratiyogisatvaprasañjitapratiyogitvarūpamaṇyukyogyānupalabdherityarthaḥ ।। na ca savikalpakābhāva eva nirvikalpakābhāve liṅgam । nirvikalpake sati savikalpakāvaśyaṃbhāvābhāvena nirvikalpakaṃ prati savikalpakasyā vyāpakatvāt ।। api ca nirvikalpakajanyasavikalpakotpattidaśāyā matī ndriyanirvakalpakasāmagrīsatvena satpratipakṣavatsāmagrīdvayasya parasparapratibandhakamapi jñānaṃ notpadyata ।। yadyapi ghaṭādyabhāvo yogyānupalabdhisahakṛtapratyakṣavedyastathāpi kvacidandhakārādyāvṛtasthale parāmarśena gṛhyamāṇo ghaṭādyabhāvotra ghaṭo nāsti yogyatve satyanupalabhyamānatvāditi liṅgamya ityabhyupagamāt । jñānābhāvajñanasyāvaśyakatvādyotanāya liṅgajanyā ghaṭādyabhāvadhīrityuktam ।।
na ca savikalpakābhāva eva ghaṭādyabhāvabuddhau liṅgamastu savikalpakasya yogyatayā tadabhāvajñānasaṃbhavāditi vācyam । upalabdhisāmānyābhāvasyaivārthābhāve liṅgatvādanyathātiprasaṅgāditi bhāvaḥ ।। nanu nirvikalpakasyātīndriyatvena tadabhāvasyāpratyakṣatvepi tajjñānamanumitirūpamastu । savikalpakasya nirvikalpavyāpakatayā savikalpakābhāvasyaiva tatra liṅgatvāttacasya ca prataykṣādityāśaṅkya nirāha na ceti ।। savikalpakāvaśyaṃbhāvāveneti ।। nirvikalpakamātraṃ savikalpakaṃ pratyakṣasāmagrītvātkāraṇāntarābhāvādinā tadabhāvasaṃbhavāditi bhāvaḥ ।। bādhakāntaramāha api ceti ।। savikalpakadaśāyāṃ nirvikalpakasāmagryeva nāsti nirvikalpakābhāvasahakṛtendriyasaṃyogādereva nirvikalpakasāmagrītvādevaṃ ca noktadoṣa iti bhāvenāśaṅkya nirāha na ca pūrveti ।।
na ta pūrvanirvikalpakamevottaranirvikalpakapratibandhakam । dhārāvāhikasākṣātkāradarśanena tvatpakṣepi pratyakṣasthale siddheḥ siddhyantarāpratibandhakatvāt ।। na ca samūhālambana vat sāmagryā dārthasamājādekaṃ jñānamastīti vācyam । tadvidiha phalāvirodhābhāvāt । na hi saṃbhavatyevameva jñānamekasminneva ghaṭe ghaṭatvaprakārakaṃ tada prakārakaṃ ceti ।। api ca daṇḍapuru ṣobhayasannikarṣe sati daṇḍadaṇḍatvobhayanirvikalpakānantaraṃ daṇḍe daṇḍatvavaiśiṣṭyajñānātpūrvaṃ muṇḍitadaṇḍaviśiṣṭa puruṣadhīḥ syāt । sāmagrīdvayasatvepyavirodhamāśaṅkya nirāha na ca samūheti ।। tattandriyasannikarṣarūpānekasāmagrīsatvepi anekagocaramekaṃ jñānaṃ jāyate na tu pratibandha evamastvityarthaḥ । virodhaṃ vyanakti na hīti ।।
nanu smṛtisāmagrītonubhavasāmagryā ivānumitisāmagrītaḥ pratyakṣasamāmagryā iva ca nirvikalpakasyaivotpattirityastvityato doṣāntaramāha api ceti ।। mutpiṇḍeti ।। daṇḍatvānullekhidaṇḍaviśiṣṭapuruṣadhīrityarthaḥ । sāmagryāḥ satvāt । tādṛśajñānānanubhavāt ।। na hi daṇḍapuruṣasannikarṣānantaraṃ daṇḍe daṇḍatvavaiśiṣṭyajñānātpūrvaṃ muṇḍitadaṇḍaviśiṣṭapuruṣajñānamanubhūyate । na cedamapi
jñānamatīndriyam । mama tu indriyasannikarṣādādāveva viśiṣṭavaiśiṣṭyajñānotpatternāyaṃ prasaṅgaḥ ।। kiñca daṇḍapuruṣasannikarṣe tadubhayasvarūpamātraviṣayakanirvikalpakavat sambandhasyāpi sannikarṣe tatsvarūpamātraviṣayakaṃ nirvikalpakamapi kasmānna syāt। sāmagryā iti ।। viśeṣaṇajñānaviśeṣyendriyasannikarṣatadubhayāsaṃsargāgraharupaviśiṣṭajñānasāmagryā ityarthaḥ।। nanu muṇḍitadaṇḍajñānasāmagrīsampattivaddaṇḍe daṇḍatva vaiśiṣṭyajñānasāmagryāmapi satvāt । muṇḍitadaṇḍaviśiṣṭajñānotpattivelāyāṃ daṇḍatvavaiśiṣṭyamapi daṇḍe bhātyevetitvanmata vannyāyamate viśiṣṭavaiśiṣṭyadhīrastvityata āha kiñca daṇḍapuruṣeti ।। saṃyuktaviśeṣaṇatādirūpeṇetyarthaḥ ।।
nanu sambandhabhāne sannikarṣamātraṃ na hetuḥ । kiṃ tu sambandhijñānamapīti cet na । sambandhatvena sambandhajñānasya tathātvepi sambandhasvarūpajñāne tadanapekṣaṇāt । anyathā sambandhitāvacchedakasambandhijñānenaiva sambandhajñānadarśanāt । viśiṣṭajñānepi sambandhasyābhānāpātāt ।। api cāsya nirvikalpakajatīyasya jñānakāryaṃ vyāvahāraṃ saṃskāraṃ icchādikaṃ ca kadāpyajanayato na jñānatvaṃ yuktam । natarāṃ cāsya svaṣaye kadāpi saṃśayādyavirodhino niścayatvam । natamāṃ cāsya svaviṣayasiddhimakurvataḥ pramātvam। na ca nirvikalpakena kasyacidapi vastutaḥ kadāpi siddhirdṛṣṭā । na ca pramābhramavijātīyaṃ jñānamasti ।। api caivaṃ nirvikalpakajñānaṃ pratyakṣaviśeṣavat anumitiviśeṣopi syāt । abhyupetya vā doṣāntaramāha api cāsyeti ।। kvacitkāryājananepi nirvikalpakāntare jñānakāryabalāt nirvikalpakamātre jñānatvādikamaviruddhamityato asyetyasya vivaraṇaṃ nirvikalpakajātīyasyeti ।। natarāṃnatamāṃ iti cāvyayamatiśayārthakam ।।
siddhimakurvata ityetavdyanakti na ceti ।। nanvīśvarajñānamiva nirvikalpakamapi pramābhramavijātīyajñānamanitya mityata āha na ceti ।। tathātve ghaṭādirapi kuto na jñānaṃ syāditi bhāvaḥ ।। yadapi"pratyakṣaṃ dvividhaṃ nirvikalpakaṃ savikalpakaṃ ce"ti maṇyādau pratyakṣa tvakathanaṃ tadapyayuktamityāha api caivamiti ।। sākṣātkārakāryamakurvatopi pratyakṣajñānaviśeṣatvenumitikāryamakurvatopyanumitiviśeṣatvaṃ syādityarthaḥ ।। nirvikalpakābhāve tu jñānatvāśrayo na savikalpakatvāvacchinnibhinnaḥ jñānatvāt daṇḍīti jñānavat, savikalpakatvaṃ jñānaniṣṭhātyantābhāvā pratiyogī savikalpakavṛttitvāt jñānatvavat, jñānatvāt anumitivat, aparokṣatvaṃ viśiṣṭajñānatvavyāpyaṃ jñānavibhājakadharmatvāt parokṣatvavadityādidraṣṭavyam ।। etadevābhipretyoktaṃ paddhatau"dravyādivikalpānāṃ prathamamevotpattau bādhakābhāvena nirvikalpakā nupapatteḥ"iti ।
pramāṇaviruddhaṃ ca nirvikalpakamiti bhāvenāha nirvikalpakābhāve tviti ।। ityādidraṣṭavyamityuttareṇānvayaḥ । etena nirvikalpakābhāve mānābhāvādeva nirvikalpasiddhiriti nirastam । savikalpakasyāpi savikalpakāntarabhinnatvādbādhanirāsāya savikalpakatvāvacchinnabhinneti sādhyoktiḥ ।yatkiñcitsavikalpakatve vyabhicāranirāsāya sakaleti savikalpakaviśeṣaṇam।। uktaprameyasya bādhakābhāvenetyetadārūḍhatāṃ vyanakti yadviśeṣetyādinā ।। yadviśeṣayorityādinyāyarūpasyā nugakāraṇaṃ vinānugatakāryānutpattirūpasya viśeṣaṇasya pūrvamabhāne viśiṣṭajñāne prakāratvānupapattirūpasya sambandhijñānaṃ vinā sambandhajñānānupapatyādirūpasya ca vipakṣe bādhakasyoktarītyābhāvenetyarthaḥ ।।
upalakṣaṇaṃ caitat । pratyuta nirvikalpakāṅgīkāra evānupalabdhiliṅgakaghaṭābhāvajñānānupapattirūpasya, nirvikalpakatvaprasaṅgarūpasya, muṇḍitadaṇḍaviśiṣṭapuruṣajñānaprasaṅgarūpasya, sambandhāṃśepi nirvikalpakaprasaṅgādirūpasya, bādhakasya ca sadbhāvenetyapi grāhyam ।। tasmātsarvamapi jñānaṃ savikalpakameva । upalakṣaṇaṃ caitaditi ।। bādhakābhāvenetyetadbhādhakabhāvenetyasyāpyupalakṣaṇamityarthaḥ । tadevaṃ vyanakti pratyuteti ।। bhaṅgadvayārthamupasaṃharati tasmāditi ।। prasaktānuprasaktaprameyopapādanasyādivarjitairityuktaviśeṣaṇasamarthanaṃ phalamiti darśayan paricchedārthamupasaṃharati tadevamiti ।।
nityavibhudravyātmakavarṇasamudāyātmakasya vedasyāpauruṣeyatvaṃ yuktamiti ।। nirvikalpake bādhakam ।। samavāyarūpapratyāsattirnetyuktarītyetyarthaḥ । tathācāmnāyairādivarjitairityuktaṃ sādhviti bhāvaḥ ।। nirvikalpakavādaḥ ।।