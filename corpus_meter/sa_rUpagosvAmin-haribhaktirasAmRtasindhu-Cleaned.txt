akhila-rasāmṛta-mūrtiḥ prasṛmara-ruci-ruddha-tārakā-pāliḥ । kalita-śyāmā-lalito rādhā-preyān vidhur jayati ।। hṛdi yasya preraṇayā pravartito ahaṃ varāka-rūpo api । tasya hareḥ pada-kamalaṃ vande caitanya-devasya ।।
viśrāma-mandiratyā tasya sanātana-tanor mad-īśasya । bhakti-rasāmṛta-sindhur bhavatu sadāyam pramodāya ।। bhakti-rasāmṛta-sindhau carataḥ paribhūta-kāla-jāla-bhiyaḥ । bhakta-makarān aśīlita-mukti-nadīkān namasāmi ।।
mīmāṃsaka-baḍavāgneḥ kaṭhinām api kuṇṭhayann asau । sphuratu sanātana suciraṃ tava bhakti-rasāmṛtāmbhodhiḥ ।। bhakti-rasasya prastutir akhila-jagaṅ-maṅgala-prasaṅgasya । ajñenāpi mayāsya kriyate suhṛdām pramodāya ।।
etasya bhagavad-bhakti-rasāmṛta-payonidheḥ । catvārah khalu vakṣyante bhāgāḥ pūrvādayaḥ kramāt ।। tatra pūrve vibhāge asmin bhakti-bheda-nirūpake । anukrameṇa vaktavyaṃ laharīṇāṃ catuṣṭayam ।।
ādyā sāmānya-bhakty-āḍhyā dvitīyā sādhanānvitā । bhāvāśritā tṛtīyā ca turyā prema-nirūpikā ।। tatrādau suṣṭhu vaiśiṣṭyam asyāḥ kathayituṃ sphuṭam । lakṣaṇaṃ kriyate bhakter uttamāyāḥ satāṃ matam ।।
anyābhilāṣitā-śūnyaṃ jñāna-karmādy-anāvṛtam । ānukūlyena kṛṣṇānuśīlanaṃ bhaktir uttamā ।। sarvopādhi-vinirmuktaṃ tat-paratvena nirmalam । hṛṣīkeṇa hṛṣīkeśa-sevanaṃ bhaktir ucyate ।।
śrī-bhāgavatasya tṛtīya-skandhe ca ahaituky avyavahitā yā bhaktiḥ puruṣottame ।। sālokya-sārṣṭi-sāmīpya-sārūpyaikatvam apy uta । dīyamānaṃ na gṛhṇanti vinā mat-sevanaṃ janāḥ ।। sa eva bhakti-yogākhya ātyantika udāhṛtaḥ ।।
sālokyetyādi-padyastha-bhaktotkarṣa-ṇirūpaṇam । bhakter viśuddhatā-vyaktyā lakṣaṇe paryavasyati ।। kleśa-ghnī śubhadā mokṣa-laghutā-kṛt sudurlabhā । sāndrānanda-viśeṣātmā śrī-kṛṣṇākarṣiṇī ca sā ।।
tatrāsyāḥ kleśaghnatvam - kleśās tu pāpaṃ tad-bījam avidyā ceti te tridhā ।। tatra pāpam aprārabdhaṃ bhavet pāpaṃ prārabdhaṃ ceti tad dvidhā ।। yathāgniḥ susamiddhārciḥ karoty edhāṃsi bhasmasāt । tathā mad-viṣayā-bhaktir uddhavaināṃsi kṛtsnaśaḥ ।।
yat-prahvaṇad yat-smaraṇād api kvacit । kutaḥ punas te bhagavan nu darśanāt ।। durjātir eva savanāyogyatve kāraṇam matam । durjāty-ārambhakaṃ pāpaṃ yat syāt prārabdham eva tat ।।
aprārabdha-phalaṃ pāpaṃ kūṭaṃ bījaṃ phalonmukham । krameṇaiva pralīyeta viṣṇu-bhakti-ratātmanām ।। tais tāny aghāni pūyante tapo-dāna-vratādibhiḥ । nādharmajaṃ tad-hṛdayaṃ tad apīśāṅghri-sevayā ।।
karmāśayaṃ grathitam udgrathayanti santaḥ । sroto-gaṇās tam araṇaṃ bhaja vāsudevam ।। kṛtānuyātrā-vidyābhir hari-bhaktir anuttamā । avidyāṃ nirdahaty āśu dāva-jvāleva pannagīm ।।
śubhāni prīṇanaṃ sarva-jagatām anuraktatā । sadguṇāḥ sukham ity-ādīny ākhyātāni manīṣibhiḥ ।। yenārcito haris tena tarpitāni jaganty api । rajyanti jantavas tatra jangamāḥ sthāvarā api ।।
sarvair guṇais tatra samāsate surāḥ । manorathenāsati dhāvato bahiḥ ।। sukha-pradatvam sukhaṃ vaiṣayikaṃ brāhmam aiśvaraṃ ceti tat tridhā ।। siddhayaḥ paramāścaryā bhuktir muktiś ca śāśvatī ।
nityaṃ ca paramānando bhaved govinda-bhaktitaḥ ।। bhūyo api yāce deveśa tvayi bhaktir dṛḍhāstu me । yā mokṣānta-caturvarga phaladā sukhadā latā ।। manāg eva prarūḍhāyāṃ hṛdaye bhagavād-ratau ।
puruṣārthās tu catvārās tṛṇāyante samantataḥ ।। yathā śrī-nārada-pañcarātre hari-bhakti-mahā-devyāḥ sarvā mukty-ādi-siddhayaḥ । bhuktyaś cādbhutās tasyāś ceṭikāvad anuvratāḥ ।। iti । sādhanaughair anāsangair alabhyā sucirād api । hariṇā cāśvadeyeti dvidhā sā syāt sudurlabhā ।।
jñānataḥ sulabhā muktir bhuktir yajñādi-puṇyataḥ । seyaṃ sādhana-sāhasrair hari-bhaktiḥ sudurlabhā ।। daivaṃ priyaḥ kula-patiḥ kva ca kiṅkaro vaḥ । muktiṃ dadāti karhicit sma na bhakti-yogam ।।
brahmānando bhaved eṣa cet parārddha-guṇīkṛtaḥ । naiti bhakti-sukhāmbhodheḥ paramāṇu-tulām api ।। tvat-sākṣāt-karaṇāhlāda-viśuddhābdhi-sthitasya me । sukhāni goṣpadāyante brāhmāṇy api jagad-guro ।।
tvat-kathāmṛta-pāthodhau viharanto mahā-mudaḥ । kurvanti kṛtinaḥ kecit catur-vargaṃ tṛṇopamam ।। kṛtvā hariṃ prema-bhājaṃ priya-varga-samanvitam । bhaktir vaśīkarotīti śrī-kṛṣṇākarṣiṇī matā ।।
na sādhyati mām yogo na sāṅkhyaṃ dharma uddhava । na svādhyāyas tapas tyāgo yathā bhaktir mamorjitā ।। lokaṃ punānā munayo abhiyanti । guḍhaṃ paraṃ brahma manuṣya-liṅgam ।।
agrato vakṣyamāṇāyās tridhā bhakter anukramāt । dviśaḥ ṣaḍbhiḥ padair etan māhātyaṃ parikīrtitam ।। svalpāpi rucir eva syād bhakti-tattvāvabodhikā । yuktis tu kevalā naiva yad asyā apratiṣṭhatā ।।
yatnenāpādito apy arthaḥ kuśalair anumātṛbhiḥ । abhiyuktatarair anyair anyathaivopapādyate ।। sā bhaktiḥ sādhanaṃ bhāvaḥ premā ceti tridhoditā ।। kṛti-sādhyā bhavet sādhya-bhāvā sā sādhanābhidhā ।
nitya-siddhasya bhāvasya prākaṭyaṃ hṛdi sādhyatā ।। sā bhaktiḥ saptama-skandhe bhaṅgyā devarṣiṇoditā ।। yathā saptame tasmāt kenāpy upāyena manaḥ kṛṣṇe niveśayet ।। iti । vaidhī rāgānugā ceti sā dvidhā sādhanābhidhā ।।
yatra rāgānavāptatvāt pravṛttir upajāyate । śāsanenaiva śāstrasya sā vaidhī bhaktir ucyate ।। tasmād bhārata sarvātmā bhagavān īśvaro hariḥ । śrotavyaḥ kīrtitavyaś ca smartavyaś cecchatābhayam ।।
smartavyaḥ satataṃ viṣṇur vismartavyo na jātucit । sarve vidhi-niṣedhāḥ syur etayor eva kiṅkarāḥ ।। ity asau syād vidhir nityaḥ sarva-varṇāśramādiṣu । nityatve apy asya nirṇītam ekādaśy-ādivat-phalam ।।
mukha bāhūru-pādebhyaḥ puruṣasyāśramaiḥ saha । catvāro jajñire varṇā guṇair viprādayaḥ pṛthak ।। ya eṣāṃ puruṣaṃ sākṣād ātma-prabhavam īśvaram । na bhajanty avajānanti sthānād bhraṣṭāḥ patanty adhaḥ ।।
evaṃ kriyā-yoga-pathaiḥ pumān vaidika-tāntrikaiḥ । arcann ubhyataḥ siddhiṃ matto vindaty abhīpsitām ।। surarṣe vihitā śāstre harim uddiśya yā kriyā । saiva bhaktir iti proktā tayā bhaktiḥ parā bhavet ।।
yaḥ kenāpy atibhāgyena jāta-śraddho asya sevane । nātisakto na vairāgya-bhāg asyām adhikāry asau ।। yadṛcchayā mat-kathādau jāta-śraddho astu yaḥ pumān । na nirviṇṇo nātisakto bhakti-yogo asya siddhidaḥ ।।
uttamo madhyamaś ca syāt kaniṣṭhaś ceti sa tridhā ।। śāstre yuktau ca nipuṇaḥ sarvathā dṛḍha-niścayaḥ । prauḍha-śraddho adhikārī yaḥ sa bhaktāv uttamo mataḥ ।। tatra madhyamaḥ yaḥ śāstrādiṣv anipuṇaḥ śraddhāvān sa tu madhyamaḥ ।।
tatra kaniṣṭhaḥ yo bhavet komala-śraddhaḥ sa kaniṣṭho nigadyate ।। tatra gītādiṣūktānāṃ caturṇām adhikāriṇām । madhye yasmin bhagavatah kṛpā syāt tat-priyasya vā ।। sa kṣīṇa-tat-tad-bhāvaḥ syāc chuddha-bhakty-adhikāravān ।
yathebhaḥ śaunakādiś ca dhruvaḥ sa ca catuḥsanaḥ ।। bhukti-mukti-spṛhā yāvat piśācī hṛdi vartate । tāvad bhakti-sukhasyātra katham abhyudayo bhavet ।। tatrāpi ca viśeṣeṇa gatim aṇvīm anicchataḥ ।
bhaktir hṛta-manaḥ-prāṇān premṇā tān kurute janān ।। vilāsa-hāsekṣita-vāma-sūktaiḥ । anicchato me gatim aṇvīṃ prayuṅkte ।। śrī kṛṣṇa-caraṇāmbhoja-sevā-nirvṛta-cetasām ।
eṣāṃ mokṣāya bhaktānāṃ na kadācit spṛhā bhavet ।। sudurlabho artheṣu caturṣv apīha । bhavat-padāmbhoja-niṣevaṇotsukaḥ ।। mat-pāda-sevābhiratā mad-īhāḥ ।
sabhājayante mama pauruṣāṇi ।। sālokya-sārṣṭi-sāmīpya- sārūpyaikatvam apy uta । dīyamānaṃ na gṛhṇanti vinā mat-sevanaṃ janāḥ ।। dhyānād bhavaj-jana-kathā-śravaṇena vā syāt ।
kiṃ tv antakāsi-lulitāt patatāṃ vimānāt ।। na yatra yuṣmac-caraṇāmbujāsavaḥ । vidhatsva karṇāyutam eṣa me varaḥ ।। prārthyāṃ śriyaṃ sura-varaiḥ sadayāvalokām ।
sevānurakta-manasām abhavo api phalguḥ ।। na sārva-bhaumaṃ na rasādhipatyam । samañjasa tvā virahayya kāṅkṣe ।। nārāyaṇa-parāḥ sarve na kutaścana bibhyati ।
svargāpavarga-narakeṣv api tulyārtha-darśinaḥ ।। ārādhanaṃ bhagavata īhamānā nirāśiṣaḥ । ye tu necchanty api paraṃ te svārtha-kuśalāḥ smṛtāḥ ।। kiṃ tair guṇa-vyatikarād iha ye sva-siddhāḥ ।
sāraṃ juṣāṃ caraṇayor upagāyatāṃ naḥ ।। daityākrāntaṃ hṛdaya-kamalaṃ tad-gṛhaṃ pratyabodhi । muktis teṣāṃ na hi bahumatā nārasiṃhāparaiḥ kim ।। vāñchanti ye vai bhagavat-prapannāḥ ।
gāyanta ānanda-samudra-magnāḥ ।। mat-sevayā pratītaṃ te sālokyādi-catuṣṭayam । necchanti sevayā pūrṇāḥ kuto anyat kāla-viplutam ।। na pārameṣṭhyaṃ na rasādhipatyam ।
vāñchanti yat-pāda-rajaḥ-prapannāḥ ।। carita-mahāmṛtābdhi-parivarta-pariśramaṇāḥ । caraṇa-saroja-haṃsa-kula-saṅga-visṛṣṭa-gṛhāḥ ।। na kiñcit sādhavo dhīrā bhaktā hy ekāntino mama ।
vāñchanty api mayā dattaṃ kaivalyam apunar-bhavam ।। na sārvabhaumaṃ na rasādhipatyam । mayy arpitātmecchati mad vinānyat ।। naivecchaty āśiṣaḥ kvāpi brahmarṣir mokṣam apy uta ।
bhaktiṃ parāṃ bhagavati labdhavān puruṣe avyaye ।। na cānyaṃ vṛṇe ahaṃ vareśād apīha । sadā me manasy avirāstāṃ kim anyaiḥ ।। tvayā mocitau bhakti-baddhau kṛtau ca ।
na mokṣe graho me asti dāmodareha ।। na dharma kāmam arthaṃ vā mokṣaṃ vā varadeśvara । prārthaye tava pādābje dāsyam evābhikāmaye ।। punaḥ punar varān ditsur viṣṇur muktiṃ na yācitaḥ ।
bhaktir eva vṛtā yena prahlādaṃ taṃ namāmy ahaṃ ।। yadṛcchayā labdham api viṣṇor dāśarathes tu yaḥ । naicchan mokṣaṃ vinā dāsyaṃ tasmai hanumate namaḥ ।। bhava-bandha-cchide tasyai spṛhayāmi na muktaye ।
bhavān prabhur ahaṃ dāsa iti yatra vilupyate ।। dharmārtha-kāma-mokṣeṣu necchā mama kadācana । tvat-pāda-pañkajasyādho jīvitaṃ dīyataṃ mama ।। mokṣa-sālokya-sārūpyān prārthaye na dharādhara ।
icchāmi hi mahābhāga kāruṇyaṃ tava suvrata ।। muktānām api siddhānāṃ nārāyaṇa-parāyaṇaḥ । sudurlabhaḥ praśāntātmā koṭiṣv api mahā-mune ।। tathā paramahaṃsānāṃ munīnām amalātmanām ।
bhakti-yoga-vidhānārthaṃ kathaṃ paśyema hi striyaḥ ।। ātmārāmāś ca munayo nirgranthā apy urukrame । kurvanty ahaitukīṃ bhaktim ittham-bhūta-guṇo hariḥ ।। atra tyājyatayaivoktā muktiḥ pañca-vidhāpi cet ।
sālokyādis tathāpy atra bhaktyā nātivirudhyate ।। sukhaiśvaryottarā seyaṃ prema-sevottarety api । sālokyādir dvidhā tatra nādyā sevā-juṣaṃ matā ।। kintu premaika-mādhurya-juṣa ekāntino harau ।
naivāṅgīkurvate jātu muktiṃ pañca-vidhām api ।। tatrāpy ekāntināṃ śreṣthā govinda-hṛta-mānasāḥ । yeṣāṃ śrīśa-prasādo api mano hartuṃ na śaknuyāt ।। siddhāntatas tv abhede api śrīśa-kṛṣṇa-svarūpayoḥ ।
rasenotkṛṣyate kṛṣṇa-rūpam eṣā rasa-sthitiḥ ।। śāstrataḥ śrūyate bhaktau nṛ-mātrasyādhikāritā । sarvādhikāritāṃ māgha-snānasya bruvatā yataḥ । dṛṣtāntitā vaśiṣṭhena hari-bhaktir nṛpaṃ prati ।।
yathā pādme - sarve adhikāriṇo hy atra hari-bhaktau yathā nṛpa ।। antyajā api tad-rāṣṭre śaṅkha-cakrāṅka-dhāriṇaḥ । samprāpya vaiṣṇavīṃ dīkṣāṃ dīkṣitā iva sambabhuḥ ।। ananuṣṭhānato doṣo bhakty-aṅgānāṃ prajāyate ।
na karmaṇām akaraṇād eṣa bhakty-adhikāriṇām ।। niṣiddhācārato daivāt prāyaścittaṃ tu nocitam । iti vaiṣṇava-śāstrāṇāṃ rahasyaṃ tad-vidāṃ matam ।। sve sve adhikāre yā niṣṭhā sā guṇaḥ parikīrtitaḥ ।
viparyayas tu doṣaḥ syād ubhayor eṣa niścayaḥ ।। bhajann apakvo atha patet tato yadi । ko vārtha āpto abhajatāṃ sva-dharmataḥ ।। ājñāyaiva guṇān doṣān mayādiṣṭān api svakān ।
dharmān santyajya yaḥ sarvān māṃ bhajet sa ca sattamaḥ ।। na kiṅkaro nāyam ṛṇī ca rājan । gato mukundaṃ parihṛtya kartam ।। sarva-dharman parityājya mām ekaṃ śaraṇaṃ vraja ।
ahaṃ tvāṃ sarva-pāpebhyo mokṣayiṣyāmi mā sucaḥ ।। yathā vidhi-niṣedhau tu muktaṃ naivopasarpataḥ । tathā na spṛśato rāmopāsakaṃ vidhi-pūrvakam ।। tyaktāny abhāvasya hariḥ pareśaḥ ।
dhunoti sarvaṃ hṛdi sanniviṣṭaḥ ।। hari-bhakti-vilāse asyā bhakter aṅgāni lakṣaśaḥ । kintu tāni prasiddhāni nirdiśyante yathāmati ।। āśritāvāntarāneka-bhedaṃ kevalam eva vā ।
ekaṃ karmātra vidvadbhir ekaṃ bhakty-aṅgam ucyate ।। guru-pādāśrayas tasmāt kṛṣṇa-dīkṣādi-śikṣaṇam । viśrambheṇa guroḥ sevā sādhu-vartmānuvartanam ।। sad-dharma-pṛcchā bhogādi-tyāgaḥ kṛṣṇasya hetave ।
nivāso dvārakādau ca gaṅgāder api sannidhau ।। vyāvahāreṣu sarveṣu yāvad-arthānuvartitā । hari-vāsara-sammāno dhātry-aśvatthādi-gauravam ।। eṣām atra daśāṅgānāṃ bhavet prārambha-rupatā ।।
saṅga-tyāgo vidūreṇa bhagavad-vimukhair janaiḥ । śiṣyādy-ananubandhitvaṃ mahārambhādy-anudyamaḥ ।। bahu-grantha-kalābhyāsa-vyākhyā-vāda-vivarjanam ।।vyāvahāre apy akārpaṇyaṃ śokādy-avaśa-vartitā ।। anya-devān avajñā ca bhūtānudvega-dāyitā ।
sevā-nāmāparādhānām udbhavābhāva-kāritā ।। kṛṣṇa-tad-bhakta-vidveṣa-vinindādy-asahiṣṇutā । vyatirekatayāmīṣāṃ daśānāṃ syād anuṣṭhitīḥ ।। asyās tatra praveśāya dvāratve apy aṅga-viṃśateḥ ।
trayāṃ pradhānam evoktaṃ guru-pādāśrayādikam ।। dhṛtir vaiṣṇava-cihṇānāṃ harer nāmākṣarasya ca । nirmālyādeś ca tasyāgre tāṇḍavaṃ daṇḍavan-natiḥ ।। abhyutthānam anuvrajyā gatiḥ sthāne parikramaḥ ।
arcanaṃ paricaryā ca gītaṃ saṅkīrtanaṃ japaḥ ।। vijñaptiḥ stava-pāṭhaś ca svādo naivedya-pādyayoḥ । dhūpa-mālyādi-saurabhyaṃ śrī-mūrteḥ spṛṣṭir īkṣaṇam ।। ārātrikotsavādeś ca śravaṇaṃ tat-kṛpekṣaṇam ।
smṛtir dhyānaṃ tathā dāsyaṃ sakhyam ātma-nivedanam ।। nija-priyopaharaṇaṃ tad-arthe akhila-ceṣṭitam । sarvathā śaraṇāpattis tadīyānāṃ ca sevanam ।। tadīyās tulasī-śāstra-mathurā-vaiṣṇavādayaḥ ।
yathā-vaibhava-sāmagrī sad-goṣṭhībhir mahotsavaḥ ।। ūrjādaro viśeṣeṇa yātrā janma-dinādiṣu । śraddhā viśeṣataḥ prītiḥ śrī-mūrter aṅghri-sevane ।। śrīmad-bhāgavatārthānām āsvādo rasikaiḥ saha ।
sajātīyāśaye snigdhe sādhau saṅgaḥ svato vare ।। nāma-saṅkīrtanaṃ śrī-mathurā-maṇḍale sthitiḥ ।। aṅgānāṃ pañcakasyāsya pūrvaṃ vilikhitasya ca । nikhila-śraiṣṭhya-bodhāya punar apy atra kīrtanam ।।
iti kāya-hṛṣīkāntaḥ-karaṇānām upāsanāḥ ।।catuḥṣaṣṭiḥ pṛthak sāṅghātika-bhedāt kramādināḥ ।।athārṣānumatenaiṣām udāharaṇam īryate ।। tasmād guruṃ prapadyeta jijñāsuḥ śreya uttamam । śābde pare ca niṣṇātaṃ brahmaṇy upaśamāśrayam ।। tatra bhāgavatān dharmān śikṣed gurv-ātma-daivataḥ ।
amāyayānuvṛttyā yais tuṣyed ātmātma-do hariḥ ।। ācāryaṃ māṃ vijānīyān nāvamanyeta karhicit । na martya-buddhyāsūyeta sarva-deva-mayo guruḥ ।। sa mṛgyaḥ śreyasāṃ hetuḥ panthāḥ santāpa-varjitaḥ ।
anvāpta-śramaṃ pūrve yena santaḥ pratasthire ।। śruti-smṛti-purāṇādi-pañcarātra-vidhiṃ vinā । aikāntikī harer bhaktir utpātāyaiva kalpate ।। bhaktir aikāntikī veyam avicārāt pratīyate ।
vastutas tu tathā naiva yad aśāstrīyatekṣyate ।। acirād eva sarvārthaḥ sidhyaty eṣām abhīpsitaḥ । sad-dharmasyāvabodhāya yeṣāṃ nirbandhinī matiḥ ।। harim uddiśya bhogāni kāle tyaktavatas tava ।
viṣṇu-loka-sthitā sampad-alolā sā pratīkṣate ।। saṃvatsaraṃ vā ṣaṇmāsān māsaṃ māsārdham eva vā । dvārakā-vāsinaḥ sarve narā nāryaś caturbhujāḥ ।। aho kṣetrasya māhātmyaṃ samantād daśa-yojanam ।
diviṣṭhā yatra paśyanti sarvān eva caturbhujān ।। kṛṣṇāṅghri-reṇv-abhyadhikāmbu-netrī । kas tāṃ na seveta mariṣyamāṇaḥ ।। yāvatā syāt sva-nirvāhaḥ svīkuryāt tāvad artha-vit ।
ādhikye nyūnatāyāṃ ca cyavate paramārthataḥ ।। sarva-pāpa-praśamanaṃ puṇyam ātyantikaṃ tathā । govinda-smāraṇaṃ nṝṇām ekadaśyām upoṣaṇam ।। aśvattha-tulasī-dhātrī-go-bhūmisura-vaiṣṇavāḥ ।
pūjitāḥ praṇatāḥ dhyātāḥ kṣapayanti nṝṇām agham ।। varaṃ huta-vaha-jvālā-pañjarāntar-vyavasthitiḥ । na śauri-cintā-vimukha-jana-saṃvāsa-vaiśasam ।। āliṅganaṃ varaṃ manye vyāla-vyāghra-jalaukasām ।
na saṅgaḥ śalya-yuktānāṃ nānā-devaika-sevinām ।। na śiṣyān anubadhnīta granthān naivābhyased bahūn । na vyākhyām upayuñjīta nārambhān ārabhet kvacit ।। alabdhe vā vinaṣṭe vā bhakṣyācchādana-sādhane ।
aviklava-matir bhūtvā harim eva dhiyā smaret ।। śokādy-avaśa-vartitā, yathā tatraiva śokāmarṣādibhir bhāvair ākrāntaṃ yasya mānasam । kathaṃ tatra mukundasya sphūrti-sambhāvanā bhavet ।। harir eva sadārādhyaḥ sarva-deveśvareśvaraḥ । itare brahma-rudrādyā nāvajñeyāḥ kadācana ।।
piteva putraṃ karuṇo nodvejayati yo janam । viśuddhasya hṛṣīkeśas tūrṇaṃ tasya prasīdati ।। mamārcanāparādhā ye kīrtyante vasudhe mayā । vaiṣṇavena sadā te tu varjanīyāḥ prayatnataḥ ।।
sarvāparādha-kṛd api mucyate hari-saṃśrayaḥ । harer apy aparādhān yaḥ kuryād dvipadapāṃśulaḥ ।। nāmāśrayaḥ kadācit syāt taraty eva sa nāmataḥ । nāmno hi sarva-suhṛdo hy aparādhāt pataty adhaḥ ।।
nindāṃ bhagavataḥ śrṇvaṃs tat-parasya janasya vā । tato nāpaiti yaḥ so api yāty adhaḥ sukṛtāc cyutaḥ ।। ye bāhu-mūla-paricihṇita-śaṅkha-cakrāḥ । te vaiṣṇavā bhuvanam āśu pavitrayanti ।।
hari-nāmākṣara-yutaṃ bhāle gopī-mṛḍaṅkitam । tulasī-mālikoraskaṃ spṛśeyur na yamodbhaṭāḥ ।। kṛṣṇa-nāmākṣarair gātram aṅkayec candanādinā । sa loka-pāvano bhutvā tasya lokam avāpnuyāt ।।
tvayopayukta-srag-gandha-vāso alaṅkāra-carcitāḥ । ucchiṣṭa-bhojino dāsās tava māyāṃ jayemahi ।। kṛṣṇottīrṇaṃ tu nirmālyaṃ yasyāṅgaṃ spṛśate mune । sarva-rogais tathā pāpair mukto bhavati nārada ।।
yo nṛtyati prahṛṣṭātmā bhāvair bahuṣu bhaktitaḥ । sa nirdahati pāpāni manvantara-śateṣv api ।। nṛtyatāṃ śrī-pater agre tālikā-vādanair bhṛśam । uḍḍīyante śarīra-sthāḥ sarve pātaka-pakṣiṇaḥ ।।
daśāśvamedhāvabhṛthair na tulyaḥ । kṛṣṇa-praṇāmī na punar-bhavāya ।। yān ārūḍhaṃ puraḥ prekṣya samāyāntaṃ janārdanam । abhyutthānaṃ naraḥ kurvan pātayet sarva-kilbiṣam ।।
rathena saha gacchanti pārśvataḥ pṛṣṭhato agrataḥ । viṣṇunaiva samāḥ sarve bhavanti śvapadādayaḥ ।। - sthāne gatiḥ sthānaṃ tīrthaṃ gṛhaṃ cāsya tatra tīrthe gatir yathā ।। saṃsāra-maru-kāntāra-nistāra-karaṇa-kṣamau ।
slāghyau tāv eva caraṇau yau hares tīrtha-gāminau ।। pravīśann ālayaṃ viṣṇor darśanārthaṃ subhaktimān । na bhūyaḥ praviśen mātuḥ kukṣi-kārāgṛhaṃ sudhīḥ ।। viṣṇuṃ pradakṣinī-kurvan yas tatrāvartate punaḥ ।
tad evāvartanaṃ tasya punar nāvartate bhave ।। catur-vāraṃ bhramībhis tu jagat sarvaṃ carācaram । krāntaṃ bhavati viprāgrya tat-tīrtha-gamanādikam ।। śuddhi-nyāsādi-pūrvāṅga-karma-nirvāha-pūrvakam ।
arcanam tūpacārāṇāṃ syān mantreṇopapādanam ।। svargāpavargayoḥ puṃsāṃ rasāyāṃ bhuvi sampadām । sarvāsām api siddhīnāṃ mūlaṃ tāc-caraṇārcanaṃ ।। śrī-viṣṇor arcanaṃ ye tu prakurvanti narā bhuvi ।
te yānti śāśvataṃ viṣṇor ānandaṃ paramaṃ padam ।। paricaryā tu sevopakaraṇādi-pariṣkriyā । tathā prakīrṇaka-cchatra-vāditrādyair upāsanā ।। muhūrtaṃ vā muhūrtārdhaṃ yas tiṣṭhed dhari-mandire ।
sa yāti paramaṃ sthānaṃ kim u śuśrūṣaṇe ratāḥ ।। aśeṣa-janmopacitaṃ malaṃ dhiyaḥ । yathā padāṅguṣṭha-viniḥsṛtā sarit ।। aṅgāni vividhāny eva syuḥ pūjā-paricaryayoḥ ।
na tāni likhitāny atra grantha-bāhulya-bhītitaḥ ।। brāhmaṇo vāsudevākhyaṃ gāyamāno aniśaṃ param । hareḥ sālokyam āpnoti rudra-gānādhikaṃ bhavet ।। - atha saṃkīrtanam nāma-līlā-guṇadīnām uccair-bhāṣā tu kīrtanam ।।
kṛṣṇeti maṅgalaṃ nāma yasya vāci pravartate । bhasmībhavanti rājendra mahā-pātaka-koṭayaḥ ।। līlā-kathās tava nṛsiṃha viriñca-gītāḥ । durgāṇi te pada-yugālaya-haṃsa-saṅgaḥ ।।
sviṣṭasya sūktasya ca buddhi-dattayoḥ । yad uttamaḥśloka-guṇānuvarṇanam ।। - atha japaḥ mantrasya sulaghūccāro japa ity abhidhīyate ।। kṛṣṇāya nama ity eṣa mantraḥ sarvārtha-sādhakaḥ ।
bhaktānāṃ japatāṃ bhūpa svarga-mokṣa-phala-pradaḥ ।। harim uddiśya yat kiñcit kṛtaṃ vijñāpanaṃ girā । mokṣa-dvārārgalān mokṣas tenaiva vihitas tava ।। samprārthanātmikā dainya-bodhikā lālasāmayī ।
ity ādir vividhā dhīraiḥ kṛṣṇe vijñaptir īritā ।। yuvatīnāṃ yathā yūni yūnāṃ ca yuvatau yathā । mano abhiramate tadvan mano abhiramatāṃ tvayi ।। mat-tulyo nāsti pāpātmā nāparādhī ca kaścana ।
parihāre api lajjā me kiṃ brūve puruṣottama ।। kadā gambhīrayā vācā śriyā yukto jagat-pate । cāmara-vyagra-hastaṃ mām evaṃ kurv iti vakṣyasi ।। kadāhaṃ yamunā-tīre nāmāni tava kīrtayan ।
udbāṣpaḥ puṇḍarīkākṣa racayiṣyāmi tāṇḍavam ।। - atha stava-pāṭhaḥ proktā manīṣibhir gītā-stava-rājādayaḥ stavāḥ ।। śrī-kṛṣṇa-stava-ratnaughair yeṣāṃ jihvā tv alaṅkṛtā । namasyā muni-siddhānāṃ vandanīyā divaukasām ।।
stotraiḥ stavaś ca devāgre yaḥ stauti madhusūdanam । sarva-pāpa-vinirmukto viṣṇu-lokam avāpnuyāt ।। vīśeṣataḥ pāda-jalena siktam । prāpṇoti yajñāyuta-koṭi-puṇyam ।।
na dānaṃ na havir yeṣāṃ svādhyāyo na surārcanam । te api pādodakaṃ pītvā prayānti paramāṃ gatim ।। āghrāṇaṃ yad dharer datta-dhūpocchiṣṭasya sarvataḥ । tad-bhava-vyāla-daṣṭānāṃ nasyaṃ karma viṣāpaham ।।
praviṣṭe nāsikā-randhre harer nirmālya-saurabhe । sadyo vilayam āyāti pāpa-pañjara-bandhanam ।। āghrāṇaṃ gandha-puṣpāder arcitasya tapodhana । viśuddhiḥ syād anantasya ghrāṇasyehābhidhīyate ।।
spṛsṭvā viṣṇor adhiṣṭhānaṃ pavitraḥ śraddhayānvitaḥ । pāpa-bandhair vinirmuktaḥ sarvān kāmān avāpnuyāt ।। vṛndāvane tu govindaṃ ye paśyanti vasundhare । na te yama-puraṃ yānti yānti puṇya-kṛtāṃ gatim ।।
koṭayo brahma-hatyānām agamyāgama-koṭayaḥ । dahaty āloka-mātreṇa viṣṇoḥ sārātrikaṃ mukham ।। ratha-sthaṃ ye nirīkṣante kautikenāpi keśavam । devatānāṃ gaṇāḥ sarve bhavanti śvapacādayaḥ ।।
ādi-śabdena pūjā-darśanaṃ, yathāgneye pūjitaṃ pūjyamānaṃ vā yaḥ paśyed bhaktito harim ।। - atha śravaṇam śravaṇaṃ nāma-carita-guṇādīnāṃ śrutir bhavet ।। saṃsāra-sarpa-daṣṭa-naṣṭa-ceṣṭaika-bheṣajam । kṛṣṇeti vaiṣṇavaṃ mantraṃ śrutvā mukto bhaven naraḥ ।।
pīyūṣa-śeṣa-saritaḥ paritaḥ sravanti । tān na spṛśanty aśana-tṛḍ-bhaya-śoka-mohāḥ ।। saṅgīyate abhīkṣṇam amaṅgala-ghnaḥ । kṛṣṇe amalāṃ bhaktim abhīpsamānaḥ ।।
bhuñjāna evātma-kṛtaṃ vipākam । jīveta yo mukti-pade sa dāya-bhāk ।। atha smṛtiḥ yathā kathaṃ cin-manasā sambandhaḥ smṛtir ucyate ।। smṛte sakala-kalyāṇa-bhājanaṃ yatra jāyate ।
puruṣaṃ tam ajaṃ nityaṃ vrajāmi śaraṇaṃ harim ।। prayāṇe cāprayāṇe ca yan-nāma smaratāṃ nṝṇām । sadyo naśyati pāpaugho namas tasmai cid-ātmane ।। atha dhyānam dhyānam rupa-guṇa-krīḍā-sevādeḥ suṣṭhu cintanam ।।
bhagavac-caraṇa-dvandva-dhyānaṃ nirdvandvam īritam । pāpino api prasaṅgena vihitaṃ suhitaṃ param ।। ye kurvanti sadā bhaktyā guṇānusmaraṇaṃ hareḥ । prakṣīṇa-kaluṣaughās te praviśanti hareḥ padam ।।
sarva-mādhurya-sārāṇi sarvādbhutamayāni ca । dhyāyan hareś caritrāṇi lalitāni vimucyate ।। mānasenopacārena paricarya hariṃ sadā । pare vāṅ-manasā'gamyaṃ taṃ sākṣāt pratipedire ।।
atha dāsyam dāsyaṃ karmārpaṇaṃ tasya kaiṅkaryam api sarvathā ।। tasmin samarpitaṃ karma svābhāvikam apīśvare । bhaved bhāgavato dharmas tat-karma kimutārpitam ।। karma svābhāvikaṃ bhadraṃ japa-dhyānārcanādi ca ।
itīdaṃ dvividhaṃ kṛṣṇe vaiṣṇavair dāsyam arpitam ।। mṛdu-śraddhasya kathitā svalpā karmādhikāritā । tad-arpitaṃ harau dāsyam iti kaiścid udīryate ।। īhā yasya harer dāsye karmaṇā manasā girā ।
nikhilāsv apy avasthāsu jīvan-muktaḥ sa ucyate ।। atha sakhyam viśvāso mitra-vṛttiś ca sakhyaṃ dvividham īritam ।। pratijñā tava govinda na me bhaktaḥ praṇaśyati । iti saṃsmṛtya saṃsmṛtya prāṇān saṃdhārayāmy aham ।।
smṛtir ajitātma-surādibhir vimṛgyāt । lava-nimiṣārdham api yaḥ sa vaiṣṇavāgryaḥ ।। śraddhā-mātrasya tad-bhaktāv adhikāritva-hetutā । aṅgatvam asya viśvāsa-viśeṣasya tu keśave ।।
paricaryā parāḥ kecit prāsādeṣu ca śerate । manuṣyam iva taṃ draṣṭuṃ vyāvahartuṃ ca bandhuvat ।। rāgānugāṅgatāsya syād vidhi-mārgānapekṣatvāt । mārga-dvayena caitena sādhyā sakhya-ratir matā ।।
niveditātmā vicikīrṣito me । mayātma-bhuūyāyā ca kalpate vai ।। artho dvidhātma-śabdasya paṇḍitair upapāyate । dehy-ahantāspadaṃ kaiścid dehaḥ kaiścin mamatva-bhāk ।।
guṇato asāni yathā tathā-vidhaḥ । aham adyaiva mayā samarpitaḥ ।। cintāṃ kuryān na rakṣāyai vikrītasya yathā paśoḥ । tathārpayan harau dehaṃ viramed asya rakṣanāt ।।
duṣkaratvena virale dve sakhyātma-nivedane । keṣāṃcid eva dhīrāṇāṃ labhate sādhanārhatām ।। yad yad iṣṭatamaṃ loke yac cāti-priyam ātmanaḥ । tat tan nivedayen mahyaṃ tad ānantyāya kalpate ।।
laukikī vaidikī vāpi yā kriyā kriyate mune । hari-sevānukūlaiva sā kāryā bhaktim icchatā ।। tavāsmīti vadan vācā tathaiva manasā vidan । tat-sthānam āśritas tanvā modate śaraṇāgataḥ ।।
tvāṃ prapanno asmi śaraṇaṃ deva-deva janārdana । iti yaḥ śaraṇaṃ prāptas taṃ kleśād uddharāmy aham ।। atha tadīyānāṃ sevanam । tulāsyaḥ, yathā skānde rogāṇām abhivanditā nirasanī siktāntaka-trāsinī ।
nyastā tac-caraṇe vimukti-phaladā tasyai tulasyai namaḥ ।। dṛṣtā spṛṣṭā tathā dhyātā kīrtitā namitā stutā । ropitā sevitā nityaṃ pūjitā tulasī śubhā ।। navadhā tulasīṃ devīṃ ye bhajanti dine dine ।
yuga-koṭi-sahasrāṇi te vasanti harer gṛhe ।। atha śāstrasya, śāstram atra samākhyātaṃ yad bhakti-pratipādakam ।। vaiṣṇavāni tu śāstrāṇī ye śṛṇvanti paṭhanti ca । dhanyās te mānavā loke tesāṃ kṛṣṇaḥ prasīdati ।।
vaiṣṇavāni tu śāstrāṇī ye arcayanti gṛhe narāḥ । sarva-pāpa-vinirmuktā bhavanti sura-vanditāḥ ।। tiṣṭhate vaiṣṇavaṃ śāstraṃ likhitaṃ yasya mandire । tatra nārāyaṇo devaḥ svayaṃ vasati nārada ।।
sarva-vedānta-sāraṃ hi śrī-bhāgavatam iṣyate । tad-rasāmṛta-tṛptasya nānyatra syād ratiḥ kvacit ।। mathurāṃ ca parityajya yo anyatra kurute ratim । mūḍho bhramati saṃsāre mohitā mama māyayā ।।
trailokya-varti-tīrthānāṃ sevanād durlabhā hi yā । parānanda-mayī siddhir mathurā-sparṣa-mātrataḥ ।। śrutā smṛtā kīrtitā ca vāñchitā prekṣitā gatā । spṛṣṭā śritā sevitā ca mathurābhīṣṭadā nṛṇām ।
iti khyātaṃ purāṇeṣu na vistāra-bhiyocyate ।। ārādhanānāṃ sarveṣāṃ viṣṇor ārādhanaṃ param । tasmāt parataraṃ devi tadīyānāṃ samarcanam ।। yat-sevayā bhagavataḥ kūṭa-sthasya madhu-dviṣaḥ ।
rati-rāso bhavet tīvraḥ pādayor vyasanārdanaḥ ।। śaṅkha-cakrāṅkita-tanuḥ śirasā mañjarī-dharaḥ । gopī-candana-liptāṅgo dṛṣtaś cet tad-aghaṃ kutaḥ ।। yeṣāṃ saṃsmaraṇāt puṃsāṃ sadyaḥ śuddhyanti vai gṛhāḥ ।
kiṃ punar darśana-sparśa-pāda-śaucāsanādibhiḥ ।। ye me bhakta-janāḥ pārtha na me bhaktāś ca te janāḥ । mad-bhaktānāṃ ca ye bhaktās te me bhaktatamā matāḥ ।। yāvanti bhagavad-bhakter aṅgāni kathitānīha ।
prāyas tāvanti tad-bhakta-bhakter api budhā viduḥ ।। yaḥ karoti mahīpāla harer gehe mahotsavam । tasyāpi bhavati nityaṃ hari-loke mahotsava ।। yathā dāmodaro bhakta-vatsalo vidito janaiḥ ।
tasyāyaṃ tādṛśo māsaḥ svalpam apy uru-kārakaḥ ।। bhuktiṃ muktiṃ harir dadyād arcito anyatra sevinām । bhaktiṃ tu na dadāty eva yato vaśyakarī hareḥ ।। sā tv añjasā harer bhaktir labhyate kārttike naraiḥ ।
mathurāyāṃ sakṛd api śrī-dāmodara-sevanāt ।। yasmin dine prasūteyaṃ devakī tvāṃ janārdana । tad-dinaṃ brūhi vaikuṇṭha kurmas te tatra cotsavam । tena samyak-prapannānāṃ prasādaṃ kuru keśavaḥ ।।
mama nāma-sadāgrāhī mama sevā-priyaḥ sadā । bhaktis tasmai pradātavyā na tu muktiḥ kadācana ।। śuka-mukhād amṛta-drava-saṃyutam । muhur aho rasikā bhuvi bhāvukāḥ ।।
pariniṣṭhito api nairguṇye uttamaḥśloka-līlayā । gṛhita-cetā rājarṣe ākhyānaṃ yad adhītavān ।। tulayāma lavenāpi na svargaṃ nāpunar-bhavam । bhagavat-saṅgi-saṅgasya martyānāṃ kimutāśiṣaḥ ।।
yasya yat-saṅgatiḥ puṃso maṇivat syāt sa tad-guṇaḥ । sva-kūlarddhyai tato dhīmān sva-yūthyān eva saṃśrayet ।। etan nirvidyamānānām icchatām akuto-bhayam । yogināṃ nṛpa nirṇītaṃ harer nāmānukīrtanaṃ ।।
gītvā ca mama nāmāni vicaren mama sannidhau । iti bravīmi te satyaṃ krīto ahaṃ tasya cārjuna ।। yena janma-sahasrāṇi vāsudevo niṣevitaḥ । tan-mukhe hari-nāmāni sadā tiṣṭhanti bhārata ।।
nāma cintāmaṇiḥ kṛṣṇaś caitanya-rasa-vigrahaḥ । pūrṇaḥ śuddho nitya-mukto abhinnatvān nāma-nāminoḥ ।। ataḥ śrī-kṛṣṇa-nāmādi na bhaved grāhyaṃ indriyaiḥ । sevonmukhe hi jihvādau svayam eva sphuraty adaḥ ।।
anyeṣu puṇya-tīrtheṣu muktir eva mahā-phalam । muktaiḥ prārthyā harer bhaktir mathurāyāṃ tu labhyate ।। tri-vargadā kāmināṃ yā mumukṣūṇāṃ ca mokṣadā । bhaktīcchor bhaktidā kas tāṃ mathurāṃ nāśrayed budhaḥ ।।
aho madhu-purī dhanyā vaikuṇṭhāc ca garīyasī । dinam ekaṃ nivāsena harau bhaktiḥ prajāyate ।। durūhādbhuta-vīrye asmin śraddhā dūre astu pañcake । yatra svalpo api sambandhaḥ sad-dhiyāṃ bhāva-janmane ।।
vaṃśī-nyastādhara-kiśalayām ujjvalāṃ candrakeṇa । mā prekṣiṣṭhās tava yadi sakhe bandhu-sange asti raṅgaḥ ।। varṇāḥ karṇādhvani pathi katāmānupurvyād bhavadbhiḥ । yad garhantaḥ sukhamayam amī mokṣam apy ākṣipanti ।।
skhalann antaḥ-phullo dadhad atipṛthuṃ vepathum api । na jāte kiṃ tāvan matir iha gṛhe nābhiramate ।। śruti-patham agha-śatror nāmā-gāthā prayātā । tadavadhi dadhad-antar-mānasaṃ śāmyatīva ।।
sphuṭita-nava-kadambālambi-kūjad-dvirephā । manasi kam api bhāvaṃ kānana-śrīs tanoti ।। alaukika-padārthānām acintyā śaktir īdṛśī । bhāvaṃ tad-viṣayaṃ cāpi yā sahaiva prakāśayet ।।
keṣāṃcit kvacid aṅgānāṃ yat kṣudraṃ śrūyate phalaṃ । bahir-mukha-pravṛttyaitat kintu mukhyaṃ phalaṃ ratiḥ ।। saṃmataṃ bhakti-vijñānāṃ bhakty-aṅgatvaṃ na karmaṇām ।। tāvat karmāṇi kurvīta na nirvidyeta yāvatā ।
mat-kathā-śravaṇādau vā śraddhā yāvan na jāyate ।। jñāna-vairāgyayor bhakti-praveśāyopayogitā । īṣat prathamam eveti nāṅgatvam ucitaṃ tayoḥ ।। yad ubhe citta-kāṭhinya-hetū prāyaḥ satāṃ mate ।
sukumāra-svabhāveyaṃ bhaktis tad-dhetur īritā ।। tasmān mad-bhakti-yuktasya yogino vai mad-ātmanaḥ । na jñānaṃ na ca vairāgyaṃ prāyaḥ śreyo bhaved iha ।। kintu jñāna-virakty-ādi-sādhyaṃ bhaktyaiva sidhyati ।।
yat karmabhir yat tapasā jñāna-vairāgya taś ca yat । yogena dāna dharmeṇa śreyobhir itarair api ।। sarvaṃ mad-bhakti-yogena mad-bhakto labhate anjasā । svargāpavargaṃ mad-dhāma kathañcid yadi vāñchati ।।
rucim udvahatas tatra janasya bhajane hareḥ । viṣayeṣu gariṣṭho api rāgaḥ prāyo vilīyate ।। anāsaktasya viṣayān yathārham upayuñjataḥ । nirbandhaḥ kṛṣṇa-sambandhe yuktaṃ vairāgyam ucyate ।।
prāpañcikatayā buddhyā hari-sambandhi-vastunaḥ । mumukṣubhiḥ parityāgo vairāgyaṃ phalgu kathyate ।। proktena lakṣaṇenaiva bhaktir adhikṛtasya ca । aṅgatve suniraste api nityādy-akhila-karmaṇāṃ ।।
jnānasyādhyātmikasyāpi vairagyasya ca phalgunaḥ । spaṣṭatārthaṃ punar api tad evedaṃ nirākṛtaṃ ।। dhana-śiṣyādibhir dvārair yā bhaktir upapādyate । vidūratvād uttamatā-hānyā tasyāś ca nāṅgatā ।।
viśeṣaṇatvam evaiṣāṃ saṃśrayanty adhikāriṇām । vivekādīny ato amīṣām api nāṅgatvam ucyate ।। kṛṣṇonmukhaṃ svayaṃ yānti yamāḥ śaucādayas tathā । ity eṣāṃ ca na yuktā syād bhakty-aṅgāntara-pātitā ।।
ete na hy adbhutā vyādha tavāhiṃsādayo guṇāḥ । hari-bhaktau pravṛttā ye na te syuḥ para-tāpinaḥ ।। antaḥ-śuddhir bahiḥ-śuddhis tapaḥ-śānty-adayas tathā । amī guṇāḥ prapadyante hari-sevābhikāminām ।।
sā bhaktir eka-mukhyāṇgāśritānaikāṅgi kātha vā । svavāsanānusāreṇa niṣṭhātaḥ siddhi-kṛd bhavet ।। prahlādaḥ smaraṇe tad-aṅghri-bhajane lakṣmīḥ pṛthuḥ pūjane । sarvasvātma-nivedane balir abhūt kṛṣṇāptir eṣāṃ parā ।।
vacāṃsi vaikuṇṭha-guṇānuvarṇane । śrutiṃ cakārācyuta-sat-kathodaye ।। tad-bhṛtya-gātra-sparśe aṅga-saṅgamam । śrīmat-tulasyā rasanāṃ tad-arpite ।।
śiro hṛṣīkeśa-padābhivandane । yathottamaḥśloka-janāśraya ratiḥ ।। śāstroktayā prabalayā tat-tan-maryādayānvitā । vaidhi bhaktir iyaṃ kaiścan maryādā-mārga ucyate ।।
virājantīm abhivyaktāṃ vraja-vāsī janādiṣu । rāgātmikām anusṛtā yā sā rāgānugocyate ।। rāgānugā-vivekārtham ādau rāgātmikocyate ।। iṣṭe svārasikī rāgaḥ paramāviṣṭatā bhavet ।
tan-mayī yā bhaved bhaktiḥ sātra rāgātmikoditā ।। sā kāmarūpā sambandha-rūpā ceti bhaved dvidhā ।। kāmād dveṣād bhayāt snehād yathā bhaktyeśvare manaḥ । āveśya tad aghaṃ hitvā bahavas tad-gatiṃ gatāḥ ।।
gopyaḥ kāmād bhayāt kaṃso dveṣāc caidyādayo nṛpāḥ । sambandhād vṛṣṇayaḥ snehād yūyaṃ bhaktyā vayaṃ vibho ।। iti ।। ānukūlya-viparyāsād bhīti-dveṣau parāhatau ।
snehasya sakhya-vācitvād vaidha-bhakty-anuvartitā ।। kiṃ vā premābhidhāyitvān nopayogo atra sādhane । bhaktyā vayam iti vyaktaṃ vaidhī bhaktir udīritā ।। yad-arīṇāṃ priyāṇāṃ ca prāpyam ekam ivoditam ।
tad brahma-kṛṣṇayor aikyāt kiraṇārkopamā-juṣoḥ ।। brahmaṇy eva layaṃ yānti prāyeṇa ripavo hareḥ । kecit prāpyāpi sārūpyābhāsaṃ majjanti tat-sukhe ।। siddha-lokas tu tamasaḥ pāre yatra vasanti hi ।
siddhā brahma-sukhe magnā daityāś ca hariṇa hatāḥ ।। rāga-bandhena kenāpi taṃ bhajanto vrajanty amī । aṅghri-padma-sudhāḥ prema-rūpās tasya priyā janāḥ ।। munaya upāsate tad-arayo api yayuḥ smaraṇāt ।
vayam api te samāḥ sama-dṛśo aṅghri-saroja-sudhāḥ ।। sā kāmarūpā sambhoga-tṛṣṇāṃ yā nayati svatām । yad asyāṃ kṛṣṇa-saukhyārtham eva kevalam udyamaḥ ।। iyaṃ tu vraja-devīṣu suprasiddhā virājate ।
āsāṃ prema-viśeṣo ayaṃ prāptaḥ kām api mādhurīṃ । tat-tat-krīḍā-nidānatvāt kāma ity ucyate budhaiḥ ।। tathā ca tantre premaiva gopa-rāmāṇāṃ kāma ity agamat prathām ।। ity uddhavādayo apy etaṃ vāñchati bhagavat-priyāḥ ।।kāma-prāyā ratiḥ kintu kubjāyām eva sammatā ।।
sambandha-rūpā govinde pitṛtvādy-ābhimānitā । atropalakṣaṇatayā vṛṣṇīnāṃ vallavā matāḥ । yadaiśya-jñāna-śūnyatvād eṣāṃ rāge pradhānatā ।। kāma-sambandha-rūpe te prema-mātra-svarūpake ।
nitya-siddhāśrayatayā nātra samyag vicārite ।। rāgātmikāyā dvaividhyād dvidhā rāgānugā ca sā । kāmānugā ca sambandhānugā ceti nigadyate ।। rāgātmikaika-niṣṭhā ye vraja-vāsi-janādayaḥ ।
teṣāṃ bhāvāptaye lubdho bhaved atrādhikāravān ।। tat-tad-bhāvādi-mādhurye śrute dhīr yad apekṣate । nātra śāstraṃ na yuktiṃ ca tal-lobhotpatti-lakṣaṇam ।। vaidha-bhakty-adhikārī tu bhāvāvirbhavanāvadhi ।
atra śāstraṃ tathā tarkam anukūlam apekṣate ।। kṛṣṇaṃ smaran janaṃ cāsya preṣṭhaṃ nija-samīhitam । tat-tat-kathā-rataś cāsau kuryād vāsaṃ vraje sadā ।। sevā sādhaka-rūpeṇa siddha-rūpeṇa cātra hi ।
tad-bhāva-lipsunā kāryā vraja-lokānusārataḥ ।। śravaṇotkīrtanādīni vaidha-bhakty-uditāni tu । yāny aṅgāni ca tāny atra vijñeyāni manīṣibhiḥ ।। tatra kāmānugā kāmānugā bhavet tṛṣṇā kāma-rūpānugāminī ।।
sambhogecchā-mayī tat-tad-bhāvecchātmeti sā dvidhā ।। keli-tātparyavaty eva sambhogecchā-mayī bhavet । tad-bhāvecchātmikā tāsām bhāva-mādhurya-kāmitā ।। śrī-mūrter mādhurīṃ prekṣya tat-tal-līlāṃ niśamya vā ।
tad-bhāvākāṇkṣiṇo ye syus teṣu sādhanatānayoḥ । purāṇe śruyate pādme puṃsam api bhaved iyam ।। purā maharṣayaḥ sarve daṇḍakāraṇya-vāsinaḥ । dṛṣṭvā rāmaṃ hariṃ tatra bhoktum aicchan suvigraham ।।
te sarve strītvam āpannāḥ samudbhūtāś ca gokule । hariṃ samprāpya kāmena tato muktā bhavārṇavāt ।। riraṃsāṃ suṣṭhu kurvan yo vidhi-mārgeṇa sevate । kevalenaiva sa tadā mahiṣītvam iyāt pure ।।
agni-putrā mahātmānas tapasā strītvam āpire । bhartāraṃ ca jagad-yoniṃ vāsudevam ajaṃ vibhum ।। sā sambandhānugā bhaktiḥ procyate sadbhir ātmani । yā pitṛtvādi-sambandha-mananāropanātmikā ।।
lubdhair vātsalya-sakhyādau bhaktiḥ kāryātra sādhakaiḥ । vrajendra-subalādīnāṃ bhāva-ceṣṭita-mudrayā ।। tathā hi śruyate śāstre kaścit kurupurī-sthitaḥ । nanda-sūnor adhiṣṭhānaṃ tatra putratayā bhajan ।
nāradasyopadeśena siddho abhūd vṛddha-vardhakiḥ ।। pati-putra-suhṛd-bhrātṛ-pitṛvan maitravad dharim । ye dhyāyanti sadodyuktās tebhyo apīha namo namaḥ ।। kṛṣṇa-tad-bhakta-kāruṇya-mātra-lābhaika-hetukā ।
puṣṭi-mārgatayā kaiścid iyaṃ rāgānugocyate ।। iti śrī-śrī-bhakti-rasāmṛta-sindhau purva-vibhāge sādhana-bhakti-laharī-dvitiyā ।। śuddha-sattva-viśeṣātmā prema-sūryāṃśu-sāmya-bhāk । rucibhiś citta-māsṛṇya-kṛd asau bhāva ucyate ।।
premṇas tu prathamāvasthā bhāva ity abhidhīyate । sāttvikāḥ svalpa-mātrāḥ syur atrāśru-pulakādayaḥ ।। dhyāyaṃ dhyāyaṃ bhagavataḥ pādāmbuja-yugaṃ tadā । īṣad-vikriyamāṇātmā sārdra-dṛṣtir abhūd asau ।।
āvirbhūya mano-vṛttau vrajanti tat-svarūpatāṃ । svayaṃ-prakāśa-rūpāpi bhāsamānā prākāśyavat ।। vastutaḥ svayam āsvāda-svarūpaiva ratis tv asau । kṛṣṇādi-karmakāsvāda-hetutvaṃ pratipadyate ।।
sādhanābhiniveśena kṛṣṇa-tad-bhaktayos tathā । prasādenātidhanyānāṃ bhāvo dvedhābhijāyate । ādyas tu prāyikas tatra dvitīyo viralodayaḥ ।। vaidhī-rāgānugā-mārga-bhedena parikīrtitaḥ ।
dvividhaḥ khalu bhāvo atra sādhanābhiniveśajaḥ ।। sādhanābhiniveśas tu tatra niṣpādayan rucim । harāv āsaktim utpādya ratiṃ saṃjanayaty asau ।। tatra ādyo tatrānvahaṃ kṛṣṇa-kathāḥ pragāyatām anugraheṇāśṛṇavaṃ manoharāḥ । tāḥ śraddhayā me anupadaṃ viśṛṇvataḥ priya-śravasy aṅga mamābhavad ratiḥ ।। iti ।
ratyā tu bhāva evātra na tu premābhidhīyate । mama bhaktiḥ pravṛtteti vakṣyate sa yad agrataḥ ।। viśṛṇvato me anusavaṃ yaśo amalam । bhaktiḥ pravṛttātma rajas-tamopahā ।।
bhavanti hṛt-karṇa-rasāyanāḥ kathāḥ । śraddhā ratir bhaktir anukramiṣyati ।। purāṇe nātya-śāstre ca dvayos tu rati-bhāvayoḥ । samānārthatayā hy atra dvayam aikyena lakṣitam ।।
itthaṃ manorathaṃ bālā kurvatī nṛtya utsukā । hari-prītyā ca tāṃ sarvāṃ rātrim evātyavāhayat ।। sādhanena vinā yas tu sahasaivābhijāyate । sa bhāvaḥ kṛṣṇa-tad-bhakta-prasādaja itīyate ।।
atha śrī-kṛṣṇa-prasādajaḥ prasādā vācikāloka-dāna-hārdādayo hareḥ ।। sarva-maṇgala-mūrdhanyā pūrṇānanda-mayī sadā । dvijendra tava mayy astu bhaktir avyābhicāriṇī ।। adṛṣṭa-pūrvam ālokya kṛṣṇaṃ jāṅgala-vāsinaḥ ।
viklidyad-antarātmano dṛṣṭiṃ nākraṣṭum īśire ।। hārdaḥ prasāda āntaro yaḥ syāt sa hārda iti kathyate ।। mahābhāgavato jātaḥ putras te bādarāyaṇa । vinopāyair upeyābhūd viṣṇu-bhaktir ihoditā ।।
guṇair alam asaṅkhyeyair mahātmyaṃ tasya sūcyate । vāsudeve bhagavati yasya naisargikī ratiḥ ।। nāradasya prasādena prahlāde śudha-vāsanā । nisargaḥ saiva tenātra ratir naisargikī matā ।।
aho dhanyo asi devarṣe kṛpayā yasya tat-kṣaṇāt । nīco apy utpulako lebhe lubdhako ratim acyute ।। bhaktānāṃ bhedataḥ seyaṃ ratiḥ pañca-vidhā matā । agre vivicya vaktavyā tena nātra prapañcyate ।।
kṣāntir avyartha-kālatvaṃ viraktir māna-śunyatā । āśā-bandhaḥ samutkaṇṭhā nāma-gāne sadā ruciḥ ।। āsaktis tad-guṇākhyāne prītis tad-vasati-sthale । ity ādayo anubhāvāḥ syur jāta-bhāvāṅkure jane ।।
tatra kṣāntiḥ kṣobha-hetāv api prāpte kṣāntir akṣubhitātmatā ।। gaṅgā ca devī dhṛta-cittam īśe । daśatv alaṃ gāyata viṣṇu-gāthāḥ ।। tanvā namanto apy aniśaṃ na tṛptāḥ ।
āyur harer eva samarpayanti ।। atha viraktiḥ viraktir indriyārthānāṃ syād arocakatā svayaṃ ।। yo dustyajān dāra-sutān suhṛd rājyaṃ hṛdi-spṛśaḥ । jahau yuvaiva malavad uttamaḥśloka-lālasaḥ ।।
atha māna-śūnyatā utkṛṣṭatve apy amānitvaṃ kathitā māna-śūnyatā ।। harau ratiṃ vahann eṣa narendrāṇāṃ śikhā-maṇiḥ । bhikṣām aṭann ari-pure śvapākam api vandate ।। atha āśā-bandhaḥ āśā-bandho bhagavataḥ prāpti-sambhāvanā dṛḍhā ।।
jñānaṃ vā śubha-karma vā kiyad aho saj-jātir apy asti vā । he gopī-jana-vallabha vyathayate hā hā mad-āśaiva mām ।। atha samutkaṇṭhā samutkaṇṭhā nijābhīṣṭa-lābhāya guru-lubdhatā ।। ālolām anurāgiṇor nayanayor ārdrāṃ mṛdau jalpite ।
āśāste mama locanaṃ vraja-śiśor-mūrtiṃ jagan-mohinīm ।। rodana-bindu-maranda-syandi-dṛg-indīvarādya govinda । tava madhura-svara-kaṇṭhī gāyati nāmāvalīṃ bālā ।। manmathatā tasya kim api kaiśoram ।
ceto bata harati hanta kiṃ kurmaḥ ।। bandha-ccheda-karo api dāmabhir abhūd baddho atra dāmodaraḥ । ānandāśru-dharaḥ kadā madhu-purīṃ dhanyaś cariṣyāmy aham ।। vyaktaṃ masṛṇitevāntar lakṣyate rati-lakṣaṇam ।
mumukṣu-prabhṛtīnāṃ ced bhaved eṣā ratir na hi ।। vimuktākhila-tarṣair yā muktir api vimṛgyate । yā kṛṣṇenātigopyāśu bhajadbhyo api na dīyate ।। sā bhukti-mukti-kāmatvāc chuddhāṃ bhaktim akurvatām ।
hṛdaye sambhavaty eṣāṃ kathaṃ bhāgavatī ratiḥ ।। kintu bāla-camatkāra-karī tac-cihna-vīkṣayā । abhijñena subodho ayaṃ raty-ābhāsaḥ prakīrtitaḥ ।। pratibimbas tathā cchāyā raty-ābhāso dvidhā mataḥ ।।
aśramābhīṣṭa-nirvāhī rati-lakṣaṇa-lakṣitaḥ । bhogāpavarga-saukhyāṃśa-vyañjakaḥ pratibimbakaḥ ।। daivāt sad-bhakta-saṅgena kīrtanādy-anusāriṇām । prāyaḥ prasanna-manasāṃ bhoga-mokṣādi rāgiṇām ।।
keṣāṃcit hṛdi bhāvendoḥ pratibimba udañcati । tad-bhakta-hṛn-nabhaḥ-sthasya tat-saṃsarga-prabhāvataḥ ।। kṣudra-kautūhala-mayī cañcalā duḥkha-hāriṇī । rateś chāyā bhavet kiṃcit tat-sādṛśyāvalambinī ।।
hari-priya-kriyā-kāla-deśa-pātrādi-saṅgamāt । apy ānuṣaṅgikād eṣa kvacid ajñeṣv apīkṣyate ।। kintu bhāgyaṃ vinā nāsau bhāva-cchāyāpy udañcati । yad abhyudayataḥ kṣemaṃ tatra syād uttarottaram ।।
hari-priya-janasyaiva prasāda-bhara-lābhataḥ । bhāvābhāso api sahasā bhāvatvam upagacchati ।। tasminn evāparādhena bhāvābhāso apy anuttamaḥ । krameṇa kṣayam āpnoti kha-sthaḥ pūrṇa-śaśī yathā ।।
bhāvo apy abhāvam āyāti kṛṣṇa-preṣṭhāparādhataḥ । ābhāsatāṃ ca śanakair nyūna-jātīyatām api ।। gāḍhāsaṅgāt sadāyāti mumukṣau supratiṣṭhite । ābhāsatām asau kiṃ vā bhajanīyeśa-bhāvatām ।।
ata eva kvacit teṣu navya-bhakteṣu dṛśyate । kṣaṇam īśvara-bhāvo ayaṃ nṛtyādau mukti-pakṣagaḥ ।। sādhanekṣāṃ vinā yasminn akasmād bhāva īkṣyate । vighna-sthagitam atrohyaṃ prāg-bhavīyaṃ susādhanaṃ ।।
lokottara-camatkāra-kārakaḥ sarva-śaktidaḥ । yaḥ prathīyān bhaved bhāvaḥ sa tu kṛṣṇa-prasādajaḥ ।। jane cej jāta-bhāve api vaiguṇyam iva dṛśyate । kāryā tathāpi nāsūyā kṛtārthaḥ sarvathaiva saḥ ।।
bhṛśam alino api virājate manuṣyaḥ । timira-parābhavatām upaiti candraḥ ।। ratir aniśa-nisargoṣṇa-prabalatarānanda-pūra-rūpaiva । uṣmāṇam api vamantī sudhāṃśu-koṭer api svādvī ।।
iti śrī-śrī bhakti-rasāmṛta-sindhau purva-vibhāge bhāva-bhakti-laharī tṛtīyā ।। samyaṅ-masṛṇita-svānto mamatvātiśayāṅkitaḥ । bhāvaḥ sa eva sāndrātmā budhaiḥ premā nigadyate ।। ananya-mamatā viṣṇau mamatā prema-saṅgatā ।
bhaktir ity ucyate bhīṣma-prahlādoddhava-nāradaiḥ ।। bhaktiḥ premocyate bhīṣma-mukhyair yatra tu saṅgatā । mamatānya-mamatvena varjitety atra yojanā ।। bhāvottho ati-prasādotthaḥ śrī-harer iti sa dvidhā ।।
bhāva evāntar-aṅgāṇam-aṅgānām-anusevayā । ārūḍhaḥ parama-utkarṣam bhāva-uttaḥ parikīrtitaḥ ।। jātānurāgo druta-citta uccaiḥ । unmādavan nṛtyati loka-bāhyaḥ ।।
na patiṃ kāmayet kañcid brahmacarya-sthitā sadā । tam-eva mūrtiṃ dhyāyantī candrakantir-varānanā ।। śrī-kṛṣṇa-gāthāṃ gāyantī romāṇcodbheda-lakṣaṇā । asmin-manvantare snigdhā śrī-kṛṣṇa-priya-vartayā ।।
atha harer atiprasādotthaḥ harer atiprasādo ayaṃ saṅga-dānādir ātmanaḥ ।। te nādhīta-śruti-gaṇā nopāsita-mahattamāḥ । avratātapta-tapasaḥ mat-saṅgān mām upāgatāḥ ।। māhātmya-jñāna-yuktaś ca kevalaś ceti sa dvidhā ।।
māhātmya-jñāna-yuktas tu sudṛḍhaḥ sarvato adhikaḥ । sneho bhaktir iti proktas tayā sārṣṭyādinānyathā ।। kevalo, yathā tatraiva manogatir avicchinnā harau prema-pariplutā । abhisandhi-vinirmuktā bhaktir-viṣṇu-vaśaṅkarī ।। iti । mahima-jñāna-yuktaḥ syād vidhi-mārgānusāriṇām ।
rāgānugāśritānāṃ tu prāyaśaḥ kevalo bhavet ।। ādau śraddhā tataḥ sādhu-saṅgo atha bhajana-kriyā । tato anartha-nivṛttiḥ syāt tato niṣṭhā rucis tataḥ ।। athāsaktis tato bhāvas tataḥ premābhyudañcati ।
sādhakānām ayaṃ premnaḥ prādurbhāve bhavet kramaḥ ।। dhanyasyāyaṃ navaḥ premā yasyonmīlati cetasi । antarvāṇībhir apy asya mudrā suṣṭhu sudurgamā ।। bhāvonmatto hareḥ kiñcin na veda sukham ātmanaḥ ।
dukhaṃ ceti maheśāni paramānanda āplutaḥ ।। premṇa eva vilāsatvād vairalyāt sādhakeṣv api । atra snehādayo bhedā vivicya na hi śaṃsitāḥ ।। śrīmat-prabhupadāmbhojaiḥ sarvā bhāgavatāmṛte ।
vyaktīkṛtāsti gūḍhāpi bhakti-siddhānta-mādhurī ।। gopāla-rūpa-śobhāṃ dadhad api raghunātha-bhāva-vistārī । tuṣyatu sanātanātmā prathama-vibhāge sudhāmbu-nidheḥ ।। prabalam ananya-śrayiṇā niṣevitaḥ sahaja-rūpeṇa ।
agha-damano mathurāyāṃ sadā sanātana-tanur jayati ।। rasāmṛtābdher bhāge asmin dvitīye dakṣiṇābhidhe । sāmānya-bhagavad-bhakti-rasas tāvad udīryate ।। asya pañca laharyaḥ syur vibhāvākhyāgrimā matā ।
dvitīyā tv anubhāvākhyā tṛtīyā sāttvikābhidhā । vyabhicāry-abhidhā turyā sthāyi-saṃjñā ca pañcamī ।। athāsyāḥ keśava-rater lakṣitāyā nigadyate । sāmagrī-paripoṣena paramā rasa-rūpatā ।।
vibhāvair anubhāvaiś ca sāttvikair vyabhicāribhiḥ । svādyatvaṃ hṛdi bhaktānām ānītā śravaṇādibhiḥ । eṣā kṛṣṇa-ratiḥ sthāyī bhāvo bhakti-raso bhavet ।। prāktany ādhunikī cāsti yasya sad-bhakti-vāsanā ।
eṣa bhakti-rasāsvādas tasyaiva hṛdi jāyate ।। bhakti-nirdhūta-doṣāṇāṃ prasannojjvala-cetasām । śrī-bhāgavata-raktānāṃ rasikāsaṅga-raṅgiṇām ।। jīvanī-bhūta-govinda-pāda-bhakti-sukha-śriyām ।
premāntaraṅga-bhūtāni kṛtyāny evānutiṣṭhatām ।। bhaktānāṃ hṛdi rājantī saṃskāra-yugalojjvalā । ratir ānanda-rūpaiva nīyamānā tu rasyatām ।। kṛṣṇādibhir vibhāvādyair gatair anubhavādhvani ।
prauḍhānanda-camatkāra-kāṣṭhām āpadyate parām ।। kintu premā vibhāvādyaiḥ svalpair nīto apy aṇīyasīm । vibhāvanādy-avasthāṃ tu sadya āsvādyatāṃ vrajet ।। ye kṛṣṇa-bhakta-muralī-nādādyā hetavo rateḥ ।
kārya-bhūtāḥ smitādyāś ca tathāṣṭau stabdhatādayaḥ ।। nirvedādyāḥ sahāyāś ca te jñeyā rasa-bhāvane । vibhāvā anubhāvāś ca sāttvikā vyabhicāriṇaḥ ।। tatra jñeyā vibhāvās tu raty-āsvādana-hetavaḥ ।
te dvidhālambanā eke tathaivoddīpanāḥ pare ।। vibhāvyate hi raty-ādir yatra yena vibhāvyate । vibhāvo nāma sa dvedhālambanoddīpanātmakaḥ ।। kṛṣṇaś ca kṛṣṇa-bhaktāś ca budhair ālambanā matāḥ ।
raty-āder viṣayatvena tathādhāratayāpi ca ।। nāyakānāṃ śiro-ratnaṃ kṛṣṇas tu bhagavān svayam । yatra nityatayā sarve virājante mahā-guṇāḥ । so anyarūpa-svarūpābhyām asminn ālambano mataḥ ।।
hanta me katham udeti sa-vatse, vatsa-pāla-paṭale ratir atra । ity aniścita-matir baladevo, vismaya-stimita-mūrtir ivāsīt ।। atha svarūpam āvṛtaṃ prakaṭaṃ ceti svarūpaṃ kathitaṃ dvidhā ।। tatra āvṛtam anya-veśādinācchannaṃ svarūpaṃ proktam āvṛtam ।।
māṃ snehayati kim uccair, mahileyaṃ dvārakāvarodhe atra । āṃ viditaṃ kutukārthī, vanitā-veśo hariś carati ।। tamāla-śyāmāṅga-dyutir atitarāṃ chatrita-śirāḥ । karoty uccair modaṃ mama madhura-mūrtir madhuripuḥ ।।
ayaṃ netā suramyāṅgaḥ sarva-sal-lakṣaṇānvitaḥ । ruciras tejasā yukto balīyān vayasānvitaḥ ।। vividhādbhuta-bhāṣā-vit satya-vākyaḥ priyaṃ vadaḥ । vāvadūkaḥ supāṇḍityo buddhimān pratibhānvitaḥ ।।
vidagdhaś caturo dakṣaḥ kṛtajñaḥ sudṛḍha-vrataḥ । deśa-kāla-supātrajñaḥ śāstra-cakṣuḥ śucir vaśī ।। sthiro dāntaḥ kṣamā-śīlo gambhīro dhṛtimān samaḥ । vadānyo dhārmikaḥ śūraḥ karuṇo mānya-mānakṛt ।।
dakṣiṇo vinayī hrīmān śaraṇāgata-pālakaḥ । sukhī bhakta-suhṛt prema-vaśyaḥ sarva-śubhaṅkaraḥ ।। pratāpī kīrtimān rakta-lokaḥ sādhu-samāśrayaḥ । nārī-gaṇa-manohārī sarvārādhyaḥ samṛddhimān ।।
varīyān īśvaraś ceti guṇās tasyānukīrtitāḥ । samudrā iva pañcāśad durvigāhā harer amī ।। jīveṣu ete vasanto api bindu-bindutayā kvacit । paripūrṇatayā bhānti tatraiva puruṣottame ।।
tathā hi pādme pārvatyai śiti-kaṇṭhena tad-guṇāḥ । kandarpa-koṭi-lāvaṇya ity ādyāḥ parikīrtitāḥ ।। eta eva guṇāḥ prāyo dharmāya vana-mālinaḥ । pṛthivyā prathama-skandhe prathayāñcakrire sphuṭam ।।
satyaṃ śaucaṃ dayā kṣāntis tyāgaḥ santoṣa ārjavam । śamo damas tapaḥ sāmyaṃ titikṣoparatiḥ śrutam ।। jñānaṃ viraktir aiśvaryaṃ śauryaṃ tejo balaṃ smṛtiḥ । svātantryaṃ kauśalaṃ kāntir dhairyaṃ mārdavam eva ca ।।
prāgalbhyaṃ praśrayaḥ śīlaṃ saha ojo balaṃ bhagaḥ । gāmbhīryaṃ sthairyam āstikyaṃ kīrtir māno anahaṅkṛtiḥ ।। ime cānye ca bhagavan nityā yatra mahā-guṇāḥ । prārthyā mahattvam icchadbhir na viyanti sma karhicit ।।
atha pañca-guṇā ye syur aṃśena giriśādiṣu ।। sadā svarūpa-samprāptaḥ sarva-jño nitya-nūtanaḥ । sac-cid-ānanda-sāndrāṅgaḥ sarva-siddhi-niṣevitaḥ ।। athocyante guṇāḥ pañca ye lakṣmīśādi-vartinaḥ ।
avicintya-mahā-śaktiḥ koṭi-brahmāṇḍa-vigrahaḥ ।। avatārāvalī-bījaṃ hatāri-gati-dāyakaḥ । ātmārāma-gaṇākarṣīty amī kṛṣṇe kilādbhutāḥ ।। sarvādbhuta-camatkāra- līlā-kallola-vāridhiḥ ।
atulya-madhura-prema-maṇḍita-priya-maṇḍalaḥ ।। trijagan-mānasākarṣi-muralī-kala-kūjitaḥ । asamānordhva-rūpa-śrī-vismāpita-carācaraḥ ।। līlā-premṇā priyādhikyaṃ mādhuryaṃ veṇu-rūpayoḥ ।
ity asādhāraṇaṃ proktaṃ govindasya catuṣṭayam ।। evaṃ guṇāś catur-bhedāś catuḥ-ṣaṣṭir udāhṛtāḥ । sodāharaṇam eteṣāṃ lakṣaṇaṃ kriyate kramāt ।। tatra suramyāṅgaḥ ślāghyāṅga-sanniveśo yaḥ suramyāṅgaḥ sa kathyate ।।
bhujau stambhārambhau sarasija-vareṇyaṃ kara-yugam । parikṣāmo madhyaḥ sphurati murahantur madhurimā ।। sarva-sal-lakṣaṇānvitaḥ tanau guṇottham aṅkottham iti sal-lakṣaṇaṃ dvidhā ।। tatra guṇottham guṇotthaṃ syād guṇair yogo raktatā-tuṅgatādibhiḥ ।।
visāras triṣu kharvatā triṣu tathā gambhīratā ca triṣu । dvātriṃśad-vara-lakṣaṇaḥ katham asau gopeṣu sambhāvyate ।। aṅkottham rekhāmayaṃ rathāṅgādi syād aṅkotthaṃ karādiṣu ।। sphuṭa-rekhāmayam ātmajasya paśya ।
dhvaja-vajrāṅkuśa-mīna-paṅkajāni ।। ruciraḥ saundaryeṇa dṛg-ānanda-kārī rucira ucyate ।। nirīkṣya dṛk-svastyayanaṃ tri-lokaḥ । arvāk-sṛtau kauśalam ity amanyata ।।
ekasmin katham api yatra ballavīnām । notthātuṃ dyuti-madhu-paṅkilāt kṣamāsīt ।। tejasā yuktaḥ tejo dhāma prabhāvaś cety ucyate dvividhaṃ budhaiḥ ।। tatra dhāma dīpti-rāśir bhaved dhāma ।।
ambara-maṇi-nikurambaṃ viḍambayann api marīci-kulaiḥ । hari-vakṣasi ruci-niviḍe maṇirāḍ ayam uḍur iva sphurati ।। prabhāvaḥ prabhāvaḥ sarvajit-sthitiḥ ।। komalāṅgam api raṅga-maṇḍale ।
kaṃsa-malla-nivahaḥ sa vivyathe ।। balīyān prāṇena mahatā pūrṇo balīyān iti kathyate ।। daitya-puṅgavam udagram ariṣṭam । puṇḍarīka-nayano vinunoda ।।
vāmas tāmarasākṣasya bhuja-daṇḍaḥ sa pātu vaḥ । krīḍā-kandukatāṃ yena nīto govardhano giriḥ ।। vayaso vividhatve api sarva-bhakti-rasāśrayaḥ । dharmī kiśora evātra nitya-nānā-vilāsavān ।।
smita-śrī-nirdhūta-sphurad-amala-rākā-pati-madam । murārer mādhuryaṃ manasi madirākṣīr madayati ।। vividhādbhuta-bhāṣāvit sa prokto yas tu kovidaḥ । nānā-deśyāsu bhāṣāsu saṃskṛte prākṛteṣu ca ।।
praṇata-śirasi saurīṃ bhāratīm ātanoti । katham ajani vidagdhaḥ sarva-bhāṣāvalīṣu ।। satya-vākyaḥ syān nānṛtaṃ vaco yasya satya-vākyaḥ sa kathyate ।। raṇorvaritam ity abhūt tava yathārtham evoditam ।
tathāpi na murāntaka vyabhicariṣṇur uktis tava ।। harir yathārthaṃ magadhendram ūce । māṃ viddhi kṛṣṇaṃ bhavataḥ sapatnam ।। priyaṃvadaḥ jane kṛtāparādhe api sāntva-vādī priyaṃvadaḥ ।।
tvayā vidheyā mayi doṣa-dṛṣṭiḥ । paraṃ hitāyādya gavāṃ kulasya ।। śruti-preṣṭhoktir akhila-vāg-guṇānvita-vāg api । iti dvidhā nigadito vāvadūko manīṣibhiḥ ।।
praty-akṣara-kṣarad-amanda-sudhā-rasena । nāhāri kasya hṛdayaṃ hari-bhāṣitena ।। jagad-eka-saṃśaya-vimarda-karī । hari-vāg iyaṃ mama dhinoti dhiyaḥ ।।
vidvān nītijña ity eṣa supaṇḍityo dvidhā mataḥ । vidvān akhila-vidyā-vin nītijñas tu yathārha-kṛt ।। pitāmahādy-ambudharaiḥ pravartitāḥ । tam eva vidyā-saritaḥ prapedire ।।
nyāyenānugatā purāṇa-suhṛdā mīmāṃsayā maṇḍitā । vidyā nāma vadhūś caturdaśa-guṇā govinda śuśrūyate ।। kandarpo ramaṇīṣu durgata-kule kalyāṇa-kalpa-drumaḥ । śāsti svasti-dhurandharo madhupurīṃ nītyā madhūnāṃ patiḥ ।।
buddhimān medhāvī sūkṣmadhīś ceti procyate buddhimān dvidhā ।। guror jagati darśayan samayam atra vidyārthinām । dadhau hṛdaya-mandire kim api citravan mādhavaḥ ।। tarala-tamasi tasmin vidravann eva neṣye ।
jhara-muci mucukundaḥ kandare yatra śete ।। pratibhānvitaḥ sadyo navanavollekhi-jñānaṃ syāt pratibhānvitaḥ ।। vāsaṃ brūhi śaṭha prakāma-subhage tvad-gātra-saṃsargataḥ । śaurir gopa-vadhūṃ chalaiḥ parihasann evaṃ-vidhaiḥ pātu vaḥ ।।
vidagdhaḥ kalā-vilāsa-digdhātmā vidagdha iti kīrtyate ।। veṇuṃ vādayate srajaṃ viracayaty ālekhyam abhyasyati । paśyoddāma-kalā-vilāsa-vasatiś citraṃ hariḥ krīḍati ।। caturaḥ caturo yugapad-bhūri-samādhāna-kṛd ucyate ।।
gopāṅganā-gaṇam apāṅga-taraṅgitena । dhinvann ariṣṭa-bhayadena harir vireje ।। dakṣaḥ duṣkare kṣipra-kārī yas taṃ dakṣaṃ paricakṣate ।। yāni yodhaiḥ prayuktāni śastrāstrāṇi kurūdvaha ।
haris tāny acchinat tīkṣṇaiḥ śarair ekaika-śastribhiḥ ।। tvam iti nikhila-gopī-prārthanā-pūrti-kāmaḥ । dadṛśur adhikam etās taṃ yathā sva-sva-pārśve ।। kṛtajñaḥ kṛtajñaḥ syād abhijño yaḥ kṛta-sevādi-karmaṇām ।।
ṛṇam etat pravṛddhaṃ me hṛdayān nāpasarpati । yad govindeti cukrośa kṛṣṇā māṃ dūra-vāsinam ।। akuruta bahumānaṃ śaurir ādāya kanyām । kim uta sa khalu sādhu-śreṇi-cūḍāgra-ratnam ।।
sudṛḍha-vrataḥ pratijñā-niyamau yasya satyau sa sudṛḍha-vrataḥ ।। na cāsurā naiva ca yakṣa-pannagāḥ । mune samarthāḥ khalu satyam astu te ।। vidhāya kaṃsārir apārijātau ।
satyāṃ ca kṛṣṇāṃ ca sukhām akārṣīt ।। girer uddharaṇaṃ kṛṣṇa duṣkaraṃ karma kurvatā । mad-bhaktaḥ syān na duḥkhīti sva-vrataṃ vivṛtaṃ tvayā ।। deśa-kāla-supātrajñaḥ deśa-kāla-supātrajñas tat-tad-yogya-kriyā-kṛtiḥ ।।
trilokyām ākṛīḍaḥ kvacid api na vṛndāvana-samaḥ । mano me sotkaṇṭhaṃ muhur ajani rāsotsava-rase ।। śāstra-cakṣuḥ śāstrānusāri-karmā yaḥ śāstra-cakṣuḥ sa kathyate ।। śāstram evārtha-dṛṣṭaye ।
vṛndān mādāya kevalam ।। pāvanaś ca viśuddheś cety ucyate dvividhaḥ śuciḥ । pāvanaḥ pāpa-nāśī syād viśuddhas tyakta-dūsaṇaḥ ।। śraddhā-rajyan-matir atitarām uttamaḥ-śloka-maulim ।
ābhāso api kṣapayati mahā-pātaka-dhvānta-rāśim ।। bata satrājiti nāpy adīnatā । prasabhaṃ kaustubha-sakhyam icchasi ।। vaśī vaśī jitendriyaḥ proktaḥ ।।
vrīḍāvaloka-nihato madano api yāsām । yasyendriyaṃ vimathituṃ kuhakair na śekuḥ ।। sthiraḥ āphalodayakṛt sthiraḥ ।। nācintayad vyasanam ṛkṣa-vilapraveśe ।
syād udyamaḥ kṛta-dhiyāṃ hi phalodayāntaḥ ।। dāntaḥ sa dānto duḥsaham api yogyaṃ kleśaṃ saheta yaḥ ।। harir aja-gaṇa-dantaḥ komalāṅgo api nāyam । kim api manasi citraṃ cintyamānā tanoti ।।
kṣamāśīlaḥ kṣamāśīlo aparādhānāṃ sahanaḥ parikīrtyate ।। śapamānāya na cedi-bhūbhṛte । na hi gomāyu-rutāni keśarī ।। praṇata iti dayālur yac ca caidyasya kṛṣṇa ।
vada kim apadam āgas tasya te asti kṣamāyāḥ ।। gambhīraḥ durvibodhāśayo yas tu sa gambhīraḥ itīryate ।। vṛndāvane varātiḥ stutibhir nitarām upāsyamāno api । śakto na harir vidhinā ruṣṭas tuṣṭo athavā jñātum ।।
unmado api harir navya-rādhā-praṇaya-sīdhunā । abhijñenāpi rāmeṇa lakṣito ayam avikriyaḥ ।। dhṛtimān pūrṇa-spṛhaś ca dhṛtimān śāntaś ca kṣobha-kāraṇe ।। kaṃsārir magadha-pater vadha-prasiddhām ।
kiṃ lokottara-guṇa-śālinām apekṣyam ।। sambhrameṇa munibhiḥ stutasya ca । kāpi nāsya vikṛtir vitarkitā ।। samaḥ rāga-dveṣa-vimukto yaḥ samaḥ sa kathito budhaiḥ ।।
tavāvatāraḥ khala-nigrahāya । dhatse damaṃ phalam evānuśaṃsan ।। yaduvara yadi duṣṭo daṇḍanīyaḥ suto api । kvacid api viṣamaṃ te ceṣṭitaṃ jāghaṭīti ।।
vadānyaḥ dāna-vīro bhaved yas tu sa vadānyo nigadyate ।। vyarthīkṛtāḥ kaṃsa-nisūdanena । kalpa-drumā dvāravatīṃ bhajanti ।। cāṣṭāśliṣṭa-śataṃ vibhāti paritas tat-saṅkhya-patnī-yujām ।
gṛṣṭīnāṃ yugapac ca baddham adadād yas tasya vā kaḥ samaḥ ।। dhārmikaḥ kurvan kārayate dharmaṃ yaḥ sa dhārmika ucyate ।। guptasya gopendra tathābhyavardhi । adharma-sparśāṇi haṭhāj jaghāsa ।।
ākṛṣyamāṇeṣu patiṣv anāratam । tavāvatāraṃ navamaṃ namasyati ।। śūraḥ utsāhī yudhi śūro astra-prayoge ca vicakṣaṇaḥ ।। dviṣad-aravinda-vane vihāra-caryām ।
tvam agha-vidāraṇa vāraṇendra-līlaḥ ।। kṣaṇād akṣauhiṇī-vṛnde jarāsandhasya dāruṇe । dṛṣṭaḥ ko apy atra nādaṣṭo hareḥ praharaṇāhibhiḥ ।। karuṇaḥ para-duḥkhāsaho yas tu karuṇaḥ sa nigadyate ।।
duḥkhāndhakāra-paṭalaiḥ svayam andhitānām । vṛnde tam adya yadunandana-padma-bandhum ।। tvarā-bhara-taraṅgataḥ kavalitātma-visphūrtaye । sapadya-vaśa-vartmaṇo bhagavataḥ kṛpāyai namaḥ ।।
mānyamānakṛt guru-brāhmaṇa-vṛddhādi-pūjako mānyamāna-kṛt ।। pitaraṃ pūrvajam apy athānataḥ । yadu-vṛddhānana-mat-kramādayam ।। dakṣiṇaḥ sauśīlya-saumya-carito dakṣiṇaḥ kīrtyate budhaiḥ ।।
sevāṃ manāg api kṛtāṃ bahudhābhyupaiti । śīlena nirmala-matiḥ puruṣottamo ayam ।। vinayī auddhatya-parihārī yaḥ kathyate vinayīty asau ।। rabhasād rathād avatarītum icchataḥ ।
vinayaṃ viśeṣayati sambhrameṇa saḥ ।। jñāte asmara-rahasye anyaiḥ kriyamāṇe stave athavā । śālīnatvena saṅkocaṃ bhajan hrīmān udīryate ।। karotkampād īṣac calati kila govardhana-girau ।
puro dṛṣṭvā rāmaṃ jayati namitāsyo madhuripuḥ ।। śaraṇāgata-pālakaḥ pālayan śaraṇāpannān śaraṇāgata-pālakaḥ ।। jvara parihara vitrāsaṃ tvam atra samare kṛtāparādhe api । sadyaḥ prapadyamāne yad indavati yādavendro ayam ।।
sukhī bhoktā ca duḥkha-gandhair apy aspṛṣṭaś ca sukhī bhavet ।। svapne dambholi-pāṇer api duradhigamaṃ dvāri tauryatrikaṃ ca । sīmantinyaś ca nityaṃ yaduvara bhuvane kas tvad-anyo asti bhogī ।। na ghoraṃ nodghūrṇāṃ na kila kadanaṃ vetti kim api ।
harir vṛndāraṇye param aniśam uccair viharati ।। bhakta-suhṛt susevyo dāsa-bandhuś ca dvidhā bhakta-suhṛn mataḥ ।। tulasī-dala-mātreṇa jalasya culukena ca । vikrīṇīte svam ātmānaṃ bhaktebhyo bhakta-vatsalaḥ ।।
ṛtam adhikartum avapluto rathasthaḥ । harir iva hantum ibhaṃ gatottarīyaḥ ।। prema-vaśyaḥ priyatva-mātra-vaśyo yaḥ prema-vaśyo bhaved asau ।। sakhyuḥ priyasya viprarṣer aṅga-saṅgāti-nirvṛtaḥ ।
prīto vyamuñcad adhvindūn netrābhyāṃ puṣkarekṣaṇaḥ ।। sva-mātuḥ svinna-gātrāyā visrasta-kavara-srajaḥ । dṛṣṭvā pariśramaṃ kṛṣṇaḥ kṛpayāsīt sva-bandhane ।। sarva-śubhaṅkaraḥ sarveṣāṃ hita-kārī yaḥ sa syāt sarva-śubhaṅkaraḥ ।।
khala-kṣayeṇākhila-dhārmikāś ca । na kasya pathyaṃ hariṇā vyadhāyi ।। pratāpī pratāpī pauruṣodbhūta-śatru-tāpi prasiddhi-bhāk ।। bhuvanaṃ kṛṣṇa pratāpayati ।
śaraṇam abhūt kandarā-timiram ।। kīrtimān sādguṇyair nirmalaiḥ khyātaḥ kīrtimān iti kīrtyate ।। śubhra-bhāvam abhito nayanty api । kṛṣṇa-bhāva-kalilaṃ jagat-trayam ।।
śubhraṃ dṛṣṭvā kṣipati vasanaṃ vismito nīla-vāsāḥ । gīte dāmodara-yaśasi te vīṇayā nāradena ।। rakta-lokaḥ pātraṃ lokānurāgāṇāṃ rakta-lokaṃ vidur budhāḥ ।। raviṃ vinākṣṇor iva nas tavācyuta ।।
deva-śreṇī-stuti-kala-kalo meduraḥ prādurasti । ke vā raṅga-sthala-bhuvi harau bhejire nānurāgam ।। sādhu-samāśrayaḥ sad-eka-pakṣapātī yaḥ sa syāt sādhu-samāśrayaḥ ।। bhuvane asmin na bhavān bhuvaḥ śivāya ।
sujanānāṃ bata kā daśābhaviṣyat ।। nārī-gaṇa-mano-hārī nārī-gaṇa-mano-hārī sundarī-vṛnda-mohanaḥ ।। śruta-mātro api yaḥ strīṇāṃ prasahyākarṣate manaḥ । urugāyorugīto vā paśyantīnāṃ ca kiṃ punaḥ ।।
tvaṃ cumbako asi mādhava loha-mayī nūnam aṅganā-jātiḥ । dhāvati tatas tato asau yato yataḥ krīḍayā bhramasi ।। sarvārādhyaḥ sarveṣām agra-pūjyo yaḥ sa sarvārādhya ucyate ।। sadasi yudhiṣṭhira-rājasūya eṣām ।
mama dṛśi-gocara eṣa āvir ātmā ।। samṛddhimān mahā-sampatti-yukto yo bhaved eṣa samṛddhimān ।। varṣanty aṣṭau kim api nidhayaś cārtha-jātaṃ tavāmī । lakṣmīṃ paśyan mura-damana te nātra citrāyate kaḥ ।।
śṛṅgāra-puṣpa-taravas taravaḥ surāṇām । vṛndāni ceti sukha-sindhur aho vibhūtiḥ ।। varīyān sarveṣām ati-mukhyo yaḥ sa varīyān itīryate ।। tuṣṇīṃ tiṣṭha surendra cāṭubhir alaṃ vārīśa dūrībhava ।
hanta dvāravatī-pater avasaro nādyāpi niṣpadyate ।। īśvaraḥ dvidheśvaraḥ svatantraś ca durlaṅghyājñaś ca kīrtyate ।। pādāṅkam eva kila kāliya-pannagāya । sthāne svatantra-carito nigamair nuto ayam ।।
svārājya-lakṣmy-āpta-samasta-kāmaḥ । kirīṭa-koṭy-eḍita-pāda-pīṭhaḥ ।। rudraughaḥ kāla-jīrṇe kṣayam avatanute yaḥ kṣayāyānuśiṣṭaḥ । kaṃsāre santi sarve diśi diśi bhavataḥ śāsane ajāṇḍanāthāḥ ।।
atha sadā-svarūpa-samprāptaḥ sadā-svarūpa-samprāpto māyā-kārya-vaśīkṛtaḥ ।। etad īśanam īśasya prakṛti-stho api tad-guṇaiḥ । na yujyate sadātma-sthair yathā buddhis tad-āśrayā ।। para-citta-sthitaṃ deśa-kālādy-antaritaṃ tathā ।
yo jānāti samastārthaḥ sa sarvajño nigadyate ।। durvāsaso ari-racitād ayutāgra-bhug yaḥ । tṛptām amaṃsta salile vinimagna-saṅghaḥ ।। sadānubhūyamāno api karoty ananubhūtavat ।
vismayaṃ mādhurībhir yaḥ sa prokto nitya-nūtanaḥ ।। tathāpi tasyāṅghri-yugaṃ navaṃ navam । calāpi yac chrīr na jahāti karhicit ।। sumukhi niśita-dīrghāpāṅga-ṭaṅka-cchaṭābhiḥ ।
marakata-maṇi-lakṣair goṣṭha-kakṣāṃ cinoti ।। sac-cid-ānanda-sāndrāṅgaḥ sac-cid-ānanda-sāndrāṅgaś cidānanda-ghanākṛtiḥ ।। yad-brahma-saukhyaṃ svayam asphurat param । śyāmo ayam āmoda-bharaḥ prakāśate ।।
koṭiṣv aśeṣa-vasudhādi vibhūti-bhinnam । govindam ādi-puruṣaṃ tam ahaṃ bhajāmi ।। ataḥ śrī-vaiṣṇavaiḥ sarva-śruti-smṛti-nidarśanaiḥ । tad brahma śrī-bhagavato vibhūtir iti kīrtyate ।।
daśottarāṇy āvaraṇāni yāni ca । parātparaṃ brahma ca te vibhūtayaḥ ।। sarva-siddhi-niṣevitaḥ sva-vaśākhila-siddhiḥ syāt sarva-siddhi-niṣevitaḥ ।। daśabhiḥ siddha-sakhībhir vṛtā mahā-siddhayaḥ kramād aṣṭau ।
aṇimādayo labhante nāvasaraṃ dvāri kṛṣṇasya ।। divya-sargādi-kartṛtvaṃ brahma-rudrādi-mohanam । bhakta-prārabdha-vidhvaṃsa ity ādy acintya-śaktitā ।। aṃśenāṃśena cakre tad anu bahu-catur-bāhutāṃ teṣu tene ।
tāvad brahmāṇḍa-sevyaḥ sphuṭam ajani tato yaḥ prapadye tam īśam ।। hanta śambhur api jṛmbhito raṇe । ke mahendra vibudhā bhavad-vidhāḥ ।। guru-putram ihānītaṃ nija-karma-nibandhanam ।
ānayasva mahārāja mac-chāsana-puraskṛtaḥ ।। vibhur api bhuja-yugmotsaṅga-paryāpta-mūrtiḥ । dhiyam ayam avicintyānanta-śaktir dhinoti ।। agaṇya-jagad-aṇḍāḍhyaḥ koṭi-brahmāṇḍa-vigrahaḥ ।
iti śrī-vigrahasyāsya vibhutvam anukīrtitam ।। saṃveṣṭitāṇḍa-ghaṭa-sapta-vitasti-kāyaḥ । vātādhva-roma-vivarasya ca te mahitvam ।। pañcāśat-koṭy-akharva-kṣiti-khacitam idaṃ yac ca pātāla-pūrṇam ।
dṛṣṭaṃ yasyātra vṛndāvanam api bhavataḥ kaḥ stutau tasya śaktaḥ ।। avatārāvalī-bījam avatārāvalī-bījam avatārī nigadyate ।। daityaṃ dārayate baliṃ chalayate kṣatra-kṣayaṃ kurvate । mlecchān mūrcchayate daśākṛti-kṛte kṛṣṇāya tubhyaṃ namaḥ ।।
hatāri-gati-dāyakaḥ mukti-dātā hatārīṇāṃ hatāri-gati-dāyakaḥ ।। bandhaṃ ca bhītiṃ ca mṛtiṃ ca kṛtvā । tvaṃ śātravāṇām apavargado asi ।। tvayā samantād anubaddha-yuddhaḥ ।
mitrasya kurvann amṛtaṃ prayāti ।। ātmārāma-gaṇākarṣī ātmārāma-gaṇākarṣīty etad vyaktārtham eva hi ।। pūrṇa-paramahaṃsaṃ māṃ mādhava līlā-mahauṣadhir ghrātā । kṛtvā bata sāraṅgaṃ vyadhita kathaṃ sārase tṛṣitam ।।
santi yadyapi me prājyā līlās tās tā manoharāḥ । na hi jāne smṛte rāse mano me kīdṛśaṃ bhavet ।। tathā bhuvana-nandinas tad-avatāra-vṛndasya ca । bibharti hṛdi vismayaṃ kam api rāsa-līlā-rasaḥ ।।
truṭir yugāyate tvām apaśyatām । jaḍa udīkṣitāṃ pakṣma-kṛt dṛśām ।। sā kṣaṇārdhavad agāt tava saṅge । brahma-rātri-tativad virahe abhūt ।।
śakra-śarva-parameṣṭhi-purogāḥ । kaśmalaṃ yayur aniścita-tattvāḥ ।। dhyānād antarayan sanandana-mukhān vismerayan vedhasam । bhindann aṇḍa-kaṭāha-bhittim abhito babhrāma vaṃśī-dhvaniḥ ।।
māyā-balaṃ darśayatā gṛhītam । paraṃ padaṃ bhūṣaṇa-bhūṣaṇāṅgam ।। saṃmohitā'ryapadavīṃ na calet trilokyām । yad go-dvija-druma-mṛgān pulakāny abibhrat ।।
sphurati mama garīyān eṣa mādhurya-pūraḥ । sarabhasam upabhoktuṃ kāmaye rādhikeva ।। samasta-vividhāścarya-kalyāṇa-guṇa-vāridheḥ । guṇānām iha kṛṣṇasya diṅ-mātram upadarśitam ।।
hitāvatīrṇasya ka īśire asya । bhū-pāṃśavaḥ khe mihikā dyubhāsaḥ ।। nitya-guṇo vanamālī, yad api śikhāmaṇir aśeṣa-netṝṇām । bhaktāpekṣikam asya, trividhatvaṃ likhyate tad api ।।
hariḥ pūrṇatamaḥ pūrṇataraḥ pūrṇa iti tridhā । śreṣṭha-madhyādibhiḥ śabdair nāṭye yaḥ paripaṭhyate ।। prakāśitākhila-guṇaḥ smṛtaḥ pūrṇatamo budhaiḥ । asarva-vyañjakaḥ pūrṇataraḥ pūrṇo alpa-darśakaḥ ।।
kṛṣṇasya pūrṇatamatā vyaktābhūd gokulāntare । pūrṇatā pūrṇataratā dvārakā-mathurādiṣu ।। sa punaś caturvidhaḥ syād dhīrodāttaś ca dhīra-lalitaś ca । dhīra-praśānta-nāmā tathaiva dhīroddhataḥ kathitaḥ ।।
bahuvidha-guṇa-kriyāṇām āspada-bhūtasya padmanābhasya । tat-tal-līlā-bhedād virudhyate na hi catur-vidhāḥ ।। gambhīro vinayī kṣantā karuṇaḥ sudṛḍha-vrataḥ । akatthano gūḍha-garvo dhīrodāttaḥ su-sattva-bhṛt ।।
nirvyūḍha-vratam unnata-kṣiti-dharoddhāreṇa dhīrākṛtim । prekṣya tvāṃ mama durvitarkya-hṛdayaṃ dhīr gīś ca na spandate ।। gambhīratvādi-sāmānya-guṇā yad iha kīrtitāḥ । tad eteṣu tad-ādhikya-pratipādana-hetave ।।
idaṃ hi dhīrodāttatvaṃ pūrvaiḥ proktaṃ raghūdvahe । tat-tad-bhaktānusāreṇa tathā kṛṣṇe vilokyate ।। vidagdho nava-tāruṇyaḥ parihāsa-viśāradaḥ । niścinto dhīra-lalitaḥ syāt prāyaḥ preyasī-vaśaḥ ।।
vrīḍā-kuñcita-locanāṃ viracayann agre sakhīnām asau । kaiśoraṃ saphalī-karoti kalayan kuñje vihāraṃ hariḥ ।। govinde prakaṭaṃ dhīra-lalitatvaṃ pradarśyate । udāharanti nāṭya-jñāḥ prāyo atra makara-dhvajam ।।
śama-prakṛtikaḥ kleśa-sahanaś ca vivecakaḥ । vinayādi-guṇopeto dhīra-śānta udīryate ।। vacana-paṭima-bhaṅgī-sūcitāśeṣa-nītiḥ । dvija-patir iva sākṣāt prekṣyate kaṃsa-vairī ।।
yudhiṣṭhirādiko dhīrair dhīra-śāntaḥ prakīrtitaḥ ।। mātsaryavān ahaṅkārī māyāvī roṣaṇaś calaḥ । vikatthanaś ca vidvadbhir dhīroddhata udāhṛtaḥ ।। vāsaḥ kutracid andha-kūpa-kuhara-kroḍe adya nirmīyatām ।
jāgarmi tvad-upagrahāya bhujagaḥ kṛṣṇo atra kṛṣṇābhidhaḥ ।। dhīroddhatas tu vidvadbhir bhīmasenādir ucyate ।। mātsaryādyāḥ pratīyante doṣatvena yad apy amī । līlā-viśeṣa-śālitvān nirdoṣe atre guṇāḥ smṛtāḥ ।।
ghorāḍambara-ḍambaraḥ suvikuṭām utkṣipya hastārgalām । re śrīdāma-kuraṅgasaṅgara-bhuvo bhaṅgaṃ tvam aṅgīkuru ।। mitho virodhino apy atra kecin nigaditā guṇāḥ । harau niraṅkuśaiśvaryāt ko api na syād asambhavaḥ ।।
asthūlaś cāṇuś caiva sthūlo aṇuś caiva sarvataḥ । avarṇaḥ sarvataḥ proktaḥ śyāmo raktānta-locanaḥ । aiśvarya-yogād bhagavān viruddhārtho abhidhīyate ।। tathāpi doṣāḥ parame naivāhāryāḥ kathañcana ।
guṇā viruddhā apy ete samāhāryāḥ samantataḥ ।। sarve nityāḥ śāśvatāś ca dehās tasya parātmanaḥ । hānopādāna-rahitā naiva prakṛtijāḥ kvacit ।। paramānanda-sandohā jñāna-mātrāś ca sarvataḥ ।
sarve sarva-guṇaiḥ pūrṇāḥ sarva-doṣa-vivarjitāḥ ।। aṣṭādaśa-mahā-doṣai rahitā bhagavat-tanuḥ । sarvaiśvaryamayī satya-vijñānānanda-rūpiṇī ।। mohas tandrā bhramo rukṣa-rasatā kāma ulbaṇaḥ ।
lolatā mada-mātsarye hiṃsā kheda-pariśramau ।। asatyaṃ krodha ākāṅkṣā āśaṅkā viśva-vibhramaḥ । viṣamatvaṃ parāpekṣā doṣā aṣṭādaśoditāḥ ।। itthaṃ sarvāvatārebhyas tato apy atrāvatāriṇaḥ ।
vrajendra-nandane suṣṭhu mādhurya-bhara īritaḥ ।। jīvanti loma-bilajā jagad-aṇḍa-nāthāḥ । govindam ādi-puruṣaṃ tam ahaṃ bhajāmi ।। athāṣṭāv anukīrtyante sad-guṇatvena viśrutāḥ ।
maṅgalālaṅkriyā-rūpāḥ sattva-bhedās tu pauruṣāḥ ।। śobhā vilāso mādhuryaṃ māṅgalyaṃ sthairya-tejasī । lalitaudāryam ity ete sattva-bhedās tu pauruṣāḥ ।। nīce dayādhike spardhā śauryotsāhau ca dakṣatā ।
satyaṃ ca vyaktim āyāti yatra śobheti tāṃ viduḥ ।। nīcān ālocya paścān namuci-ripu-mukhānūḍha-kāruṇya-vīciḥ । bandhūn ānandayiṣyann udaharatu hariḥ satya-sandho mahādrim ।। vṛṣabhasyeva gambhīrā gatir dhīraṃ ca vīkṣaṇam ।
sa-smitaṃ ca vaco yatra sa vilāsa itīryate ।। vyādhunvāno dvipa iva bhuvaṃ vikramāḍambareṇa । tuṅge raṅga-sthala-parisare sārasākṣaḥ sasāra ।। mādhuryam tan mādhuryaṃ bhaved yatra ceṣṭādeḥ spṛhaṇīyatā ।।
kadambaiḥ prālambaṃ pravalita-vilambaṃ viracayan । kuraṅgī-netrāyāṃ madhu-ripur apāṅgaṃ vikirati ।। māṅgalyam māṅgalyaṃ jagatām eva viśvāsāspadatā matā ।। rakṣī kṛṣṇa iti pramattam abhitaḥ krīḍāsu raktāḥ surāḥ ।
ke viśvambhara na tvad-aṅghri-yugale viśrambhitāṃ bhejire ।। sthairyam vyavasāyād acalanaṃ sthairyaṃ vighnākulād api ।। pratikule api sa-śūle, śive śivāyāṃ niraṃśukāyāṃ ca । vyalunād eva mukundo vindhyāvali-nandanasya bhujān ।।
tejaḥ sarva-cittāvagāhitvaṃ tejaḥ sadbhir udīryate ।। gopānāṃ svajano asatāṃ kṣitirbhujāṃ śāstā sva-pitroḥ śiśuḥ । vṛṣṇīnāṃ paradevateti vidito raṅgaḥ gataḥ sāgrajaḥ ।। yathā tejo budhair avajñāder asahiṣṇutvam ucyate ।।
nande cānakadundubhau ca purataḥ kaṃsena viśva-druhā । mañcasyopari sañcukurdiṣur asau paśyācyutaḥ prāñcati ।। lalitam śṛṅgāra-pracurā ceṣṭā yatra taṃ lalitaṃ viduḥ ।। kareṇa vyagrātmā sarabhasam asavyena rasikaḥ ।
udañcad-romāñcaṃ racayati ca kṛṣṇaḥ parikaram ।। audāryam ātmādy-arpaṇa-kāritvam audāryam iti kīrtyate ।। vadānyaḥ ko bhaved atra vadānyaḥ puruṣottamāt । akiñcanāya yenātmā nirguṇāyāpi dīyate ।।
sāmānyā nāyaka-guṇāḥ sthiratādyā yad apy amī । tathāpi pūrvataḥ kiñcid viśeṣāt punar īritāḥ ।। asya gargādayo dharme yuyudhānādayo yudhi । uddhavādyās tathā mantre sahāyāḥ parikīrtitāḥ ।।
atha kṛṣṇa-bhaktāḥ tad-bhāva-bhāvita-svāntāḥ kṛṣṇa-bhaktā itīritāḥ ।। yo satya-vākya ity ādyā hrīmān ity antimā guṇāḥ । proktāḥ kṛṣṇe asya bhakteṣu te vijñeyā manīṣibhiḥ ।। te sādhakāś ca siddhāś ca dvi-vidhāḥ parikīrtitāḥ ।।
utpanna-ratayaḥ samyaṅ nairvighnyam anupāgatāḥ । kṛṣṇa-sākṣāt-kṛtau yogyāḥ sādhakāḥ parikīrtitāḥ ।। īśvare tad-adhīneṣu bāliśeṣu dviṣatsu ca । prema-maitrī-kṛpopekṣā yaḥ karoti sa madhyamaḥ ।।
tiṣṭhaty eva bhavāgni-hetir iti te dhīmann alaṃ cintayā । nediṣṭaḥ pṛthu-roma-tāṇḍava-bharāt kṛṣṇāmbudhasyodgamaḥ ।। bilvamaṅgala-tulyā ye sādhakās te prakīrtitāḥ ।। avijñātākhila-kleśāḥ sadā kṛṣṇāśrita-kriyāḥ ।
siddhāḥ syuḥ santata-prema-saukhyāsvāda-parāyaṇāḥ ।। samprāpta-siddhayaḥ siddhā nitya-siddhāś ca te tridhā ।। tatra samprāpta-siddhayaḥ sādhanaiḥ kṛpayā cāsya dvidhā samprāpta-siddhayaḥ ।। dūre yamā hy upari naḥ spṛhaṇīya-śīlāḥ ।
vaiklavya-bāṣpa-kalayā pulakī-kṛtāṅgāḥ ।। dṛk-pāte api ghṛṇāṃ kṛta-praṇatiṣu prāyeṇa mokṣādiṣu । nirdhautāsya-taṭān muhuḥ pulakino dhanyān namaskurmahe ।। mārkaṇḍeyādayaḥ proktāḥ sādhanaiḥ prāpta-siddhayaḥ ।।
nāsāṃ dvijāti-saṃskāro na nivāso gurāv api । na tapo nātma-mīmāṃsā na śaucaṃ na kriyāḥ śubhāḥ ।। athāpi hy uttamaḥśloke kṛṣṇe yogeśvareśvare । bhaktir dṛḍhā na cāsmākaṃ saṃskārādimatām api ।।
na sādhana-vidhau ca te śrama-lavasya gandho apy abhūt । mukunda-pada-padmayoḥ praṇaya-sīdhuno dhārayā ।। kṛpā-siddhā yajña-patnī-vairocani-śukādayaḥ ।। ātma-koṭi-guṇaṃ kṛṣṇe premāṇaṃ paramaṃ gatāḥ ।
nityānanda-guṇāḥ sarve nitya-siddhā mukundavat ।। atha brahmādi-devānāṃ tathā prārthanayā bhuvaḥ । āgato ahaṃ gaṇāḥ sarve jātās te api mayā saha ।। ete hi yādavāḥ sarve mad-gaṇā eva bhāmini ।
sarvadā mat-priyā devi mat-tulya-guṇa-śālinaḥ ।। aho bhāgyam aho bhāgyaṃ nanda-gopa-vrajaukasām । yan-mitraṃ paramānandaṃ pūrṇaṃ brahma sanātanam ।। dustyajaś cānurāgo asmin sarveṣāṃ no vrajaukasām ।
nanda te tanaye asmāsu tasyāpy autpattikaḥ katham ।। sanātanaṃ mitram iti tasyāpy autpattikaḥ katham । sneho asmāsv iti caiteṣāṃ nitya-preṣṭhatvam āgatam ।। ity ataḥ kathitā nitya-priyā yādava-vallavāḥ ।
eṣāṃ laukikavac-ceṣṭā līlā mura-ripor iva ।। yathā saumitri-bharatau yathā saṅkarṣaṇādayaḥ । tathā tenaiva jāyante nija-lokād yadṛcchayā ।। punas tenaiva gacchanti tat-padaṃ śāśvataṃ param ।
na karma-bandhanaṃ janma vaiṣṇavānāṃ ca vidyate ।। ye proktāḥ pañca-pañcāśat kramāt kaṃsaripor guṇāḥ । te cānye cāpi siddheṣu siddhidatvādayo matāḥ ।। bhaktās tu kīrtitāḥ śāntās tathā dāsa-sutādayaḥ ।
sakhāyo guru-vargāś ca preyasyaś ceti pañcadhā ।। uddīpanās tu te proktā bhāvam uddīpayanti ye । te tu śrī-kṛṣṇa-candrasya guṇāś ceṣṭāḥ prasādhanam ।। smitāṅga-saurabhe vaṃśa-śṛṅga-nūpura-kambavaḥ ।
padāṅka-kṣetra-tulasī-bhakta-tad-vāsarādayaḥ ।। tatra guṇāḥ guṇās tu trividhāḥ proktāḥ kāya-vāṅ-mānasāśrayāḥ ।। tatra kāyikāḥ vayaḥ-saundarya-rūpāṇi kāyikāmṛdutādayaḥ ।। guṇāḥ svarūpam evāsya kāyikādyā yadapy amī ।
bhedaṃ svīkṛtya varṇyante tathāpy uddīpanā iti ।। atas tasya svarūpasya syād ālambanataiva hi । uddīpanatvam eva syād bhūṣaṇādes tu kevalam ।। eṣām ālambanatvaṃ ca tathoddīpanatāpi ca ।।
tatra vayaḥ vayaḥ kaumāra-paugaṇḍa-kaiśoram iti tat tridhā ।। kaumāraṃ pañcamābdāntaṃ paugaṇḍaṃ daśamāvadhi । ā-ṣoḍaśāc ca kaiśoraṃ yauvanaṃ syāt tataḥ param ।। aucityāt tatra kaumāraṃ vaktavyaṃ vatsale rase ।
paugaṇḍaṃ preyasi tat-tat-khelādi-yogataḥ ।। śraiṣṭhyam ujjvala evāsya kaiśorasya tathāpy adaḥ । prāyaḥ sarva-rasaucityād atrodāhriyate kramāt ।। ādyaṃ madhyaṃ tathā śeṣaṃ kaiśoraṃ trividhaṃ bhavet ।।
varṇasyojjvalatā kāpi netrānte cāruṇa-cchaviḥ । romāvali-prakaṭatā kaiśore prathame sati ।। praviśati dṛśor ante kāntir manāg iva lohinī । sphurati suṣamā navyedānīṃ tanau vana-mālinaḥ ।।
vaijayantī-śikhaṇḍādi-naṭa-pravara-veśatā । vaṃśī-madhurimā vastra-śobhā cātra paricchadaḥ ।। bibhrad-vāsaḥ kanaka-kapiśaṃ vaijayantīṃ ca mālām । vṛndāraṇyaṃ sva-pada-ramaṇaṃ prāviśad gīta-kīrtiḥ ।।
kharatātra nakhāgrāṇāṃ dhanur āndolitā bhruvoḥ । radānāṃ rañjanaṃ rāga-cūrṇair ity ādi ceṣṭitam ।। śarālir iva śāṇitā nakhara-rājir agre kharā । na kā sakhi samīkṣaṇād yuvatir asya vitrasyati ।।
na vyādātuṃ kvacid api jane vaktram apy utsahante । sva-prāṇebhyas trayam udasṛjann adya toyāñjalīnām ।। ūru-dvayasya bāhvoś ca kāpi śrīr urasas tathā । mūrter mādhurimādyaṃ ca kaiśore sati madhyame ।।
garuḍa-maṇi-kavāṭī-sakhyam icchaty uraś ca । abhinava-taruṇimnaḥ prakrame keśavasya ।। mukhaṃ smita-vilāsāḍhyaṃ vibhramottarale dṛśau । tri-jagan-mohanaṃ gītam ity ādir iha mādhurī ।।
mukhāmbujam udañcita-smita-vilāsa-ramyādharam । hares taruṇimāṅkure sphurati mādhurī kāpy abhūt ।। vaidagdhī-sāra-vistāraḥ kuñja-keli-mahotsavaḥ । ārambho rāsa-līlāder iha ceṣṭādi-sauṣṭhavam ।।
talpair vicyuta-kāñcibhiḥ kvacid asau vyākīrṇa-kuñjotkarā । govindasya vilāsa-vṛndam adhikaṃ vṛndāṭavī śaṃsati ।। udasyan dharmenduṃ vidadhad abhito rāga-paṭalam । tarasvī kṛṣṇābbhre madhurima-bharārko abhyudayate ।।
pūrvato apy adhikotkarṣaṃ bāḍham aṅgāni bibhrati । tri-vali-vyaktir ity ādyaṃ kaiśore carame sati ।। śata-makha-maṇi-stambhārambha-pramāthi-bhuja-dvayam । madana-kadalī-sādhiṣṭhoruṃ smarāmy asurāntakam ।।
vidhūnita-vadhū-dhṛtiṃ varakalā-vilāsāspadam । sphurat-taruṇimodgamaṃ taruṇi paśya pītāmbaram ।। idam eva hareḥ prājñair nava-yauvanam ucyate ।। atra gokula-devīnāṃ bhāva-sarvasva-śālitā ।
abhūta-pūrva-kandarpa-tantra-līlotsavādayaḥ ।। kīrair arpayati kvacid vitanute krīḍābhisārodyamam । sandhiṃ kvāpy anuśāsti kuñja-nṛpatiḥ śṛṅgāra-rājyottamam ।। patyur vañcana-cāturī guṇanikā kuñja-prayāṇe niśi ।
kaiśoreṇa tavādya kṛṣṇa guruṇā gaurī-gaṇaḥ paṭhyate ।। netuḥ svarūpam evoktaṃ kaiśoram iha yadyapi । nānākṛti-prakaṭanāt tathāpy uddīpanaṃ matam ।। bālye api nava-tāruṇya-prākaṭyaṃ kvacit ।
tan nātirasa-vāhitvān na rasajñair udāhṛtam ।। atha saundaryam bhavet saundaryam aṅgānāṃ sanniveśo yathocitam ।। bhuja-dvandvaṃ stambha-dyuti-suvalitaṃ pārśva-yugalam । na kasyāḥ kaṃsāre harati hṛdayaṃ paṅkaja-dṛśaḥ ।।
atha rūpam vibhūṣaṇaṃ vibhūṣyaṃ syād yena tad rūpam ucyate ।। nītāṅga-saṅgatim alaṅkṛtaye varāṅgi । sā pratyuta svayam analpam alaṅkṛtāsīt ।। atha mṛdutā mṛdutā komalasyāpi saṃsparśāsahatocyate ।।
ahaha navāmbuda-kānter amuṣya sukumāratā kumārasya । api nava-pallava-saṅgād aṅgāny aparajya śīryanti ।। ye nāyaka-prakaraṇe vācikā mānasās tathā । guṇāḥ proktānta evātra jñeyā uddīpanā budhaḥ ।।
ceṣṭā ceṣṭā rāsādi-līlāḥ syus tathā duṣṭa-vadhādayaḥ ।। gīrvāṇībhir anaṅga-raṅga-vivaśaṃ sandṛśyamāna-śriyaḥ । rāsārambha-rasārthino madhurimā cetāṃsi naḥ karṣati ।। mlānaḥ salīlam api yatra śiro dhunāne ।
taṃ duṣṭa-puṅgavam asau harir unmamātha ।। atha prasādhanam kathitaṃ vasanākalpa-maṇḍanādyaṃ prasādhanam ।। navārka-raśmi-kāśmīra-haritālādi-sannibham । yugaṃ catuṣkaṃ bhūyiṣṭhaṃ vasanaṃ tri-vidhaṃ hareḥ ।।
tatra yugam paridhānaṃ sa-saṃvyānaṃ yuga-rūpam udīritam ।। tad-upari navaraktaṃ vastram itthaṃ dadhānaḥ । praṇayatu mama netrābhīṣṭa-pūrtiṃ mukundaḥ ।। catuṣkam catuṣkaṃ kañcukoṣṇīṣa-tunda-bandhāntarīyakam ।।
channāṅgaḥ puraṭa-rucoru-kañcakena । kaṃsārir vahati mahotsave mudaṃ naḥ ।। khaṇḍitākhaṇḍitaṃ bhūri naṭa-veśa-kriyocitam । aneka-varṇaṃ vasanaṃ bhūyiṣṭhaṃ kathitaṃ budhaiḥ ।।
paṭaiḥ kṛta-yathocita-prakaṭa-sanniveśojjvalaḥ । karoti karabhoru me ghana-rucir mudaṃ mādhavaḥ ।। keśa-bandhanam ālepo mālā-citra-viśeṣakaḥ । tāmbūla-keli-padmādir ākalpaḥ parikīrtitaḥ ।।
syāj jūṭaḥ kavarī cūḍā veṇī ca kaca-bandhanam । pāṇḍuraḥ karburaḥ pīta ity ālepas tridhā mataḥ ।। mālā tridhā vaijayantī ratna-mālā vana-srajaḥ । asyā vaikakṣakāpīḍa-prālambādyā bhidā matāḥ ।।
makarī-patra-bhaṅgāḍhyaṃ citraṃ pīta-sitāruṇam । tathā viśeṣako api syād anyad ūhyaṃ svayaṃ budhaiḥ ।। bhakti-ccheda-lasat-sughṛṣṭa-ghusṛṇālepa-śriyā peśalaḥ । śyāmāṅga-dyutir adya me sakhi dṛśor dugdhe mudaṃ mādhavaḥ ।।
kirīṭaṃ kuṇḍale hāraś catuṣkī valayormayaḥ । keyūra-nūpurādyaṃ ca ratna-maṇḍanam ucyate ।। hāras tāro valayam amalaṃ candrā-cāruś catuṣkī । aṅgair evābharaṇa-paṭalī bhūṣitā dogdhi bhūṣām ।।
kusumādi-kṛtaṃ cedaṃ vanya-maṇḍanam īritam । dhātu-k ptaṃ tilakaṃ patra-bhaṅga-latādikam ।। vikhaṇḍitāśeṣa-rasāntarāṇi । jayanti śītāni tava smitāni ।।
pulakayati vapur naḥ kāpy apūrvā munīnām । kuru-bhuvam anavadyāmoda-sindhur viveśa ।। nindan sudhā-madhurimāṇam adhīra-dharmā । vaṃśī-dhvanir jayati kaṃsa-nisūdanasya ।।
eṣa tridhā bhaved veṇu-muralī-vaṃśikety api ।। pāvikākhyo bhaved veṇur dvādaśāṅguler dairghya-bhāk । sthaulye aṅguṣṭha-mitaḥ ṣaḍbhir eṣa randhraiḥ samanvitaḥ ।। hasta-dvaya-mitāyāmā mukha-randhra-samanvitā ।
catuḥ-svara-cchidra-yuktā muralī cāru-nādinī ।। ardhāṅgulāntaronmānaṃ tārādi-vivarāṣṭakam । tataḥ sārdhāṅgulād yatra mukha-randhraṃ tathāṅgulam ।। śiro vedāṅgulaṃ pucchaṃ try-aṅgulaṃ sā tu vaṃśikā ।
nava-randhrā smṛtā sapta-daśāṅgula-mitā budhaiḥ ।। daśāṅgulāntarā syāc cet sā tāra-mukha-randhrayoḥ । mahānandeti vyākhyātā tathā saṃmohinīti ca ।। bhavet sūryāntarā sā cet tata ākarṣiṇī matā ।
ānandinī tadā vaṃśī bhaved indrāntarā yadi ।। gopānāṃ vallabhā seyaṃ vaṃśulīti ca viśrutā । kramān maṇimayī haimī vaiṇavīti tridhā ca sā ।। śṛṅgaṃ tu gavalaṃ hema-nibaddhāgrima-paścimam ।
ratna-jāla-sphuran-madhyaṃ mandra-ghoṣābhidhaṃ smṛtam ।। tārāvalīlā-garalena daṣṭā । viṣāṇi kāmaṃ dvi-guṇī-cakāra ।। niśamayya sambhṛta-gabhīra-sambhramā ।
bahir adya hanta guravaḥ puraḥ sthitāḥ ।। atha kambuḥ kambus tu dakṣiṇāvartaḥ pāñcajanyatayocyate ।। tridiva-pura-purandhrī-vṛnda-nāndīkaro ayam । kṛta-pulaka-kadambaḥ kambu-rājasya nādaḥ ।।
premṇordhva-romāśru-kalākulekṣaṇaḥ । prabhor amūny aṅghri-rajāṃsy aho iti ।। sphuṭam amunā yamunā-taṭīm ayāsīt । dhvaja-kuliśākuśa-paṅkajāṅkiteyam ।।
bata dūre astu sudurlabha-śriyām । praviśan nāma mano dhinoti naḥ ।। tulasī-mañjari kiñcid arthayāmi । caraṇābja-śaraṇābhilāṣiṇaṃ mām ।।
abhyutthitaḥ sādhvasa-vismṛta-kramaḥ । pārṣat-pradhānāv iti saṃhatāñjaliḥ ।। smita-vilasad-apāṅgaḥ prāṅgaṇe bhrājamānaḥ । kathaya sa dayitas te kvāyam āste vayasyaḥ ।।
adbhutā bahavaḥ santu bhagavat-parva-vāsarāḥ । āmodayati māṃ dhanyā kṛṣṇa-bhādrapadāṣṭamī ।। iti śrī-śrī-bhakti-rasāmṛta-sindhau dakṣiṇa-vibhāge bhakti-rasa-sāmānya-nirūpaṇe vibhāva-laharī prathamā । anubhāvās tu citta-stha-bhāvānām avabodhakāḥ ।
te bahir vikriyā prāyāḥ proktā udbhāsvarākhyayā ।। nṛtyaṃ viluṭhitaṃ gītaṃ krośanaṃ tanu-moṭanam । huṅkāro jṛmbhaṇaṃ śvāsa-bhūmā lokānapekṣitā । lālā-sravo aṭṭahāsaś ca ghūrṇā-hikkādayo api ca ।।
te śītāḥ kṣepaṇāś ceti yathārthākhyā dvidhoditāḥ । śītāḥ syur gīta-jṛmbhādyā nṛtyādyāḥ kṣepaṇābhidhāḥ ।। hari-vaktrendum avekṣya kampitaḥ । dhvanibhis tāṇḍavam āśrito haraḥ ।।
śvaphalka-putro bhagavat-prapannaḥ । aceṣṭata prema-vibhinna-dhairyaḥ ।। vana-srag-āmodam avāpya mattā । gātraṃ sugātrī vraṇayāñcakāra ।।
kurvatī tava navaṃ guṇa-gānam । rādhikādya-dṛṣadāṃ suhṛdāṃ ca ।। sa vicukrośa tathādya nāradaḥ । danujā yena dhṛtā vililyire ।।
kararīva vraja-rāja-nanda । muhur ākrośad ihādya sundarī ।। prīṇite manasi vaiṇiko muniḥ । vapus troṭayaty akhila-yajña-sūtrakam ।।
śaṅkarasya divi huṅkṛti-svanaḥ । sādhu-vṛndam akarot sadā navam ।। udayati pūrṇe kalānidhau purataḥ । bhajate jṛmbhām aho citram ।।
vivṛddha-tṛṣṇā lalitākhya-cātakī । kṛṣṇāmbudākāram avekṣya cukṣubhe ।। aho paśyata nārīṇām api kṛṣṇe jagad-gurau । duranta-bhāvaṃ yo avidhyan mṛtyupāśān gṛhābhidhān ।।
bhuvi viluṭhāma naṭāma nirviśāma ।। śaṅke prema-bhujaṅgena daṣṭaḥ kaṣṭaṃ gato muniḥ । niścalasya yad etasya lālā sravati vaktrataḥ ।। aṭṭahāsaḥ hāsād bhinno aṭṭahāso ayaṃ citta-vikṣepa-sambhavaḥ ।।
cetas taṭe bhakti-latā praphullā । prasūna-puñjāś caṭulaṃ skhalanti ।। nanu murali tvayi phutkṛti-cchalena । sakhi tava ghūrṇayati vrajāmbujākṣīḥ ।।
mudhā priya-sakhīṃ prati tvam aśivaṃ kim āśaṅkase । varākṣi harir ity asau vitanute adya hikkā-bharam ।। vapur-utphullatā-raktodgamādyāḥ syuḥ pare api ye । atīva-viralatvāt te naivātra parikīrtitāḥ ।।
iti śrī-śrī-bhakti-rasāmṛta-sindhau dakṣiṇa-vibhāge bhakti-rasa-sāmānya-nirūpaṇe anubhāva-laharī dvitīyā । kṛṣna-sambandhibhiḥ sākṭāt kiñcid vā vyavadhānataḥ । bhāvaiś cittam ihākrāntaṃ sattvam ity ucyate budhaiḥ ।। sattvād asmāt samutpannā ye ye bhāvās te tu sāttvikāḥ ।
snigdhā digdhās tathā rukṣā ity amī trividhā matāḥ ।। tatra snigdhāḥ snigdhās tu sāttvikā mukhyā gauṇāś ceti dvidhā matāḥ ।। ākramān mukhyayā ratyā mukhyāḥ syuḥ sāttvikā amī । vijñeyaḥ kṛṣṇa-sambandhaḥ sākṣād evātra sūribhiḥ ।।
srajāṃ varāṃ kunda-viḍambi-dantī । gāndharvikā spandana-śūnya-gātrī ।। mukhyaḥ stambho ayam itthaṃ te jñeyāḥ svedādayo api ca ।। ratyākramaṇataḥ proktā gauṇās te gauṇa-bhūtayā ।
atra kṛṣṇasya sambandhaḥ syāt kiñcid vyavadhānataḥ ।। puri nīte puruṣottame purā । nṛpam ākrośati gokuleśvarī ।। imau gauṇau vaivarṇya-svara-bhedau ।
rati-dvaya-vinābhūtair bhāvair manasa ākramāt । jane jāta-ratau digdhās te ced raty-anugāminaḥ ।। sā niśānta-luṭhad-udbhaṭa-gātrīm । putram ākula-matir vicinoti ।।
kampo raty-anugāmitvād asau digdha itīryate ।। madhurāścarya-tad-vārtotpannair mud-vismayādibhiḥ । jātā bhaktopame rukṣā rati-śūnye jane kvacit ।। svaṃ ceṣṭayā hṛdayam atra vivṛṇvato api ।
tasyāṅgam utpulakitaṃ madhurais tadāsīt ।। rukṣo ayaṃ rati-śūnyatvād romāñcaṃ kathito budhaiḥ । mumukṣu-prabhṛtau pūrvaṃ yo ratābhyāsa īritaḥ ।। cittaṃ sattvībhavat prāṇe nyasyaty ātmānam udbhaṭam ।
prāṇas tu vikriyāṃ gacchan dehaṃ vikṣobhayaty alam । tadā stambhādayo bhāvā bhakta-dehe bhavanty amī ।। te stambha-sveda-romāñcāḥ svara-bhedo atha vepathuḥ । vaivarṇyam aśru pralaya ity aṣṭau sāttvikāḥ smṛtāḥ ।।
catvāri kṣmādi-bhūtāni prāṇo jātv avalambate । kadācit sva-pradhānaḥ san dehe carati sarvataḥ ।। stambhaṃ bhūmi-sthitaḥ prāṇas tanoty aśru-jalāśrayaḥ । tejasthaḥ sveda-vaivarṇye pralayaṃ viyad-āśrayaḥ ।।
svastha eva kramān manda-madhya-tīvratva-bheda-bhāk । romāñca-kampa-vaivarṇyāṇy atra trīṇi tanoty asau ।। bahir antaś ca vikṣobha-vidhāyitvād ataḥ sphuṭam । proktānubhāvatāmīṣāṃ bhāvatā ca manīṣibhiḥ ।।
stambho harṣa-bhayāścarya-viṣādāmarṣa-sambhavaḥ । tatra vāg-ādi-rāhityaṃ naiścalyaṃ śūnyatādayaḥ ।। līlāvaloka-pratilabdha-mānāḥ । dhiyo avatasthuḥ kila kṛtya-śeṣāḥ ।।
purataḥ prāṇa-parārdhataḥ parārdhyam । nayanā hanta babhūva niścalāṅgī ।। tato atikutukodvṛtya- stimitaikādaśendriyaḥ । tad-dhāmnābhūd ajas tūṣṇīṃ pūr-devy-antīva putrikā ।।
śiśoḥ śyāmasya paśyantī śailam abhraṃlihaṃ kare । tatra citrārpitevāsīd goṣṭhī goṣṭha-nivāsinām ।। pūrataḥ prekṣya viśantam acyutam । prakaṭaṃ citrapaṭāyate divi ।।
patri-mokṣam akṛpe kṛpī-sute । niṣkriyaḥ kṣaṇam abhūt kapi-dhvajaḥ ।। atha svedaḥ svedo harṣa-bhaya-krodhādi-jaḥ kleda-karas tanoḥ ।। mugdhākṣi cāturyam urīkaroṣi ।
svinnāsi bhinnā kusumāyudhena ।। harim ākruśya girā pragalbhayā । ajani svinna-tanuḥ sa raktakaḥ ।। samīkṣya śakraṃ saruṣo garutmataḥ ।
nipetur aṅgād ghana-nīra-bindavaḥ ।। romāñco ayaṃ kilāścarya-harṣotsāha-bhayādijaḥ । romṇām abhyudgamas tatra gātra-saṃsparśanādayaḥ ।। vilokya vailakṣyavatī mukhāntaḥ ।
tanu-ruhaiḥ kuḍmalitāṅga-yaṣṭiḥ ।। sparśotsavotpulakitāṅga-ruhair vibhāsi । āho varāha-vapuṣaḥ parirambhaṇena ।। śṛṅgaṃ kelir aṇārambhe raṇayaty agha-mardane ।
śrīdāmno yoddhu-kāmasya reme romāñcitaṃ vapuḥ ।। prekṣya tatra puruṣottamaṃ puraḥ । śiśriye vikaṭa-kaṇṭakāṃ tanum ।। visāda-vismayāmarṣa-harṣa-bhīty-ādi-sambhavam ।
vaisvaryaṃ svara-bhedaḥ syād eṣa gadgadikādikṛt ।। svayam ity ardha-viśīrṇa-jalpayā । ślathayantyā kila roditā sakhī ।। mukundam udvīkṣya vinamra-kandharaḥ ।
sa-vepathur gadgadayailatelayā ।। kṛṣṇaṃ tad-artha-vinivartita-sarva-kāmāḥ । saṃrambha-gadgada-giro abruvatānuraktāḥ ।। harṣād, yathā tatraiva hṛṣyat-tanūruho bhāva-pariklinnātma-locanaḥ ।।
girā gadgadayāstauṣīt sattvam ālambya sātvataḥ । praṇamya mūrdhnāvahitaḥ kṛtāñjali-puṭaḥ śanaiḥ ।। śrutvā mad-īritam udīrṇa-vivarṇa-bhāvaḥ । patrī mukunda tad anena sa hārito asti ।।
atha vepathuḥ vitrāsāmarṣa-harṣādyair vepathur gātra-laulya-kṛt ।। prekṣya vistṛta-bhujaṃ jighṛkṣayā । kampa-sampadam adhatta rādhikā ।। kṛṣṇādhikṣepa-jātena vyākulo nakulāmbujaḥ ।
cakampe drāg amarṣeṇa bhū-kampe girirāḍ iva ।। vihasasi kathaṃ hatāśe paśya bhayenādya kampamānāsmi । cañcalam upasīdantaṃ nivāraya vraja-pates tanayam ।। viṣāda-roṣa-bhīty-āder vaivarṇyaṃ varṇa-vikriyā ।
bhāva-jñair atra mālinya-kārśyādyāḥ parikīrtitāḥ ।। śvetīkṛtākhila-janaṃ viraheṇa tavādhunā । gokulaṃ kṛṣṇa devarṣeḥ śvetadvīpa-bhramaṃ dadhe ।। vīkṣya kaṃsa-sahajān udāyudhān ।
prodyad-indu-nibham ānanaṃ babhau ।। parvataṃ vara-mudasya līlayā । ūcivān manasi bhītim utthitām ।। viṣāde śvetimā proktā dhausaryaṃ kālimā kvacit ।
roṣe tu raktimā bhītyāṃ kālimā kvāpi śuklimā ।। raktimā lakṣyate vyakto harṣodreke api kutracit । atrāsārvatrikatvena naivāsyodāhṛtiḥ kṛtā ।। harṣa-roṣa-viṣādādyair aśru netre jalodgamaḥ ।
harṣaje aśruṇi śītatvam auṣṇyaṃ roṣādi-sambhave । sarvatra nayana-kṣobha-rāga-saṃmārjanādayaḥ ।। govinda-prekṣaṇākṣepi-bāṣpa-pūrābhivarṣiṇam । uccair anindad ānandam aravinda-vilocanā ।।
tasyāḥ susrāva netrābhyāṃ vāri praṇaya-kopajam । kuśeśaya-palāśābhyām avaśyāya-jalaṃ yathā ।। reje aśru-visrāvi ruṣoparaktam । sāndhya-tviṣā grastam ivendu-bimbam ।।
bhuvaṃ likhanty aśrubhir añjanāsitaiḥ । tasthāv adho-mukhy atiduḥkha-ruddha-vāk ।। pralayaḥ sukha-duḥkhābhyāṃ ceṣṭā-jñāna-nirākṛtiḥ । atrānubhāvāḥ kathitā mahī-nipatanādayaḥ ।।
milantaṃ harim ālokya latā-puñjād atarkitam । jñapti-śūnya-manā reje niścalāṅgī vrajāṅganā ।। anyāś ca tad-anudhyāna-nivṛttāśeṣa-vṛttayaḥ । nābhyajānan imaṃ lokam ātma-lokaṃ gatā iva ।।
sarve hi sattva-mūlatvād bhāvā yadyapi sāttvikāḥ । tathāpy amīṣāṃ sattvaika-mūlatvāt sāttvika-prathā ।। sattvasya tāratamyāt prāṇa-tanu-kṣobha-tāratamyaṃ syāt । tata eva tāratamyaṃ sarveṣāṃ sāttvikānāṃ syāt ।।
dhūmāyitās te jvalitā dīptā uddīpta-saṃjñitāḥ । vṛddhiṃ yathottaraṃ yāntaḥ sāttvikāḥ syuś catur-vidhāḥ ।। sā bhūri-kāla-vyāpitvaṃ bahv-aṅga-vyāpitā'pi ca । svarūpeṇa tathotkarṣa iti vṛddhis tridhā bhavet ।।
tatra netrāmbu-vaisvarya-varjānām eva yujyate । bahv-aṅga-vyāpitāmīṣāṃ tayoḥ kāpi viśiṣṭatā ।। tatrāśrūṇāṃ dṛg-aucchūnya-kāritvam avadātatā । tathā tārātivaicitrī-vailakṣaṇya-vidhāyitā ।
vaisvarṇyasya tu bhinnatve kauṇṭhya-vyākulatādayaḥ ।। bhinnatvaṃ sthāna-vibhraṃśaḥ kauṇṭhyaṃ syāt sanna-kaṇṭhatā । vyākulatvaṃ tu nānocca-nīca-gupta-viluptatā ।। prāyo dhūmāyitā eva rukṣās tiṣṭhanti sāttvikāḥ ।
snigdhās tu prāyaśaḥ sarve caturdhaiva bhavanty amī ।। mahotsavādi-vṛtteṣu sad-goṣṭhī-tāṇḍavādiṣu । jvalanty ullāsinaḥ kvāpi te rukṣā api kasyacit ।। sarvānanda-camatkāra-hetur bhāvo varo ratiḥ ।
ete hi tad-vinābhāvān na camatkāritāśrayāḥ ।। advitīyā amī bhāvā athavā sa-dvitīyakāḥ । īṣad-vyaktā apahnotuṃ śakyā dhūmāyitā matāḥ ।। pakṣmāgra-miśra-viralāśrur abhūt purodhāḥ ।
prasvinna-nāsikam uvāha mukhāravindam ।। te dvau trayo vā yugapad yāntaḥ suprakaṭāṃ daśām । śakyāḥ kṛcchreṇa nihnotuṃ jvalitā iti kīrtitāḥ ।। dṛśau sāsre piñchaṃ na paricinutaṃ satvara-kṛti ।
vanād vaṃśī-dhvāne parisaram avāpte śravaṇayoḥ ।। hriyā sadyo gūḍhāḥ sakhi vighaṭito vepathur api । tathāpy ūhāñcakre mama manasi rāgaḥ parijanaiḥ ।। prauḍhāṃ tri-caturā vyaktiṃ pañca vā yugapad-gatāḥ ।
saṃvarītum aśakyās te dīptā dhīrair udāhṛtāḥ ।। na gadgada-niruddha-vāk prabhur abhūd upaślokane । madhu-dviṣi parisphuraty avaśam-mūrtir āsīn muniḥ ।। sa-romāñce kampe himam anilam ākrośasi kutaḥ ।
nirābādhā rādhe vadati madanādhiṃ svara-bhidā ।। ekadā vyaktim āpannāḥ pañca-ṣāḥ sarva eva vā । ārūḍhā paramotkarṣam uddīptā iti kīrtitāḥ ।। dhatte kākubhir ākulaṃ vilapati mlāyaty analpoṣmabhiḥ ।
sadyas tad-viraheṇa muhyati muhur goṣṭhādhivāsī janaḥ ।। uddīptā eva sūddiptā mahā-bhāve bhavanty amī । sarva eva parāṃ koṭiṃ sāttvikā yatra bibhrati ।। kiṃ ca athātra sāttvikābhāsā vilikhyante catur-vidhāḥ ।।
raty-ābhāsa-bhavās te tu sattvābhāsa-bhavās tathā । niḥsattvāś ca pratīpāś ca yathā-pūrvam amī varāḥ ।। tatra ādyāḥ mumukṣu-pramukheṣv ādyā raty-ābhāsāt puroditāt ।। vārāṇasī-nivāsī kaścid ayaṃ vyāharan hareś caritam ।
yati-goṣṭhyām utpulakaḥ siñcati gaṇḍa-dvayīm asraiḥ ।। mud-vismayāder ābhāsaḥ prodyan jātyā ślathe hṛdi । sattvābhāsa iti proktaḥ sattvābhāsa-bhavās tataḥ ।। jaran-mīmāṃsakasyāpi śṛṇvataḥ kṛṣṇa-vibhramam ।
hṛṣṭāyamāna-manaso babhūvotpulakaṃ vapuḥ ।। kathaṃ kathana-cāturī-madhurimā gurur varṇyatām । niśamya vijayaṃ prabhor dadhati bāṣpa-dhārām amī ।। nisarga-picchila-svānte tad-abhyāsa-pare api ca ।
sattvābhāsaṃ vināpi syuḥ kvāpy aśru-pulakādayaḥ ।। niśamayato hari-caritaṃ na hi sukha-duḥkhādayo asya hṛdi bhāvāḥ । anabhiniveśāj jātā katham asravad asram aśrāntam ।। prakṛtyā śithilaṃ yeṣāṃ manaḥ picchilam eva vā ।
teṣv eva sāttvikābhāsaḥ prāyaḥ saṃsadi jāyate ।। atha pratīpāḥ hitād anyasya kṛṣṇasya pratīpāḥ krud-bhayādibhiḥ ।। tasya prasphuritauṣṭhasya raktādhara-taṭasya ca । vaktraṃ kaṃsasya roṣeṇa rakta-sūryāyate tadā ।।
siṣveda mallas tv adhi-bhāla-śukti । atyādarāt pādyam ivājahāra ।। niśamya kaṃsasya bhayātirekam । parimlāna-mukhas tadāsīt ।।
nāsty arthaḥ sāttvikābhāsa-kathane ko api yadyapi । sāttvikānāṃ vivekāya dik tathāpi pradarśitā ।। iti śrī-śrī-bhakti-rasāmṛta-sindhau dakṣiṇa-vibhāge bhakti-rasa-sāmānya-nirūpaṇe sāttvika-laharī tṛtīyā । athocyante trayas-triṃśad-bhāvā ye vyabhicāriṇaḥ ।
viśeṣeṇābhimukhyena caranti sthāyinaṃ prati ।। vāg-aṅga-sattva-sūcyā jñeyās te vyabhicāriṇaḥ । sañcārayanti bhāvasya gatiṃ sañcāriṇo api ।। unmajjanti nimajjanti sthāyiny amṛta-vāridhau ।
ūrmivad vardhayanty enaṃ yānti tad-rūpatāṃ ca te ।। nirvedo atha viṣādo dainyaṃ glāni-śramau ca mada-garvau । śaṅkā-trāsāvegā unmādāpasmṛtī tathā vyādhiḥ ।। moho mṛtir ālasyaṃ jāḍyaṃ vrīḍāvahitthā ca ।
smṛtir atha vitarka-cintā-mati-dhṛtayo harṣa utsukatvaṃ ca ।। augryam arṣāsūyāś cāpalyaṃ caiva nidrā ca । suptir bodha itīme bhāvā vyabhicāriṇaḥ samākhyātāḥ ।। mahārti-viprayogerṣyā-sad-vivekādi-kalpitam ।
svāvamānanam evātra nirveda iti kathyate । atra cintāśru-vaivarṇya-dainya-niḥśvasitādayaḥ ।। pālitair viphala-puṇya-phalair naḥ । svaṃ kuṭumbini haṭhāj juhavāma ।।
apuṣpite nīrasatāṃ prayāte । prāṇity apuṇyaḥ subalo dvirephaḥ ।। śravaṇayor alam aśravaṇir mama । sakhi vilocanayoś ca kilānayoḥ ।।
stotavyā yadi tāvat sā nāradena tavāgrataḥ । durbhago ayaṃ janas tatra kim artham anuśabditaḥ ।। rājya-śriyonnaddha-madasya bhūpateḥ । āsajjamānasya duranta-cintayā ।।
amaṅgalam api procya nirvedaṃ prathamaṃ muniḥ । mene amuṃ sthāyinaṃ śānta iti jalpanti kecana ।। iṣṭānavāpti-prārabdha-kāryāsiddhi-vipattitaḥ । aparādhādito api syād anutāpo viṣaṇṇatā ।।
atropāya-sahāyānusandhiś cintā ca rodanam । vilāpa-śvāsa-vaivarṇya-mukha-śoṣādayo api ca ।। mano-vṛttiś ceyaṃ smṛti-vidhuratā-paddhatim agāt । mayā hanta prāpto na bhajana-rucer apy avasaraḥ ।।
yatnena tair viracitā vana-mālikā ca । hā tāvad eva tarasā virarāma nidrā ।। katham asau na nigṛhya gṛhe dhṛtaḥ । vidhuritaṃ vidhum atra vidhitsati ।।
hy ahaṃ kiyān aiccham ivārcir agnau ।। syamantakam ahaṃ hṛtvā gato ghorāsyam antakam । karavai taraṇīṃ kāṃ vā kṣipto vaitaraṇīyam anu ।। duḥkha-trāsāparādhādyair anaurjityaṃ tu dīnatā ।
cāṭu-kṛn-māndya-mālinya-cintāṅga-jaḍimādi-kṛt ।। avitṛṣa-ṣaḍa-mitro labdha-śāntiḥ kathaṅcit । abhayam ṛtam aśokaṃ pāhi māpannam īśa ।। abhidravati mām īśa śaras taptāyaso vibho ।
kāmaṃ dahatu māṃ nātha mā me garbho nipātyatām ।। eṣo anukampyo mayi nāthavān iti ।। mā'nayaṃ bhoḥ kṛthās tvāṃ tu nanda-gopa-sutaṃ priyam । jānīmo aṅga vraja-ślāghyaṃ dehi vāsāṃsi vepitāḥ ।।
ojaḥ somātmakaṃ dehe bala-puṣṭi-kṛd asya tu । kṣayāccham ādhi-raty-ādyair glānir niṣprāṇatā matā । kampāṅga-jāḍya-vaivarṇya-kārśya-dṛg-bhramaṇādi-kṛt ।। goṣṭhāntar-madhuripu-kīrti-nartitauṣṭhī ।
kṛṣṇāya klama-bhara-niḥspṛhā babhūva ।। cāru puṣpa-paṭalaṃ vicinvatī । kānane kṣaṇam abhūn mṛgekṣaṇā ।। kṣīṇa-jīvanatayoccala-haṃsā ।
śuṣyati sma sarasī śucineva ।। kṛṣṇena talpāvaropitā sā । jyotsnā-kṛtānandam alindam āpa ।। adhva-nṛtya-ratādy-utthaḥ khedaḥ śrama itīryate ।
nidrā-svedāṅga-saṃmarda-jṛmbhāśvāsādi-bhāg asau ।। vrajājirāntar vraja-rāja-rājñī । babhūva gharmāmbu-karambitāṅgī ।। saṅgītonmukha-mukharair vṛtaḥ suhṛdbhiḥ ।
kurvāṇas taṭa-bhuvi tāṇḍavāni rāmaḥ ।। tāsām ativihāreṇa śrāntānāṃ vadanāni saḥ । prāmṛjat karuṇaḥ premṇā śantamenāṅga pāṇinā ।। viveka-hara ullāso madaḥ sa dvi-vidho mataḥ ।
madhu-pāna-bhavo anaṅga-vikriyā-bhara-jo api ca । gaty-aṅga-vāṇī-skhalana-dṛg-ghūrṇā-raktimādi-kṛt ।। pinasmi jagad-aṇḍakaṃ nanu hariḥ krudhaṃ dhāsyati । udeti mada-ḍambara-skhalita-cūḍam agre halī ।।
kṛ-kṛṣṇa vavada drutaṃ ha-ha-hasanti kiṃ vṛṣṇayaḥ । mada-skhalitam ālapan hala-dharaḥ śriyaḥ vaḥ kriyāt ।। uttamas tu madāc chete madhyo hasati pāyati । kaniṣṭhaḥ krośati svairaṃ puruṣaṃ vakti roditi ।।
mado api tri-vidhaḥ proktas taruṇādi-prabhedataḥ । atra nātyupayogitvād vistārya na hi varṇitaḥ ।। bhramati hasati rodity āsyam antardadhāti । nava-madana-madāndhā hanta gāndharvikeyam ।।
saubhāgya-rūpa-tāruṇya-guṇa-sarvottamāśrayaiḥ । iṣṭa-lābhādinā cānya-helanaṃ garva īryate ।। atra solluṇṭha-vacanaṃ līlānuttara-dāyitā । svāṅgekṣā nihnavo anyasya vacanāśravaṇādayaḥ ।।
hastam utkṣipya yāto asi balāt kṛṣṇa kim adbhutam । hṛdayād yadi niryāsi pauruṣaṃ gaṇayāmi te ।। dhanyā babhūva nitarām api yauvana-śrīḥ । dṛk-pātam ācaratu kṛṣṇa kathaṃ sakhī me ।।
dāmāni kāmaṃ dhṛta-rāmaṇīyakaiḥ । kṛṣṇo madīyāṃ hṛdi vismitaḥ srajam ।। vināyakānīkapa-mūrdhasu prabho ।। āsādya nandita-matir muhur uddhato asmi ।
vaikuṇṭha-nātha-karuṇām api nādya cetaḥ ।। svīya-cauryāparādhādeḥ para-krauryāditas tathā । svāniṣṭotprekṣaṇaṃ yat tu sā śaṅkety abhidhīyate । atrāsya-śoṣa-vaivarṇya-dik-prekṣā-līnatādayaḥ ।।
sa-dambham ambhoruha-sambhavas tadā । aṣṭābhir aṣṭau haritaḥ samīkṣate ।। nihnutya dūre yad ahaṃ prayātaḥ । śarmāṇi citte mama nirbhinatti ।।
yad-avadhi vṛṣṭim acīkaraḥ śacīśa । śriyam aviśaṅkam alaṅkuru tvam aindrīm ।। sahacari vallava-candra-viprayogaḥ । danujapater nagare yathāsya vāsaḥ ।।
śaṅkā tu pravara-strīṇāṃ bhīrutvād bhaya-kṛd bhavet ।। trāsaḥ kṣobho hṛdi taḍid-ghora-sattvogra-nisvanaiḥ । pārśvasthālamba-romāñca-kampa-stambha-bhramādi-kṛt ।। bāḍhaṃ niviḍayā sadyas taḍitā tāḍitekṣaṇaḥ ।
rakṣa kṛṣṇeti cukrośa ko api gopī-stanandhayaḥ ।। svaṃ puṅgavīkṛtya surāri-puṅgave । tamālam āliṅgya babhūva niścalā ।। visphūrjitaṃ diśi diśi prakaṭaṃ vṛkāṇām ।
sā netra-catvara-caraṃ ciram ācacāra ।। gātrotkampī manaḥ-kampaḥ sahasā trāsa ucyate । pūrvāpara-vicārotthaṃ bhayaṃ trāsāt pṛthag bhavet ।। cittasya sambhramo yaḥ syād āvego ayaṃ sa cāṣṭadhā ।
priyāpriyānala-marud-varṣotpāta-gajāritaḥ ।। priyotthe pulakaḥ sāntvaṃ cāpalyābhyudgamādayaḥ । apriyotthe tu bhū-pāta-vikrośa-bhramaṇādayaḥ ।। vyatyasta-gati-kampākṣi-mīlanāsrādayo agnije ।
vātaje ajāvṛti-kṣipra-gati-dṛṅ-mārjanādayaḥ ।। vṛṣṭijo dhāvana-cchatra-gātra-saṅkocanādi-kṛt । autpāte mukha-vaivarṇya-vismayo akaṇṭhitādayaḥ ।। gāje palāyanotkampa-trāsa-pṛṣṭhekṣaṇādayaḥ ।
arijo varma-śastrādi-grahāpasaraṇādikṛt ।। prekṣya vṛndāvanāt putram āyāntaṃ prasnuta-stanī । saṅkulā pulakair āsīd ākulā gokuleśvarī ।। śrutvācyutam upāyātaṃ nityaṃ tad-darśanotsukāḥ ।
tat-kathākṣipta-manaso babhūvur jāta-sambhramāḥ ।। iti ghora-dhvani-ghūrṇitā lapantī । tanayaṃ bhrāmyati sambhramād yaśodā ।। mahījayor madhyagam ūrdhva-netrā ।
biddhā vidheyaṃ na vidāñcakāra ।। gavyā gauravataḥ samīkṣya niviḍe tiṣṭhantam antar-vane । dīrghābhiḥ sura-dīrghikāmbu-laharīm arcibhir ācāmati ।। bhāṇḍīroddaṇḍa-śākhā-bhuja-tatiṣu gate tāṇḍavācārya-caryām ।
kṣauṇyām aprekṣya putraṃ vrajapati-gṛhiṇī paśya sambambhramīti ।। atyāsārātivātena paśavo jāta-vepanāḥ । gopā gopyaś ca śītārtā govindaṃ śaraṇaṃ yayuḥ ।। pratidiśam iha goṣṭhe vṛṣṭi-dhārāḥ patanti ।
sphuṭam asi tad-agārān mā sma bhūr niryiyāsuḥ ।। upari ghuranti ca hanta ghoram ulkāḥ । taṭam aṭatīty adhunā kim atra kuryām ।। mudira-sundara he purataḥ karī ।
hṛdayam āvijate pura-yoṣitām ।। gajena duṣṭa-sattvo anyaḥ paśv-ādir upalakṣyate ।। drāg andhaṅkaraṇaḥ surendra-sudṛśāṃ goṣṭhoddhūtaiḥ pāṃśubhiḥ । dragiṣṭhe muhur atra jāgrati bhuje vyagrāsi mātaḥ katham ।।
kvāyaṃ bāla-tamāla-kandala-mṛduḥ kandarpa-kāntaḥ śiśuḥ । hā goṣṭheśvari kīdṛg adya tapasāṃ pākas tavonmīlati ।। tūṇas tūṇo dhanur uta dhanur bhoḥ kṛpāṇī kṛpāṇī । rājñaḥ putrī bata hṛta-hṛtā kāminā vallavena ।।
āvegābhāsa evāyaṃ parāśrayatāpi cet । nāyakotkarṣa-bodhāya tathāpy atra nidarśitaḥ ।। atha unmādaḥ unmādo hṛd-bhramaḥ prauḍhānandāpad-virahādijaḥ ।। atrāṭṭa-hāso naṭanaṃ saṅgītaṃ vyartha-ceṣṭitam ।
pralāpa-dhāvana-krośa-viparīta-kriyādayaḥ ।। manthānakaṃ vidadhatī dadhi-rikta-pātre । devo api ruddha-hṛdayo dhavalaṃ dudoha ।। tarūn api cikitsakā iti viṣauṣadhaṃ pṛcchati ।
vrajendra-gṛhiṇī muhur bhrama-mayīm avasthāṃ gatā ।। vicikyur unmattakavad vanād vanam । bhūteṣu santaṃ puruṣaṃ vanaspatīn ।। unmādaḥ pṛthag ukto ayaṃ vyādhiṣv antarbhavann api ।
yat tatra vipralambhādau vaicitrīṃ kurute parām ।। adhirūḍhe mahā-bhāve mohanatvam upāgate । avasthāntaram āpto asau divyonmāda itīryate ।। duḥkhottha-dhātu-vaiṣamyādy-udbhūtaś citta-viplavaḥ ।
apasmāro atra patanaṃ dhāvanāsphoṭana-bhramāḥ । kampaḥ phena-srutir bāhu-kṣepaṇa-vikrośanādayaḥ ।। āghūrṇate luṭhati kujati līyate ca । beleva vṛṣṇi-tilaka vraja-rāja-rājñī ।।
daityas tasya suhṛttamaḥ pariṇatiṃ ghorāṃ gataḥ kām api । ghūrṇann arṇava-sīmni maṇḍalatayā bhrāmyan na viśrāmyati ।। unmādavad iha vyādhi-viśeṣo apy eṣa varṇitaḥ । parāṃ bhayānakābhāse yat karoti camatkṛtim ।।
doṣodreka-viyogādyair vyādhayo ye jvarādayaḥ । iha tat-prabhavo bhāvo vyādhir ity abhidhīyate । atra stambhaḥ ślathāṅgatva-śvāsottāpa-klamādayaḥ ।। dadhad-uru-jaḍimāni dhmāpitāny aṅgakāni ।
luṭhati dharaṇi-pṛṣṭhe goṣṭha-vāṭī-kuṭumbam ।। moho hṛn-mūḍhatā harṣād viśleṣād bhayatas tathā । viṣādādeś ca tatra syād dehasya patanaṃ bhuvi । śūnyendriyatvaṃ bhramaṇaṃ tathā niśceṣṭatā-mayaḥ ।।
tat-smāritānanta-hṛtākhilendriyaḥ । pratyāha taṃ bhāgavatottamottamam ।। nirīha-nikhilendriyāḥ pratinivṛtta-cid-vṛttayaḥ । vrajāmbuja-dṛśo abhajan kanaka-śālabhañjī-śriyam ।।
sahālībhir lebhe taralita-manā yāmuna-taṭīm । avasthā tastāra sphuṭam atha suṣupteḥ priya-sakhī ।। nirūpayan vānara-varya-ketuḥ । na gāṇḍīvaṃ khaṇḍita-dhīr viveda ।।
kṛṣṇaṃ mahā-baka-grastaṃ dṛṣṭvā rāmādayo arbhakāḥ । babhūvur indriyāṇīva vinā prāṇaṃ vicetasaḥ ।। asyānyatrātma-paryante syāt sarvatraiva mūḍhatā । kṛṣṇa-sphūrti-viśeṣas tu na kadāpy atra līyate ।।
viṣāda-vyādhi-santrāsa-samprahāra-klamādibhiḥ । prāṇa-tyāgo mṛtis tasyām avyaktākṣara-bhāṣaṇam । vivarṇa-gātratā-śvāsa-māndya-hikkādayaḥ kriyāḥ ।। vivṛṇvantaḥ kāye kim api nava-vaivarṇyam abhitaḥ ।
prajalpantaḥ prāṇān jahati mathurāyāṃ sukṛtinaḥ ।। kṣaṇa-vighaṭita-tāmyad-dṛṣṭi-khadyota-dīptiḥ । kṣayam agamad akasmāt pūtanā kāla-rātriḥ ।। prāyo atra maraṇāt pūrvā citta-vṛttir mṛtir matā ।
mṛtir atrānubhāvaḥ syād iti kenacid ucyate । kintu nāyaka-vīryārthaṃ śatrau maraṇam ucyate ।। sāmarthyasyāpi sad-bhāve kriyānunmukhatā hi yā । tṛpti-śramādi-sambhūtā tad-ālasyam udīryate ।।
atrāṅga-bhajo jṛmbhā ca kriyā dveṣo akṣi-mardanam । śayyāsanaika-priyatā tandrā-nidrādayo api ca ।। viprāṇāṃ nas tathā tṛptir āsīd govardhanotsave । nāśīrvāde api gopendra yathā syāt prabhaviṣṇutā ।।
prītaye mama vidhāya niyuddham । nāhavāya sahasāhvayatām amum ।। jāḍyam apratipattiḥ syād iṣṭāniṣṭha-śrutīkṣaṇaiḥ । virahādyaiś ca tan-mohāt pūrvāvasthāparāpi ca ।
atrānimiṣatā tūṣṇīm-bhāva-vismaraṇādayaḥ ।। pīyūṣam uttabhita-karṇa-puṭaiḥ pibantyaḥ । govindam ātmani dṛśāśru-kulāḥ spṛśantyaḥ ।। keśavasya giram arpita-śalyām ।
lakṣmaṇā kṣaṇam avartata tūṣṇīm ।। govindaṃ gṛham ānīya deva-deveśam ādṛtaḥ । pūjāyāṃ nāvidat kṛtyaṃ pramādopahato nṛpaḥ ।। yāvad ālakṣyate ketur yāvad reṇū rathasya ca ।
anuprasthāpitātmāno lekhyānīvopalakṣitāḥ ।। alaṅkṛtibhir ujjhitā bhuvi niviśya tatra sthitāḥ । sphuranti khala-devala-dvija-gṛhe surārcā iva ।। navīna-saṅgamākārya-stavāvajñādinā kṛtā ।
adhṛṣṭatā bhaved vrīḍā tatra maunaṃ vicintanam । avaguṇṭhana-bhū-lekhau tathādhomukhatādayaḥ ।। premāndhā vara-vapur arpaṇaṃ sakhi । vikrīte kariṇi kim aṅkuśe vivādaḥ ।।
vadanaṃ ca trapayā śacī-pate । katham agre mukham īkṣayiṣyasi ।। bhūri-sādguṇya-bhāreṇa stūyamānasya śauriṇā । uddhavasya vyarociṣṭa namrī-bhūtaṃ tadā śiraḥ ।।
vasanta-kusumaiś citraṃ sadā raivatakaṃ girim । priyā bhūtvā'priyā bhūtā kathaṃ drakṣyāmi taṃ punaḥ ।। atha avahitthā avahitthākāra-guptir bhaved bhāvena kenacit ।। atrāṅgādeḥ parābhyūha-sthānasya parigūhanam ।
anyatrekṣā vṛthā-ceṣṭā vāg-bhaṅgīty-ādayaḥ kriyāḥ ।। tathā coktam anubhāva-pidhānārtho avahitthaṃ bhāva ucyate ।। sahāsa-līlekṣaṇa-vibhrama-bhruvā । saṃstutya īṣat kupitā babhāṣire ।।
nīte praṇīta-mahasā madhusūdanena । sauśīlyataḥ kila na ko api vidāmbabhūva ।। duranta-bhāvāḥ parirebhire patim । vilajjatīnāṃ bhṛgu-varya vaiklavāt ।।
kā vṛṣasyati taṃ goṣṭha-bhujaṅgaṃ kula-pālikā । dūti yatra smṛte mūrtir bhītyā romāñcitā mama ।। gūḍhā gābhīrya-sampadbhir mano-gahvara-garbhagā । prauḍhāpy asyā ratiḥ kṛṣṇe durvitarkā parair abhūt ।।
smerāsyaiḥ sphuṭam iha narma nirmimāṇe । yatnena smitam atha saṃvavāra patrī ।। hetuḥ kaścid bhavet kaścid gopyaḥ kaścana gopanaḥ । iti bhāva-trayasyātra viniyogaḥ samīkṣyate ।।
hetutvaṃ gopanatvaṃ ca gopyatvaṃ cātra sambhavet । prāyeṇa sarva-bhāvānām ekaśo anekaśo api ca ।। yā syāt pūrvānubhūtārtha-pratītiḥ sadṛśekṣayā । dṛḍhābhyāsādinā vāpi sā smṛtiḥ parikīrtitā ।
bhaved atra śiraḥ-kampo bhrū-vikṣepādayo api ca ।। vilokya śyāmam ambhodam ambhoruha-vilocanā । smāraṃ smāraṃ mukunda tvāṃ smāraṃ vikramam anvabhūt ।। praṇidhāna-vidhim idānīm akurvato api pramādato hṛdi me ।
hari-pada-paṅkaja-yugalaṃ kvacit kadācit parisphurati ।। vimarṣāt saṃśayādeś ca vitarkas tūha ucyate । eṣa bhrū-ksepaṇa-śiro aṅguli-sañcālanādi-kṛt ।। na kaṇṭhe yan mālyaṃ kalayasi purastāt kṛtam api ।
sphuṭaṃ rādhā-netra-bhramara-vara vīryonnatir iyam ।। payodaḥ kiṃ vāmaṃ na yad iha niraṅko himakaraḥ । dhruvaṃ mūrdhany adrer vidhu-mukhi mukundo viharati ।। vinirṇayānta evāyaṃ tarka ity ūcire pare ।।
dhyānaṃ cintā bhaved iṣṭānāpty-aniṣṭāpti-nirmitam । śvāsādhomukha-bhūlekha-vaivarṇyān nidratā iha । vilāpottāpa-kṛśatā-bāṣpa-dainyādayo api ca ।। bimbādharāṇi caraṇena likhantyaḥ ।
tasthur mṛjantya uru-duḥkha-bharāḥ sma tūṣṇīm ।। katham api cirād adhyāsīnā praghāṇam aghāntaka । kim ahaha gṛhaṃ krīḍā-lubdha tvayādya visasmare ।। glapaya na mukha-padmaṃ tapta-bāṣpa-plavena ।
tava sutam aham eva drāk parāvartayāmi ।। atha matiḥ śāstrādīnāṃ vicārottham artha-nirdhāraṇaṃ matiḥ ।। atra kartavya-karaṇaṃ saṃśaya-bhramayoś chidā । upadeśaś ca śiṣyāṇām ūhāpohādayo api ca ।।
tāṃ tām eva hi devatāṃ paramikāṃ jalpantu kalpāvadhi । vyāpāreṣu vivecana-vyatikaraṃ nīteṣu niścīyate ।। ātmātmadaś ca jagatām iti me vṛto asi । dhvastāśiṣo abja-bhavanākapatīn kuto anye ।।
dhṛtiḥ syāt pūrṇatā jñāna-duḥkhābhāvottamāptibhiḥ । aprāptātīta-naṣṭārthān abhisaṃśocanādi-kṛt ।। aśnīmahi vayaṃ bhikṣām āśāvāso vasīmahi । śayīmahi mahī-pṛṣṭhe kurvīmahi kim īśvaraiḥ ।।
gāvaś ca dhāvanti paraḥ-parārdhāḥ । tṛptir mamābhūd gṛhamedhi-saukhye ।। hari-līlā-sudhā-sindhos taṭam apy adhitiṣṭhataḥ । mano mama catur-vargaṃ tṛṇāyāpi na manyate ।।
abhīṣṭekṣaṇa-lābhādi-jātā cetaḥ-prasannatā । harṣaḥ syād iha romāñcaḥ svedo aśru mukha-phullatā । āvegonmāda-jaḍatās tathā mohādayo api ca ।। tau dṛṣṭvā vikasad-vaktra-sarojaḥ sa mahāmatiḥ ।
pulakāñcita-sarvāṅgas tadākrūro abhavan mune ।। tatraikāṃsagataṃ bāhuṃ kṛṣṇasyotpalasaurabham । candanāliptam āghrāya hṛṣṭaromā cucumba ha ।। kālākṣamatvam autsukyam iṣṭekṣāpti-spṛhādibhiḥ ।
mukha-śoṣa-tvarā-cintā-niḥśvāsa-sthiratādikṛt ।। autsukya-viślathita-keśa-dukūla-baddhāḥ । draṣṭuṃ yayur yuvatayaḥ sma narendra-mārge ।। druta-gati harim ārāt prāpya kuñje smitākṣī ।
snapayati nija-dāsye rādhikā māṃ kadā nu ।। drāghayaty aghaharāgrataḥ kathām । gahvaraṃ druta-pada-kramaṃ yayau ।। aparādha-durukty-ādi- jātaṃ caṇḍatvam ugratā ।
vadha-bandha-śiraḥ-kampa-bhartsanottāḍanādi-kṛt ।। viracayati mad-īśe kilbiṣaṃ kāliyo api । sapadi danuja-hantuḥ kintu roṣād bibhemi ।। na hi danuja-ripor yaḥ prauṅdha-kīrter visoḍhum ।
śirasi pṛthuni tasya nyasyate savya-pādaḥ ।। khalāḥ kuru-kulādhamāḥ prabhum ajāṇḍa-koṭiṣv amī । haṭhād iha kaṭākṣayanty akhila-vandyam apy acyutam ।। atha amarṣaḥ adhikṣepāpamānādeḥ syād amarṣo asahiṣṇutā ।।
tatra svedaḥ śiraḥkampo vivarṇatvaṃ vicintanam । upāyānveṣaṇākrośa-vaimukhyottāḍanādayaḥ ।। kalyāṇī me nivasati vadhūḥ paśya pārśve navoḍhā । niḥśaṅkas tvaṃ bhramasi bhavitā nākulatvaṃ kuto me ।।
jane bhavati mad-vidhe paribhavo hi nātaḥ paraḥ । varāpi yad ayogyayā sphuṭam adūṣi tārākhyayā ।। ativilaṅghya te anty acyutāgatāḥ । kitava yoṣitaḥ kas tyajen niśi ।।
dveṣaḥ parodaye asūyānya-saubhāgya-guṇādibhiḥ । tatrerṣyānādarākṣepā doṣāropo guṇeṣv api । apavṛttis tiro-vīkṣā bhruvor bhaṅguratādayaḥ ।। kṛṣṇa-svahasta-likhitā nava-mañjarīti ।
vairī na ced bhavati vepathur antarāyaḥ ।। tasyā amūni naḥ kṣobhaṃ kurvanty uccaiḥ padāni yat । yaikāpahṛtya gopīnāṃ raho bhuṅkte acyutādharam ।। svayaṃ parājayaṃ prāptān kṛṣṇa-pakṣān vijitya naḥ ।
baliṣṭhā bala-pakṣāś ced durbalāḥ ke tataḥ kṣitau ।। rāga-dveṣādibhiś citta-lāghavaṃ cāpalaṃ bhavet । tatrāvicāra-pāruṣya-svacchandācaraṇādayaḥ ।। guptaḥ sametya pṛtanā-patibhiḥ parītaḥ ।
māṃ rākṣasena vidhinodvaha vīrya-śulkām ।। vaṃśī-pūreṇa kālindyāḥ sindhuṃ vindatu vāhitā । guror api puro nīvīṃ yā bhraṃśayati subhruvām ।। cintālasya-nisarga-klamādibhiś citta-mīlanaṃ nidrā ।
tatrāṅga-bhaṅga-jṛmbhā-jāḍya-śvāsākṣi-mīlanāni syuḥ ।। lohitāyati mārtaṇḍe veṇu-dhvanim aśṛṇvatī । cintayākrānta-hṛdayā nidadrau nanda-gehinī ।। dāmodarasya bandhana-karmabhir atiniḥsahāṅga-latikeyam ।
dara-vighūrṇitottamāṅgā kṛtāṅga-bhaṅgā vrajeśvarī sphurati ।। parihṛta-gṛha-vāstu-dvāra-bandhānubaddhāḥ । sukham avicalad-aṅgāḥ śerate paśya gopāḥ ।। saṅkrānta-dhātu-citrā suratānte sā nitānta-tāntā'dya ।
vakṣasi nikṣiptāṅgī harer viśākhā yayau nidrām ।। yuktāsya sphūrti-mātreṇa nirviśeṣeṇa kenacit । hṛn-mīlanāt puro avasthā nidrā bhakteṣu kathyate ।। suptir nidrā-vibhāvā syān nānārthānubhavātmikā ।
indriyoparati-śvāsa-netra-saṃmīlanādi-kṛt ।। darpaḥ sarpa-pates tad asya tarasā nirdhūyatām uddhūraḥ । niḥśvāsena darottaraṅgad-udaraṃ nidrāṃ gato lāṅgalī ।। atha bodhaḥ avidyā-moha-nidrāder dhvaṃsodbodhaḥ prabuddhatā ।।
avidyā-dhvaṃsato bodho vidyodaya-puraḥsaraḥ । aśeṣa-kleśa-viśrānti-svarūpāvagamādi-kṛt ।। buddhvā sadyaḥ satya-vijñāna-rūpam । sāndrānandākāram anveṣayāmi ।।
bodho moha-kṣayāc chabda-gandha-sparśa-rasair hareḥ । dṛg-unmīlana-romāñca-dharotthānādi-kṛd bhavet ।। kavalitendriya-vṛttir abhūd iyam । lalitayodamimīlad ihākṣiṇī ।।
vana-bhuvi śavalāṅgī śānta-niḥśvāsa-vṛttiḥ । pulakita-tanur eṣā pāṃśu-puñjād udasthāt ।। viśīryantyāḥ saura-pulina-vanam ālokya mama yaḥ । drutaṃ mūrcchām antaḥ sakhi sukha-mayīṃ pallavayati ।।
srastāṅga-yaṣṭir ajaniṣṭa sakhī visaṃjñā । nyastaṃ mayā mukha-puṭe pulakojjvalāsīt ।। bodho nidrākṣayāt svapna-nidrā-pūrti-svanādibhiḥ । tatrākṣi-mardanaṃ śayyā-mokṣo aṅga-valanādayaḥ ।।
na yāvad-vṛddhāyai sphuṭam abhidadhe tvac-caṭulatām । puro dṛṣṭvā gaurī namita-mukha-bimbā muhur abhūt ।। dūtī cāgāt tad-āgāraṃ jajāgāra ca rādhikā । tūrṇaṃ puṇyavatīnāṃ hi tanoti phalam udyamaḥ ।।
dūrād vidrāvayan nidrā-marālīr gopa-subhruvām । sāraṅga-raṅgadaṃ reje veṇu-vārida-garjitam ।। iti bhāvās trayas-triṃśat kathitā vyabhicāriṇaḥ । śreṣṭha-madhya-kaniṣṭheṣu varṇanīyā yathocitam ।।
mātsaryodvega-dambherṣyā viveko nirṇayas tathā । klaibyaṃ kṣamā ca kutukam utkaṇṭhā vinayo api ca ।। saṃśayo dhārṣṭyam ity ādyā bhāvā ye syuḥ pare api ca । ukteṣv antarbhavantīti na pṛthaktvena darśitāḥ ।।
asūyāyāṃ tu mātsaryaṃ trāse apy udvega eva tu । dambhas tathāvahitthāyām īrṣyāmarṣe matāv ubhau । viveko nirṇayaś cemau dainye klaibyaṃ kṣamā dhṛtau ।। autsukye kutukotkaṇṭhe lajjāyāṃ vinayas tathā ।
saṃśayo antarbhavet tarke tathā dhārṣṭyaṃ ca cāpale ।। eṣāṃ sañcāri-bhāvānāṃ madhye kaścana kasyacit । vibhāvaś cānubhāvaś ca bhaved eva parasparam ।। nirvede tu yatherṣyāyā bhaved atra vibhāvatā ।
asūyāyāṃ punas tasyā vyaktam uktānubhāvatā ।। autsukyaṃ prati cintāyāḥ kathitātrānubhāvatā । nidrāṃ prati vibhāvatvam evaṃ jñeyaḥ pare apy amī ।। eṣāṃ ca sāttvikānāṃ ca tathā nānā-kriyā-tateḥ ।
kārya-kāraṇa-bhāvas tu jñeyaḥ prāyeṇa lokataḥ ।। nindāyās tu vibhāvatvaṃ vaivarṇyāmarṣayor matam । asūyāyāṃ punas tasyāḥ kathitaivānubhāvatā ।। prahārasya vibhāvatvaṃ saṃmoha-pralayau prati ।
augryaṃ pratyanubhāvatvam evaṃ jñeyāḥ pare api ca ।। trāsa-nidrā-śramālasya-mada-bhid-bodha-varjinām । sañcāriṇām iha kvāpi bhaved raty-anubhāvatā ।। sākṣād-rater na sambandhaḥ ṣaḍbhis trāsādibhiḥ saha ।
syāt parasparayā kintu līlānuguṇatākṛte ।। vitarka-mati-nirveda-dhṛtīnāṃ smṛti-harṣayoḥ । bodha-bhid-dainya-suptīnāṃ kvacid rati-vibhāvatā ।। paratantrāḥ svatantrāś cety uktāḥ sañcāriṇo dvidhā ।।
tatra paratantrāḥ varāvaratayā proktāḥ paratantrā api dvidhā ।। tatra varaḥ sākṣād vyavahitaś ceti varo apy eṣa dvidhoditaḥ ।। tatra sākṣāt mukhyām eva ratiṃ puṣṇan sākṣād ity abhidhīyate ।। tanoti me nāma niśamya yasya ।
vyarthena kiṃ hanta dṛśor dvayena ।। atha vyavahitaḥ puṣṇāti yo ratiṃ gauṇīṃ sa vyavahito mataḥ ।। dhig astu me bhuja-dvandvaṃ bhīmasya parighopamam । mādhavākṣepiṇaṃ duṣṭaṃ yat pinaṣṭi na cedipam ।।
nirvedaḥ krodha-vaśyatvād ayaṃ vyavahito rateḥ ।। atha avaraḥ rasa-dvayasyāpy aṅgatvam agacchann avaro mataḥ ।। jaganti daṃṣṭrāsphuṭad-uttamāṅgaiḥ । na svaṃ viśuṣyan smarati sma jiṣṇuḥ ।।
ghora-kriyādy-anubhāvād ācchādya sahajāṃ ratim । durvarāvirabhūd bhītir moho ayaṃ bhī-vaśas tataḥ ।। sadaiva pāratantrye api kvacid eṣāṃ svatantratā । bhūpāla-sevakasyeva pravṛttasya kara-grahe ।।
bhāvajñai rati-śūnyaś ca raty-anusparśanas tathā । rati-gandhiś ca te tredhā svatantrāḥ parikīrtitāḥ ।। tatra rati-śūnyaḥ janeṣu rati-śūnyeṣu rati-śūnyo bhaved asau ।। dhig janma nas trivṛd-vidyāṃ dhig vrataṃ dhig bahujñatām ।
dhik kulaṃ dhik kriyā-dīkṣāṃ vimukhā ye tv adhokṣaje ।। atra svatantro nirvedaḥ । yaḥ svato rati-gandhena vihīno api prasaṅgataḥ । paścād ratiṃ spṛśed eṣa raty-anusparśano mataḥ ।।
gariṣṭhāriṣṭa-ṭaṅkārair vidhurā vadhirāyitā । hā kṛṣṇa pāhi pāhīti cukrośābhīra-bālikā ।। atra trāsaḥ । atha rati-gandhiḥ yaḥ svātantrye api tad-gandhaṃ rati-gandhir vyanakti saḥ ।।
saṅgopanāya na hi naptri vidhehi yatnam । rādhāvaguṇṭhita-mukhī tarasā tadāsīt ।। atra lajjā । ābhāsaḥ punar eteṣām asthāne vṛttito bhavet ।
prātikūlyam anaucityam asthānatvaṃ dvidhoditam ।। tatra prātikūlyam vipakṣe vṛttir eteṣāṃ prātikūlyam itīryate ।। hanti me hanta mama jīvita-nirviśeṣam । durjīvitena hata-kaṃsa-narādhipasya ।।
atra nirvedasyābhāsaḥ । goṣṭha-bhūbhṛd api loṣṭra-sodaraḥ । yena mūrkha jagadīśateryate ।। atrāsūyāyāḥ ।
asatyatvam ayogyatvam anaucityaṃ dvidhā bhavet । aprāṇini bhaved ādyaḥ tiryag-ādiṣu cāntimam ।। kṛṣṇena hanta mama tasya dhig astu janma । mṛdnan kariṣyati hariś caritārthatāṃ te ।।
atra nirvedasya । adhirohatu kaḥ pakṣī kakṣām aparo mamādya medhyasya । hitvāpi tārkṣya-paksaṃ bhajate pakṣaṃ harir yasya ।। atra garvasya ।
vahamāneṣv api sadā jñāna-vijñāna-mādhurīm । kadambādiṣu sāmānya-dṛṣṭy-ābhāsatvam ucyate ।। bhāvānāṃ kvacid utpatti-sandhi-śāvalya-śāntayaḥ । daśāś catasra etāsām utpattis tv iha sambhavaḥ ।।
lohitāyati niśamya yaśodā । prasrava-stimita-kañculikāsīt ।। atra harṣotpattiḥ । uṣasi sakhi tavālī mekhalā paśya bhāti ।
dṛśam anṛju kirantī rādhikā vaḥ punātu ।। atrāsūyotpattiḥ । atha sandhiḥ sarūpayor bhinnayor vā sandhiḥ syād bhāvayor yutiḥ ।। tatra sarūpayoḥ sandhiḥ sandhiḥ sarūpayos tatra bhinna-hetūtthayor mataḥ ।।
gokuleśa-gṛhiṇī patitāṅgīm । hanta niścala-tanuḥ kṣaṇam āsīt ।। atrāniṣṭeṣṭa-saṃvīkṣākṛtayor jāḍyayor yutiḥ । atha bhinnayoḥ bhinnayor hetunaikena bhinnenāpy upajātayoḥ ।।
durvāracāpalo ayaṃ dhāvann antar bahiś ca goṣṭhasya । śiśur akutaścid bhītir dhinoti hṛdayaṃ dunoti ca me ।। tatra harṣa-śaṅkayoḥ । sutam utphulla-vilocanaṃ puraḥ ।
himam uṣṇaṃ ca jalaṃ dṛśor dadhe ।। atra harṣa-viṣādayoḥ sandhiḥ । ekena jāyamānānām anekena ca hetunā । bahūnām api bhāvānāṃ sandhiḥ sphuṭam avekṣyate ।।
haṭhād antaḥ-smerāṃ taralatara-tārojjvala-kalām । dṛśaṃ nyasyanty asmin jayati vṛṣabhānoḥ kula-maṇiḥ ।। atra harṣautsukya-garvāmarṣāsūyānāṃ sandhiḥ । nikaṭa-bhuvi tathāgre tarka-bhāk smera-padmām ।
mahasi vinata-vakra-prasphura-mlāna-vaktrā ।। atra lajjāmarṣa-harṣa-viṣādānāṃ sandhiḥ । atha śāvalyam śavalatvaṃ tu bhāvānāṃ saṃmardaḥ syāt parasparam ।। ātiṣṭheyaṃ tam eva drutam atha śaraṇaṃ kuryur etan na vīrāḥ ।
kuryām adyaiva gatvā vraja-bhuvi kadanaṃ hā tataḥ kampate dhīḥ ।। atra garva-viṣāda-dainya-mati-smṛti-śaṅkāmarṣa-trāsānāṃ śāvalyam । vidyeyaṃ mama kiṅkarī-kṛta-nṛpā kālas tu sarvaṅkaraḥ । sadmany eva hariṃ bhajeya hṛdayaṃ vṛndāṭavī karṣati ।।
atra nirveda-garva-śaṅkā-dhṛti-viṣāda-maty-autsukyānāṃ śāvalyam । atha śāntiḥ atyārūḍhasya bhāvasya vilayaḥ śāntir ucyate ।। tam aghaharaṃ gahane gaveṣayantaḥ । vraja-śiśavaḥ pulakojjvalā babhūvuḥ ।।
atra viṣāda-śāntiḥ । śabdārtha-rasa-vaicitrī vāci kācana nāsti me । yathā-kathañcid evoktaṃ bhāvodāharaṇaṃ param ।। trayastriṃśad ime aṣṭau ca vakṣyante sthāyinaś ca ye ।
mukhya-bhāvābhidhās tv eka-catvāriṃśad amī smṛtāḥ ।। śarīrendriya-vargasya vikāraṇāṃ vidhāyakāḥ । bhāvāvirbhāva-janitāś citta-vṛttaya īritāḥ ।। kvacit svābhāviko bhāvaḥ kaścid āgantukaḥ kvacit ।
yas tu svābhāviko bhāvaḥ sa vyāpyāntar-bahiḥ-sthitaḥ ।। mañjiṣṭhādye yathā dravye rāgas tan-maya īkṣyate । atra syān nāma-mātreṇa vibhāvasya vibhāvatā ।। etena sahajenaiva bhāvenānugatā ratiḥ ।
eka-rūpāpi yā bhakter vividhā pratibhāty asau ।। āgantukas tu yo bhāvaḥ paṭādau raktimeva saḥ । tais tair vibhāvair evāyaṃ dhīyate dīpyate api ca ।। vibhāvanādi-vaiśiṣṭyād bhaktānāṃ bhedatas tathā ।
prāyeṇa sarva-bhāvānāṃ vaiśiṣṭyam upajāyate ।। vividhānāṃ tu bhaktānāṃ vaiśiṣṭyād vividhaṃ manaḥ । mano anusārād bhāvānāṃ tāratamyaṃ kilodaye ।। citte gariṣṭhe gambhīre mahiṣṭhe karkaśādike ।
samyag-unmīlitāś cāmī na lakṣyante sphuṭaṃ janaiḥ ।। citte laghiṣṭhe cottāne kṣodiṣṭhe komalādike । manāg-unmīlitāś cāmī lakṣyante bahir ulbaṇāḥ ।। gariṣṭhaṃ svarṇa-piṇḍābhaṃ laghiṣṭhaṃ tula-piṇḍavat ।
citta-yugme atra vijñayā bhāvasya pavanopamā ।। gambhīraṃ sindhuvac cittam uttānaṃ palvalādivat । citta-dvaye atra bhāvasya mahādri-śikharopamā ।। pattanābhaṃ mahiṣṭhaṃ syāt kṣodiṣṭhaṃ tu kuṭiravat ।
citta-yugme atra bhāvasya dīpenebhena vopamā ।। karkaśaṃ trividhaṃ proktaṃ vajraṃ svarṇaṃ tathā jatu । citta-traye atra bhāvasya jñeyā vaiśvānaropamā ।। atyanta-kaṭhinaṃ vajram akutaścana mārdavam ।
īdṛśaṃ tāpasādīnāṃ cittaṃ tāvad avekṣyate ।। svarṇaṃ dravati bhāvāgnes tāpenātigarīyasā । jatu dravatvam āyāti tāpa-leśena sarvataḥ ।। komalaṃ ca tridhaivoktaṃ madanaṃ navanītakam ।
amṛtaṃ ceti bhāvo atra prāyaḥ sūryātapāyate ।। draved atrādya-yugalam ātapena yathāyatham । dravībhūtaṃ svabhāvena sarvadaivāmṛtaṃ bhavet । govinda-preṣṭha-varyāṇāṃ cittaṃ syād amṛtaṃ kila ।।
kṛṣṇa-bhakti-viśeṣasya gariṣṭhatvādibhir guṇaiḥ । samavetaṃ sadāmībhir dvitrair api mano bhavet ।। kintu suṣṭhu mahiṣṭhatvaṃ bhāvo bāḍham upāgataḥ । sarva-prakāram evedaṃ cittaṃ vikṣobhayaty alam ।।
ahāryāṃ maryādāṃ dadhad api harer āspadam api । vikāraṃ na sphāraṃ jala-nidhir ivendau prabhavati ।। iti śrī-śrī-bhakti-rasāmṛta-sindhau dakṣiṇa-vibhāge bhakti-rasa-sāmānya-nirūpaṇe vyabhicāri-laharī caturthī ।। aviruddhān viruddhāṃś ca bhāvān yo vaśatāṃ nayan ।
su-rājeva virājeta sa sthāyī bhāva ucyate ।। sthāyī bhāvo atra sa proktaḥ śrī-kṛṣṇa-viṣayā ratiḥ । mukhyā gauṇī ca sā dvedhā rasa-jñaiḥ parikīrtitā ।। śuddha-sattva-viśeṣātmā ratir mukhyeti kīrtitā ।
mukhyāpi dvi-vidhā svārthā parārthā ceti kīrtyate ।। aviruddhaiḥ sphuṭaṃ bhāvaiḥ puṣṇāty ātmānam eva yā । viruddhair duḥkha-glāniḥ sā svārthā kathitā ratiḥ ।। aviruddhaṃ viruddhaṃ ca saṅkucantī svayaṃ ratiḥ ।
yā bhāvam anugṛhṇāti sā parārthā nigadyate ।। śuddhā prītis tathā sakhyaṃ vātsalyaṃ priyatety asau । svaparārthyaiva sā mukhyā punaḥ pañca-vidhā bhavet ।। vaiśiṣṭyaṃ pātra-vaiśiṣṭyād ratir eṣopagacchati ।
yathārkaḥ pratibimbātmā sphaṭikādiṣu vastuṣu ।। sāmānyāsau tathā svacchā śāntiś cety ādimā tridhā । eṣāṅga-kampatā-netrāmīlanonmīlanādi-kṛt ।। kañcid viśeṣam aprāptā sādhāraṇa-janasya yā ।
bālikadaiś ca kṛṣṇe syāt sāmānyā sā ratir matā ।। asmin mathurā-vīthyām udayati madhure virocane purataḥ । kathasva sakhe mradimānaṃ mānasa-madanaṃ kim eti mama ।। tri-varṣā bālikā seyaṃ varṣīyasi samīkṣyatām ।
yā puraḥ kṛṣṇam ālokya huṅkurvaty abhidhāvati ।। tat-tat-sādhanato nānā-vidha-bhakti-prasaṅgataḥ । sādhākānāṃ tu vaividhyaṃ yāntī svacchā ratir matā ।। yadā yādṛśī bhakte syād āsaktis tādṛśaṃ tadā ।
rūpaṃ sphaṭikavad dhatte svacchāsau tena kīrtitā ।। kvacit tanaya ity avan kvacana kānta ity ullasan । abhūd vividha-sevayā vividha-vṛttir āryo dvijaḥ ।। anācānta-dhiyāṃ tat-tad-bhāva-niṣṭhā sukhārṇave ।
āryāṇām atiśuddhānāṃ prāyaḥ svacchā ratir bhavet ।। atha śāntiḥ mānase nirvikalpatvaṃ śama ity abhidhīyate ।। vihāya viṣayonmukhyaṃ nijānanda-sthitir yataḥ । ātmanaḥ kathyate so atra svabhāvaḥ śama ity asau ।।
prāyaḥ śama-pradhānānāṃ mamatā-gandha-varjitā । paramātmatayā kṛṣṇe jātā śānta-ratir matā ।। devarṣi-vīṇayā pīte hari-līlā-mahotsave । sanakasya tanau kampo brahmānubhavino apy abhūt ।।
apara-vargānubhavaṃ kilāvadhīrya । paramaṃ brahma didṛkṣate mano me ।। agrato vakṣyamāṇais tu svādaiḥ prīty-ādi-saṃśrayaiḥ । rater asyā asamparkād iyaṃ śuddheti bhaṇyate ।।
atha bheda-trayī hṛdyā rateḥ prīty-ādir īryate । gāḍhānukūlatotpannā mamatvena sadāśritā ।। kṛṣṇa-bhakteṣv anugrāhya-sakhi-pūjyeṣv anukramāt । tri-vidheṣu trayī prītiḥ sakhyaṃ vatsalatety asau ।।
atra netrādi-phullatva-jṛmbhaṇodghūrṇanādayaḥ । kevalā saṅkulā ceti dvi-vidheyaṃ rati-trayī ।। raty-antarasya gandhena varjitā kevalā bhavet । vrajānuge rasālādau śrīdāmādau vayasyake ।
gurau ca vrajanāthādau krameṇaiva sphuraty asau ।। eṣāṃ dvayos trayāṇāṃ vā sannipātas tu saṅkulā । udbhavādau ca bhīmādau mathurādau krameṇa sā । yasyādhikyaṃ bhaved yatra sa tena vyapadiśyate ।।
svasmād bhavanti ye nyūnās te anugrāhyā harer matāḥ । ārādhyatvātmikā teṣāṃ ratiḥ prītir itīritā ।। tatrāsakti-kṛd anyatra prīti-saṃhāriṇī hy asau ।। narake vā narakāntaka prakāmam ।
caraṇau te maraṇe api cintayāmi ।। ye syus tulyā mukundasya te sakhāyaḥ satāṃ matāḥ । sāmyād viśrambha-rūpaiṣāṃ ratiḥ sakhyam ihocyate । parihāsa-prahāsādi-kāriṇīyam ayantraṇā ।।
nimeṣa-viśleṣa-vidīrṇa-mānasāḥ । dūrād ahaṃpūrvikayādya remire ।। dāmodara tvam iha darpa-dhurā daridraḥ । devyai hriye trayam adāyi jvalāñjalīnām ।।
guravo ye harer asya te pūjyā iti viśrutāḥ । anugraha-mayī teṣāṃ ratir vātsalyam ucyate । idaṃ lālana-bhavyāśīś cibuka-sparśanādi-kṛt ।। kaṃsasya kiṅkara-gaṇair girito apy udagraiḥ ।
bālaḥ prayāty avirataṃ bata kiṃ karomi ।। cibukāgre dadhatī dayārdra-dhīḥ । sthiti-bhājaṃ vraja-rāja-gehinī ।। mitho harer mṛgākṣyāś ca sambhogasyādi-kāraṇam ।
madhurāpara-paryāyā priyatākhyoditā ratiḥ । asyāṃ kaṭākṣa-bhrū-kṣepa-priya-vāṇī-smitādayaḥ ।। ciram utkuṇṭhita-manaso rādhā-mura-vairiṇoḥ ko api । nibhṛta-nirīkṣaṇa-janmā pratyāśā-pallavo jayati ।।
yathottaram asau svāda-viśeṣollāsa-mayy api । ratir vāsanayā svādvī bhāsate kāpi kasyacit ।। vibhāvotkarṣajo bhāva-viśeṣo yo anugṛhyate । saṅkucantyā svayaṃ ratyā sa gauṇī ratir ucyate ।।
hāso vismaya utsāhaḥ śokaḥ krodho bhayaṃ tathā । jugupsā cety asau bhāva-viśeṣaḥ saptadhoditaḥ ।। api kṛṣṇa-vibhāvatvam ādya-ṣaṭkasya sambhavet । syād dehādi-vibhāvatvaṃ saptamyās tu rater vaśāt ।।
hāsādāv atra bhinne api śuddha-sattva-viśeṣataḥ । parārthāyā rater yogād rati-śabdaḥ prayujyate ।। hāsottarā ratir yā syāt sā hāsa-ratir ucyate । evaṃ vismaya-raty-ādyā vijñeyā ratayaś ca ṣaṭ ।।
kañcit kālaṃ kvacid bhakte hāsādyāḥ sthāyitām amī । ratyā cāru-kṛtā yānti tal-līlādy-anusārataḥ ।। tasmād aniyatādhārāḥ sapta sāmayikā ime । sahajā api līyante baliṣṭhena tiraskṛtāḥ ।।
kāpy avyabhicarantī sā svādhārān sva-svarūpataḥ । ratir ātyantika-sthāyī bhāvo bhakta-jane a khile । syur etasyā vinā-bhāvād bhāvāḥ sarve nirarthakāḥ ।। vipakṣādiṣu yānto api krodhādyāḥ sthāyitāṃ sadā ।
labhante rati-śūnyatvān na bhakti-rasa-yogyatām ।। aviruddhair api spṛṣṭā bhāvaiḥ sañcāriṇo akhilāḥ । nirvedādyā vilīyante nārhanti sthāyitāṃ tataḥ ।। ity ato mati-garvādi-bhāvānāṃ ghaṭate na hi ।
sthāyitā kaiścid iṣṭāpi pramāṇaṃ tatra tad-vidaḥ ।। sapta hāsādayas tv ete tais tair nītāḥ supuṣṭatām । bhakteṣu sthāyitāṃ yānto rucir ebhyo vitanvate ।। aṣṭānām eva bhāvānāṃ saṃskārādhāyitā matā ।
tat-tiraskṛta-saṃskārāḥ pare na sthāyitocitāḥ ।। ceto-vikāso hāsaḥ syād vāg-veṣehādi-vaikṛtāt । sa dṛg-vikāsana-sauṣṭha-kapola-spandanādikṛt ।। kṛṣṇa-sambandhi-ceṣṭotthaḥ svayaṃ saṅkucad-ātmanā ।
pratyānugṛhyamāṇo ayaṃ hāso hāsa-ratir bhavet ।। sakhī tava nirargalā tad api me mukhaṃ jighrati । vadaty ajani dūtikā hasita-rodhane na kṣamā ।। lokottarārtha-vīkṣāder vismayaś citta-vistṛtiḥ ।
atra syur netra-vistāra-sādhūkti-pulakādayaḥ । pūrvokta-rītyā niṣpannaḥ sa vismaya-ratir bhavet ।। lasac-chrīvatsāṅkaḥ pṛthu-bhuja-catuṣkair dhṛta-ruciḥ । para-brahmollāsān vahati kim idaṃ hanta kim idam ।।
stheyasī sādhubhiḥ ślāghya-phale yuddhādi-karmaṇi । satvarā mānasāsaktir utsāha iti kīrtyate ।। kālānavekṣaṇaṃ tatra dhairya-tyāgodyamādayaḥ । siddhaḥ pūrvokta-vidhinā sa utsāha ratir bhavet ।।
nikvāṇair iha mukharī-kṛtāmbarāyām । śrīdāmā parikaram udbhaṭaṃ babandha ।। śokas tv iṣṭa-viyogādyaiś citta-kleśa-bharaḥ smṛtaḥ । vilāpa-pāta-niḥśvāsa-mukha-śoṣa-bhramādi-kṛt ।
pūrvokta-vidhinaivāyaṃ siddhaḥ śoka-ratir bhavet ।। bhṛśam anutapta-dhiyo aśru-pūrṇa-mukhyaḥ । pavana upārata-pāṃśu-varṣa-vege ।। tanayaṃ prāṇa-sahasra-vallabham ।
dhig imāṃ martya-tanoḥ kaṭhoratām ।। prātikūlyādibhiś citta-jvalanaṃ krodha īryate । pāruṣya-bhrū-kuṭī-netra-lauhityādi-vikāra-kṛt ।। evaṃ pūrvoktavat-siddhaṃ viduḥ krodha-ratiṃ budhāḥ ।
dvidhāsau kṛṣṇa-tad-vairi-bhāvatvena kīrtitā ।। rādhikā-maṇi-saraṃ paricitya । bhaṅga-bhīmatara-dṛṣṭir dadarśa ।। harim abhyudyati tīvra-heti-bhāji ।
dviṣato abhūd bhrū-kuṭī-payoda-rekhā ।। bhayaṃ cittāticāñcalyaṃ mantu-ghorekṣaṇādibhiḥ । ātma-gopana-hṛcchoṣa-vidrava-bhramaṇādikṛt ।। niṣpannaṃ pūrvavad idaṃ budhā bhaya-ratiṃ viduḥ ।
eṣāpi krodha-rativad dvi-vidhā kathitā budhaiḥ ।। śauriṇā sadasi gāndinī-sutaḥ । tatra śuṣyad-adharaḥ klamaṃ yayau ।। dvāri vārida-nibhe vṛṣāsure ।
kampra-mūrtir abhavad vrajeśvarī ।। jugupsā syād ahṛdyānubhavāc citta-nimīlanam । tatra niṣṭhīvanaṃ vaktra-kūṇanaṃ kutsanādayaḥ । rater anugrahāj jātā sā jugupsā-ratir matā ।।
nava-nava-rasa-dhāmany udyataṃ rantum āsīt । bhavati mukha-vikāraḥ suṣṭhu-niṣṭhīvanaṃ ca ।। ratitvāt prathamaikaiva sapta hāsādayas tathā । ity aṣṭau sthāyino yāvad rasāvasthāṃ na saṃśritāḥ ।।
cet svatantrās trayas-triṃśad bhaveyur vyabhicāriṇaḥ । ihāṣṭau sāttvikāś caite bhāvākhyās tān asaṅkhyakāḥ ।। kṛṣṇānvayād guṇātīta-prauḍhānanda-mayā api । bhānty amī triguṇotpanna-sukha-duḥkha-mayā iva ।।
tatra sphuranti hrī-bodhotsāhādyāḥ sāttvikā iva । tathā rājasavad-garva-harṣa-supti-hasādayaḥ । viṣāda-dīnatā-moha-śokādyās tāmasā iva ।। prāyaḥ sukha-mayāḥ śītā uṣṇā duḥkha-mayā iha ।
citreyaṃ paramānanda-sāndrāpy uṣṇā ratir matā ।। śītair bhāvair baliṣṭhais tu puṣṭā śītāyate hy asau । uṣṇais tu ratir atyuṣṇā tāpayantīva bhāsate ।। ratir dvidhāpi kṛṣṇādyaiḥ śrutair avagataiḥ smṛtaiḥ ।
tair vibhāvāditāṃ yadbhis tad-bhakteṣu raso bhavet ।। yathā dadhy-ādikaṃ dravyaṃ śarkarā-maricādibhiḥ । saṃyojana-viśeṣeṇa rasālākhyo raso bhavet ।। tad atra sarvathā sākṣāt kṛṣṇādy-anubhavādbhutaḥ ।
prauḍhānanda-camatkāro bhaktaiḥ ko apy anurasyate ।। sa raty-ādi-vibhāvādyair ekībhāva-mayo api san । jñapta-tat-tad-viśeṣaś ca tat-tad-udbhedato bhavet ।। pratīyamānāḥ prathamaṃ vibhāvādyās tu bhāgaśaḥ ।
gacchanto rasa-rūpatvaṃ militā yānty akhaṇḍatām ।। yathā marica-khaṇḍāder ekībhāve prapānake । udbhāsaḥ kasyacit kvāpi vibhāvādes tathā rase ।। rate kāraṇa-bhūtā ye kṛṣṇa-kṛṣṇa-priyādayaḥ ।
stambhādyāḥ kāra-bhūtāś ca nirvedādyāḥ sahāyakāḥ ।। hitvā kāraṇa-kāryādi-śabda-vācyatvam atra te । rasodbodhe vibhāvādi-vyapadeśatvam āpnuyuḥ ।। rates tu tat-tad-āsvāda-viśeṣāyātiyogyatām ।
vibhāvayanti kurvantīty uktā dhīrair vibhāvakāḥ ।। tāṃ cānubhāvayanty antas tadvanty āsvāda-nirbharām । ity uktā anubhāvās te kaṭākṣādyāḥ sa-sāttvikāḥ ।। sañcārayanti vaicitrīṃ nayante tāṃ tathā-vidhām ।
ye nirvedādayo bhāvās te tu sañcāriṇo matāḥ ।। eteṣāṃ tu tathā-bhāve bhagavat-kāvya-nāṭyayoḥ । sevām āhuḥ paraṃ hetuṃ kecit tat-pakṣa-rāgiṇaḥ ।। kintu tatra sudustarka-mādhuryādbhuta-sampadaḥ ।
rater asyāḥ prabhāvo ayaṃ bhavet kāraṇam uttamam ।। mahā-śakti-vilāsātmā bhāvo acintya-svarūpa-bhāk । raty-ākhyā ity ayaṃ yukto na hi tarkeṇa bādhitum । bhāratādy-uktir eṣā hi prāktanair apy udāhṛtā ।।
prakṛtibhyaḥ paraṃ yac ca tad acintyasya lakṣaṇam ।। vibhāvatādīn ānīya kṛṣṇādīn mañjulā ratiḥ । etair eva tathābhūtaiḥ svaṃ saṃvardhayati sphuṭam ।। yathā svair eva salilaiḥ paripūrya balāhakān ।
ratnālayo bhavaty ebhir vṛṣṭais tair eva vāridhiḥ ।। nave raty-aṅkure jāte hari-bhaktasya kasyacit । vibhāvatvādi-hetutvaṃ kiñcit tat kāvya-nāṭyayoḥ ।। harer īṣac-chruti-vidhau rasāsvādaḥ satāṃ bhavet ।
rater eva prabhāvo ayaṃ hetus teṣāṃ tathākṛtau ।। mādhuryādy-āśrayatvena kṛṣṇādīṃs tanute ratiḥ । tathānubhūyamānās te vistīrṇāṃ kurvate ratim ।। atas tasya vibhāvādi-catuṣkasya rater api ।
atra sāhāyikaṃ vyaktaṃ mitho ajasram avekṣyate ।। kintv etasyāḥ prabhāvo api vairūpye sati kuñcati । vairūpyas tu vibhāvāder anaucityam udīryate ।। alaukikyā prakṛtyeyaṃ sudurūhā rasa-sthitiḥ ।
yatra sādhāraṇatayā bhāvāḥ sādhu sphuranty amī ।। eṣāṃ sva-para-sambandha-niyamānirṇayo hi yaḥ । sādhāraṇyaṃ tad evoktaṃ bhāvānāṃ pūrva-sūribhiḥ ।। tad uktaṃ śrī-bharatena śaktir asti vibhāvādeḥ kāpi sādhāraṇī-kṛtau । pramātā tad-abhedena svaṃ yayā pratipadyate ।। iti ।
duḥkhādayaḥ sphuranto api jātu bhāntaḥ svīyatayā hṛdi । prauḍhānanda-camatkāra-carvaṇām eva tanvate ।। parāśrayatayāpy ete jātu bhāntaḥ sukhādayaḥ । hṛdaye paramānanda-sandoham upacinvate ।।
sad-bhāvaś ced vibhāvādeḥ kiñcin-mātrasya jāyate । sadyaś catuṣṭayākṣepāt pūrṇataivopapadyate ।। ratiḥ sthitānukāryeṣu laukikatvādi-hetubhiḥ । rasaḥ syān neti nāṭya-jñā yad āhur yuktam eva tat ।।
alaukikī tv iyaṃ kṛṣṇa-ratiḥ sarvādbhutādbhutā । yoge rasa-viśeṣatvaṃ gacchanty eva hari-priye ।। viyoge tv adbhutānanda-vivartatvaṃ dadhaty api । tanoty eṣā pragāḍhārti-bharābhāsatvam ūrjitā ।।
tatrāpi vallavādhīśa-nandanālambanā ratiḥ । sāndrānanda-camatkāra-paramāvadhir iṣyate ।। yat-sukhaugha-lavāgastyaḥ pibaty eva sva-tejasā । remaśa-mādhurī-sākṣātkārānandābdhim apy alam ।।
paramānanda-tādātmyād ratyāder asya vastutaḥ । rasasya sva-prakāśatvam akhaṇḍatvaṃ ca sidhyati ।। pūrvam uktād dvidhā bhdedān mukhya-gauṇatayā rateḥ । bhaved bhakti-raso apy eṣa mukhya-gauṇatayā dvidhā ।।
pañcadhāpi rater aikyān mukhyas tv eka ihoditaḥ । saptadhātra tathā gauṇa iti bhakti-raso aṣṭadhā ।। mukhyas tu pañcadhā śāntaḥ prītaḥ preyāṃś ca vatsalaḥ । madhuraś cety amī jñeyā yathā-pūrvam anuttamāḥ ।।
hāsyo adbhutas tathā vīraḥ karuṇo raudra ity api । bhayānakaḥ sa bībhatsa iti gauṇaś ca saptadhā ।। evaṃ bhakti-raso bhedād dvayor dvādaśadhocyate । vastutas tu purāṇādau pañcadhaiva vilokyate ।।
śvetaś citro aruṇaḥ śoṇaḥ śyāmaḥ pāṇḍura-piṅgalau । gauro dhūmras tathā raktaḥ kālo nītaḥ kramād amī ।। kapilo mādhavopendrau nṛsiṃho nanda-nandanaḥ । balaḥ kūrmas tathā kalkī rāghavo bhārgavaḥ kiriḥ ।
mīna ity eṣu kathitāḥ kramād dvādaśa devatāḥ ।। pūrter vikāra-vistāra-vikṣepa-kṣobhatas tathā । sarva-bhakti-rasāsvādaḥ pañcadhā parikīrtitaḥ ।। pūrtiḥ śānte vikāśas tu prītādiṣv api pañcasu ।
vīre adbhute ca vistāro vikṣepaḥ karuṇograyoḥ । bhayānake atha bībhatse kṣobho dhīrair udāhṛtaḥ ।। akhaṇḍa-sukha-rūpatve apy eṣām asti kvacit kvacit । raseṣu gahanāsvāda-viśeṣaḥ ko apy anuttamaḥ ।।
pratīyamānā apy ajñair grāmyaiḥ sapadi duḥkhavat । karuṇādyā rasāḥ prājñaiḥ prauḍhānanda-mayā matāḥ ।। alaukika-vibhāvatvaṃ nītebhyo rati-līlayā । sad-uktyā ca sukhaṃ tebhyaḥ syāt suvyaktam iti sthitiḥ ।।
karuṇādāv api rase jāyate yat paraṃ sukham । sucetasām anubhavaḥ pramāṇaṃ tatra kevalam ।। sarvatra karuṇākhyasya rasasyaivopapādanāt । bhaved rāmāyaṇādīnām anyathā duḥkha-hetutā ।।
tathātve rāma-pādābja-prema-kallola-vāridhiḥ । prītyā rāmāyaṇaṃ nityaṃ hanumān śṛṇuyāt katham ।। sañcārī syāt samāno vā kṛṣṇa-ratyāḥ suhṛd-ratiḥ । adhikā puṣyamāṇā ced bhāvollāsā ratiḥ ।।
phalgu-vairāgya-nirdagdhāḥ śuṣka-jñānāś ca haitukāḥ । mīmāṃsakā viśeṣeṇa bhaktyāsvāda-bahirmukhāḥ ।। ity eṣa bhakti-rasikaś caurād iva mahā-nidhiḥ । jaran-mīmāṃsakād rakṣyaḥ kṛṣṇa-bhakti-rasaḥ sadā ।।
sarvathaiva durūho ayam abhaktair bhagavad-rasaḥ । tat-pādāmbuja-sarvasvair bhaktair evānurasyate ।। vyatītya bhāvanā-vartma yaś camatkāra-kāra-bhūḥ । hṛdi sattvojjvale bāḍhaṃ svadate sa raso mataḥ ।।
bhāvanāyāḥ pade yas tu budhenānanya-buddhinā । bhāvyate gāḍha-saṃskāraiś citte bhāvaḥ sa kathyate ।। gopāla-rūpa-śobhāṃ dadhad api raghunātha-bhāva-vistārī । tuṣyatu sanātanātmā daikṣiṇa-vibhāge sudhāmbunidheḥ ।।
iti śrī-śrī-bhakti-rasāmṛta-sindhau dakṣiṇa-vibhāge bhakti-rasa-sāmānya-nirūpaṇe sthāyi-bhāva-laharī pañcamī । dakṣiṇa-vibhāgaḥ samāptaḥ ।। dhṛta-mugdha-rūpa-bhāro bhāgavatārpita-pṛthu-premā । sa mayi sanātana-mūrtis tanotu puruṣottamas tuṣṭim ।।
rasāmṛtābdher bhāge atra tṛtīye paścimābhidhe । mukhyo bhakti-rasaḥ pañcavidhaḥ śāntādīr īryate ।। ato atra pāñcavidhyena laharyaḥ pañca kīrtitāḥ । athāmī pañca lakṣyante rasāḥ śāntādayaḥ kramāt ।।
sthāyī śānti-ratir dhīraiḥ śānta-bhakti-rasaḥ smṛtaḥ ।। prāyaḥ sva-sukha-jātīyaṃ sukhaṃ syād atra yoginām । kintv ātma-saukhyam aghanaṃ ghanaṃ tv īśam ayaṃ sukham ।। tatrāpīśa-svarūpānubhavasyaivoru-hetutā ।
dāsādi-van-mano-jñatva-līlāder na tathā matā ।। tatra ālambanāḥ caturbhujaś ca śāntāś ca asminn ālambanā matāḥ ।। ānanda-rāśir akhilātma-sindhu-taraṅgaḥ । pratyak-padāt paramahaṃsa-muner mano api ।।
saccidānanda-sāndrāṅga ātmārāma-śiromaṇiḥ । paramātmā paraṃ brahma śamo dāntaḥ śucir vaśī ।। sadā svarūpa-samprāpto hatāri-gati-dāyakaḥ । vibhur ity ādi guṇavān asminn ālambano hariḥ ।।
śāntāḥ syuḥ kṛṣṇa-tat-preṣṇha-kāruṇyena ratiṃ gatāḥ । ātmārāmās tadīyādhva-baddha-śraddhāś ca tāpasāḥ ।। ātmārāmās tu sanaka-sananda-mukhā matāḥ । prādhānyāt sanakādīnāṃ rūpaṃ bhaktiś ca kathyate ।।
te pañcaṣābda-bālābhāś catvāras tejasojjvalāḥ । gaurāṅgā vāta-vasanāḥ prāyeṇa sahacāriṇaḥ ।। gate kim api vastuni svayam adīpi tāvat sukham । mukunda sukha-cid-ghanā tava babhūva sākṣāt-kṛtiḥ ।।
bhaktir muktyaiva nirvighnety ātta-yukta-viraktatāḥ । anujjhita-mumukṣā ye bhajante te tu tāpasāḥ ।। vasānaḥ kaupīnaṃ racita-phala-kandāśana-ruciḥ । cidānandaṃ jyotiḥ kṣaṇam iva vineṣyāmi rajanīḥ ।।
bhaktātmārāma-karuṇā prapañcenaiva tāpasāḥ । śāntākhya-bhāva-candrasya hṛd-ākāśe kalāṃ śritāḥ ।। śrutir mahopaniṣadāṃ vivikta-sthāna-sevanam । antar-vṛtti-viśeṣo asya sphūrtis tattva-vivecanam ।।
vidyāśakti-pradhānatvaṃ viśva-rūpa-pradarśanam । jñāni-bhaktena saṃsargo brahma-satrādayas tathā । eṣv asādhāraṇāḥ proktā budhair uddīpanā amī ।। kurvantaḥ śruti-śirasāṃ śrutiṃ śruta-jñāḥ ।
yogīndrāḥ pulaka-bhṛto navāpy avāpuḥ ।। pādābja-tulasī-gandhaḥ śaṅkha-nādo mura-dviṣaḥ । puṇya-śailaḥ śubhāraṇyaṃ siddha-kṣetraṃ svarāpagā ।। viṣayādi-kṣayiṣṇutvaṃ kālasyākhila-hāritā ।
ityādy uddīpanā sādhāraṇās teṣāṃ kilāśritaiḥ ।। kiñjalka-miśra-tulasī-makaranda-vāyuḥ । saṅkṣobham akṣara-juṣām api citta-tanvoḥ ।। nāsāgra-nyasta-netratvam avadhūta-viceṣṭitam ।
yuga-mātrekṣita-gatir jñāna-mudrā-pradarśanam ।। harer dviṣy api na dveṣo nātibhaktiḥ priyeṣv api । siddhatāyās tathā jīvan-mukteś ca bahu-mānitā ।। nairapekṣyaṃ nirmamatā nirahaṅkāritā kathā ।
maunam ity ādayaḥ śītāḥ syur asādhāraṇāḥ kriyāḥ ।। spanda-bandhura-śirā virājate । asya nūnam avagāhate hariḥ ।। jṛmbhāṅga-moṭanaṃ bhakter upadeśo harer natiḥ ।
stavādayaś ca dāsādyaiḥ śītāḥ sādhāraṇāḥ kriyāḥ ।। bhāvāmbara-maṇir udeti yogīndra । jṛmbhām avalambate bhavataḥ ।। atha sāttvikāḥ romāñca-sveda-kampādyāḥ sāttvikāḥ pralayaṃ vinā ।।
kṣobhayan sapadi biddha-samādhiḥ । pudgale pulaka-pālim anaiṣīt ।। eṣāṃ nirabhimānānāṃ śarīrādiṣu yoginām । sāttvikās tu jvalanty eva na tu dīptā bhavanty amī ।।
sañcārino atra nirvedo dhṛtir harṣo matiḥ smṛtiḥ । viṣādotsukatāvega-vitarkādyāḥ prakīrtitāḥ ।। vṛthā gato bata ciraṃ kālaḥ ।। atha sthāyī atra śānti-ratiḥ sthāyī samā sāndrā ca sā dvidhā ।।
samādhau yoginas tasminn asamprajñāta-nāmani । līlayā mayi labdhe asya babhūvotkampinī tanuḥ ।। āvirbhūto nirvikalpe samādhau । mayy ānandaḥ sāndratāṃ koṭidhāsīt ।।
śānto dvidhaiṣa pārokṣya-sākṣātkāra-vibhedataḥ ।। munīśvara purātanī parama-yogacaryāpy asau । vilocana-camatkṛtiṃ kathaya kiṃ nu nirmāsyati ।। sāndraṃ mahaḥ pathi vilocanayor yadāsīt ।
na pratyag-ātmani mano ramate pureva ।। bata sākṣāt-karaṇa-pramodataḥ । katarad brahma-vido api vidyate ।। mūrdhnā ruddha-dṛg-aśrubhiḥ pulakito drāg eṣa līna-vrataḥ ।
mudrābhiḥ prakaṭīkaroty avamatiṃ yogī svarūpa-sthitau ।। bhavet kadācit kutrāpi nanda-sūnoḥ kṛpā-bharaḥ । prathamaṃ jñāna-niṣṭho api so atraiva ratim udvahet ।। svānanda-siṃhāsana-labdha-dīkṣāḥ ।
dāsī-kṛtā gopa-vadhū-viṭena ।। tat-kāruṇya-ślathībhūta-jñāna-saṃskāra-santatiḥ । eṣa bhakti-rasānanda-nipuṇaḥ syād yathā śukaḥ ।। śamasya nirvikāratvān nāṭyajñair naiṣa manyate ।
śānty-ākhyāyā rater atra svīkārān na virudhyate ।। śamo man-niṣṭhatā buddher iti śrī-bhagavad-vacaḥ । tan-niṣṭhā durghaṭā buddher etāṃ śānta-ratiṃ vinā ।। nāsti yatra sukhaṃ duḥkhaṃ na dveṣo na ca matsaraḥ ।
samaḥ sarveṣu bhūteṣu sa śāntaḥ prathito rasaḥ ।। sarvathaivam ahaṅkāra-rahitatvaṃ vrajanti cet । atrāntarbhāvam arhanti dharma-vīrādayas tadā ।। sthāyinam eke tu nirveda-sthāyinaṃ pare ।
śāntam eva rasaṃ pūrve prāhur ekam anekadhā ।। nirvedo viṣaye sthāyi tattva-jñānodbhavaḥ sa cet । iṣṭāniṣṭa-viyogāpti-kṛtas tu vyabhicāry asau ।। iti śrī-śrī-bhakti-rasāmṛta-sindhau paścima-vibhāge mukhya-bhakti-rasa-pañcaka-nirūpaṇe śānta-bhakti-rasa-laharī prathamā ।
śrīdhara-svāmibhiḥ spaṣṭam ayam eva rasottamaḥ । raṅga-prasaṅge sa-premakākhyaḥ prakīrtitaḥ ।। rati-sthāyitayā nāma-kaumudī-kṛdbhir apy asau । śāntatvenāyam evāddhā sudevādyaiś ca varṇitaḥ ।।
ātmocitair vibhāvādyaiḥ prītir āsvādanīyatām । nītā cetasi bhaktānāṃ prīti-bhakti-raso mataḥ ।। anugrāhyasya dāsatvāl lālyatvād apy ayaṃ dvidhā । bhidyate sambhrama-prīto gaurava-prīta ity api ।।
dāsābhimānināṃ kṛṣṇe syāt prītiḥ sambhramottarā । pūrvavat puṣyamāṇo ayaṃ sambhrama-prīta ucyate ।। tatra ālambanāḥ hariś ca tasya dāsāś ca jñeyā ālambanā iha ।। ālambano asmin dvibhujaḥ kṛṣṇo gokula-vāsiṣu ।
anyatra dvi-bhujaḥ kvāpi kutrāpy eṣu catur-bhujaḥ ।। nidhāya muralīṃ sphurat-puraṭa-nindi paṭṭāmbaraḥ । prabhur divi divaukaso bhuvi dhinoti naḥ kiṅkarān ।। kara-yuga-bhāg arikambur ambudābhaḥ ।
ravi-śaśi-maṇḍala-maṇḍitaś cakāsti ।। sakhyenojjvalitais tathā jalajayor āḍhyaś caturbhir bhujaiḥ । māṃ vyasmārayad eṣa kaṃsa-vijayī vaikuṇṭha-goṣṭhī-śriyam ।। brahmāṇḍa-koṭi-dhāmaika-roma-kūpaḥ kṛpāmbudhiḥ ।
avicintya-mahā-śaktiḥ sarva-siddhi-niṣevitaḥ ।। avatārāvalī-bījaṃ sadātmārāma-hṛd-guṇaḥ । īśvaraḥ paramārādhyaḥ sarvajñaḥ sudṛḍha-vrataḥ ।। samṛddhimān kṣamā-śīlaḥ śaraṇāgata-pālakaḥ ।
dakṣiṇaḥ satya-vacano dakṣaḥ sarva-śubhaṅkaraḥ ।। pratāpī dhārmikaḥ śāstra-cakṣur bhakta-suhṛttamaḥ । vadānyas tejasā yuktaḥ kṛtajñaḥ kīrti-saṃśrayaḥ ।। varīyān balavān prema-vaśya ity ādibhir guṇaiḥ ।
yutaś catur-vidheṣv eṣa dāseṣv ālambano hariḥ ।। dāsās tu praśritās tasya nideśa-vaśa-vartiṇaḥ । viśvastāḥ prabhutā-jñāna-vinamrita-dhiyaś ca te ।। iha tulanām aparaḥ prayāti nāsya ।
hita-caritān hari-sevakān bhajadhvam ।। caturdhāmī adhikṛtāśrita-pāriṣadānurāgāḥ ।। brahma-śaṅkara-śakrādyāḥ proktā adhikṛtā budhaiḥ । rūpaṃ prasiddham evaiṣāṃ tena bhaktir udīryate ।।
taṃ kaḥ stauty eṣa dhātā praṇamati viluṭhan kaḥ kṣitau vāsavo ayam । kālindī jāmbavatyāṃ tridaśa-paricayaṃ jāla-randhrād vyatānīt ।। atha āśritāḥ te śaraṇyā jñāni-carāḥ sevā-niṣṭhās tridhāśritāḥ ।। vijñātārthās tvad-anubhavataḥ prāsya kecin mumukṣām ।
vṛndāraṇyotsava kila vayaṃ deva sevemahi tvām ।। tatra śaraṇyāḥ śaraṇyāḥ kāliya-jarāsandha-baddha-nṛpādayaḥ ।। prabhu-vara mayy adbhutādya te karuṇā । yad ahaṃ pada-mudrayojjvalitaḥ ।।
teṣāṃ jātā mayi na karuṇā na trapā nopaśāntiḥ । tvām āyātaḥ śaraṇam abhayaṃ māṃ niyuṅkṣvātma-dāsye ।। ye mumukṣāṃ parityajya harim eva samāśritāḥ । śaunaka-pramukhās te tu proktā jñāni-carāḥ budhaiḥ ।।
ekena bhāty eṣa bhavo guṇena । kṛtādya no yena kṛśā mumukṣā ।। teṣām āstāṃ hṛdaya-kuhare śuddha-cinmātra ātmā । megha-śyāmaḥ kanaka-paridhiḥ paṅkajākṣo ayam ātmā ।।
mūlato bhajanāsaktāḥ sevā-niṣṭhā itīritāḥ । candradhvajo harihayo bahulāśvas tathā nṛpāḥ । ikṣvākuḥ śrutadevāś ca puṇḍarīkādayaś ca te ।। śūnyodyāne nayati vihagān apy alaṃ bhikṣu-caryām ।
sevāyāṃ te sphuṭam aghahara śraddhayā gardhito asmi ।। uddhavo dāruko jaitraḥ śrutadevaś ca śatrujit । nandopananda-bhadrādyāḥ pārṣadā yadu-pattane ।। niyuktāḥ santy amī mantra-sārathyādiṣu karmasu ।
tathāpi kvāpy avasare paricaryāṃ ca kurvate । kauraveṣu tathā bhīṣma-parīkṣid-vidurādayaḥ ।। tridiveśāvali-jaitra-kānti-leśāḥ । pracurālaṅkaraṇojjvalā jayanti ।।
śaṅkā-pañca-lavaṃ madād agaṇayan kālāgni-rudrād api । dvāri dvāravatī-purasya purataḥ sevotsukas tiṣṭhati ।। eteṣāṃ pravaraḥ śrīmān uddhavaḥ prema-viklavaḥ ।। labdhenāñcitam ambareṇa ca lasad-gorocanā-rociṣā ।
mukhyaṃ pāriṣadeṣu bhakti-laharī-ruddhaṃ bhajāmy uddhavam ।। sindhuṃ prārthayate bhuvaṃ tanutarāṃ brahmāṇḍa-koṭīśvaraḥ । vikrīḍaty asakṛd vicitra-caritaḥ so ayaṃ prabhur mādṛśām ।। sarvadā paricaryāsu prabhor āsakta-cetasaḥ ।
purasthāś ca vrajasthāś cety ucyate anugā dvidhā ।। sucandro maṇḍanaḥ stambaḥ sutambādyāḥ purānugāḥ । eṣāṃ pārṣadavat prāyo rūpālaṅkāraṇādayaḥ ।। dhuvati kila sucandraś cāmaraṃ candra-cārum ।
vidadhati paricaryāḥ sādhavo mādhavasya ।। raktakaḥ patrakaḥ patrī madhukaṇṭho madhuvrataḥ । rasāla-suvilāsāś ca premakando marandakaḥ ।। ānandaś candrahāsaś ca payodo vakulas tathā ।
rasadaḥ śāradādyāś ca vrajasthā anugā matāḥ ।। puraṭa-javā-madhuliṭ-paṭīra-bhāsaḥ । vraja-pati-nandana-kiṅkarān namāmi ।। varair agurubhir jalaṃ racaya vāsitaṃ vārida ।
parāga-paṭalī gavāṃ diśam arundha paurandarīm ।। vrajānugeṣu sarveṣu varīyān raktako mataḥ ।। kharvitoru-śata-parvikā-rucam । rakta-kaṇṭham anuyāmi raktakam ।।
vraja-yuvarājatayā gate prasiddhim । paṭṭimaratā ratir uttamā mamāstu ।। dhūryo dhīraś ca vīraś ca tridhā pāriṣad-ādikaḥ ।। kṛṣṇe asya preyasī-varge dāsādau ca yathāyatham ।
yaḥ prītiṃ tanute bhaktaḥ sa dhūrya iha kīrtyate ।। sarvaḥ prāṇa-samānatāṃ pracinute tad-bhakti-bhājāṃ gaṇaḥ । prītiṃ tat-praṇate khare apy avidadhad yaḥ svāsthyam ālambate ।। āśritya preyasīm asya nātisevāparo api yaḥ ।
tasya prasāda-pātraṃ syān mukhyaṃ dhīraḥ sa ucyate ।। yadukula-kamalārka tvat-prasāda-śriye api । parijana-nikhilāntaḥ-pātinī me yad-ākhyā ।। kṛpāṃ tasya samāśritya prauḍhāṃ nānyam apekṣate ।
atulāṃ yo vahan kṛṣṇe prītiṃ vīraḥ sa ucyate ।। kumāra-makara-dhvajād api na kiñcid āste phalam । priyā pariṣad-agrimāṃ na gaṇayāmi bhāmām api ।। sva eva dhiṣṇye abhiratasya kiṃ tayā ।।
eteṣu tasya dāseṣu trividheṣv āśritādiṣu । nitya-siddhāś ca siddhāś ca sādhakāḥ parikīrtitaḥ ।। anugrahasya samprāptis tasyāṅghri-rajasāṃ tathā । bhuktāvaśiṣṭa-bhaktāder api tad-bhakta-saṅgatiḥ ।
ity ādayo vibhāvāḥ syur eṣv asādhāraṇā matāḥ ।। kṛṣṇasya paśyata kṛpāṃ kṛpādyāḥ kṛpaṇe mayi । dhyeyo asau nidhane hanta dṛśor adhvānam abhyagāt ।। muralī-śṛṅgayoḥ svānaḥ smita-pūrvāvalokanam ।
guṇotkarṣa-śrutiḥ padma-padāṅka-nava-nīradāḥ । tad-aṅga-saurabhādyās tu sarvaiḥ sādhāraṇā matāḥ ।। etasyākṣi-sahasrataḥ surapater aśrūṇi sasrur bhuvi । dūrāt paśyata deva-mātṛkam abhūd vṛndāṭavī-maṇḍalam ।।
sarvataḥ svaniyogānām ādhikyena parigrahaḥ । īrṣyā-lavena cāspṛṣṭā maitrī tat-praṇate jane । tan-niṣṭhādyāḥ śītāḥ syur eṣv asādhāraṇāḥ kriyāḥ ।। akṣodīyān antarāyo vyadhāyi ।।
udbhāsvarāḥ puroktā ye tathāsya suhṛd-ādayaḥ । virāgādyāś ca ye śītāḥ proktāḥ sādhāraṇās tu te ।। śrutadevo acyutaṃ prāptaṃ svagṛhān janako yathā । natvā munīṃś ca saṃhṛṣṭo dhunvan vāso nanarta ha ।।
prema-nāṭya-guruṇāsi pāṭhitaḥ । citrayasy ahaha cāraṇān api ।। atha sāttvikāḥ stambhādyāḥ sāttvikāḥ sarve prītādi-tritaye matāḥ ।। stambham adbhutam asau bhajamānaḥ ।
stambhatāṃ vahati vaiṣṇava-varyaḥ ।। bibhran muhuḥ prema-vibhinnayā dhiyā । prahṛṣṭa-romā nṛpa gadgadākṣaram ।। harṣo dhṛtiś cātra nirvedo atha viṣaṇṇatā ।
dainyaṃ cintā smṛtiḥ śaṅkā matir autsukya-cāpale ।। vitarkāvega-hrī-jāḍya-mohonmādāvahitthikāḥ । bodhaḥ svapnaḥ klamo vyādhir mṛtiś ca vyabhicāriṇaḥ ।। itareṣāṃ madādīnāṃ nātipoṣakatā bhavet ।
yoge trayaḥ syur dhṛty-antā ayoge tu klamādayaḥ । ubhayatra pare śeṣā nirvedādyāḥ satāṃ matāḥ ।। prīty-utphulla-mukhāḥ procur harṣa-gadgadayā girā । pitaraṃ sarva-suhṛdam avitāram ivārbhakāḥ ।।
patito daṇḍa-praṇāma-śata-kāmaḥ । punar utthānaṃ visasmāra ।। aśoṣayan manas tasya mlāpayan mukha-paṅkajam । ādhis tad-virahe deva grīṣme sara ivāṃśumān ।।
ye sarvadā yadupateḥ padayoḥ patanti । dūre muhūrtam api yā na vilokate tam ।। sambhramaḥ prabhutā-jñānāt kampaś cetasi sādaraḥ । anenaikyaṃ gatā prītiḥ sambhrama-prītir ucyate ।
eṣā rase atra kathitā sthāyi-bhāvatayā budhaiḥ ।। āśritādeḥ puraivoktaḥ prakāro rati-janmani । tatra pāriṣadādes tu hetuḥ saṃskāra eva hi । saṃskārodbodhakās tasya darśana-śravaṇādayaḥ ।।
eṣā tu sambhrama-prītiḥ prāpnuvaty uttarottaram । vṛddhiṃ premā tataḥ snehas tato rāga iti tridhā ।। mamādyāmaṅgalaṃ naṣṭaṃ phalavāṃś caiva me bhavaḥ । yan namasye bhagavato yogi-dhyeyāṅghri-paṅkajam ।।
kalinda-nandinī-kula-kadamba-vana-vallabham । kadā namaskariṣāmi gopa-rūpaṃ tam īśvaram ।। hrāsa-śaṅkā-cyutā baddha-mūlā premeyam ucyate । asyānubhāvāḥ kathitās tatra vyasanitādayaḥ ।।
aṇimādi-saukhya-vīcīm avīci-duḥkha-pravāhaṃ vā । naya māṃ vikṛtir na hi me tvat-pada-kamalāvalambasya ।। mayā hṛta-jagat-trayo apy atanu-kaitavaṃ tanvatā । arajyata sa mayy aho dviguṇam eva vairocaniḥ ।।
sāndraś citta-dravaṃ kurvan premā sneha itīryate । kṣaṇikasyāpi neha syād visleṣasya sahiṣṇutā ।। vīkṣya dravac-cittam asusruvat tava । citrā na te dāruka dāru-kalpatā ।।
rajyan-mañjula-kaṇṭha-garbha-luṭhita-stotrākṣaropakramaḥ । stabdho apy abhyadhikāṃ śriyaṃ praṇamatāṃ vṛndād dadhāroddhavaḥ ।। snehaḥ sa rāgo yena syāt sukhaṃ duḥkham api sphuṭam । tat-sambandha-lave apy atra prītiḥ prāṇa-vyayair api ।।
cyutir atiśayinī ca prāya-caryā ca gurvī । viharaṇa-sacivatvād auttareyasya rājñaḥ ।। bāḍavo api kila ṣāḍavo mama । pūrṇa-siddhir api me kuśasthalī ।।
prāya ādya-dvaye premā snehaḥ pāriṣadeṣv asau । parīkṣiti bhaved-rāgo dāruke ca tathoddhave ।। vrajānugeṣv anekeṣu raktaka-pramukheṣu ca । asminn abhyudite bhāvaḥ prāyaḥ syāt sakhya-leśa-bhāk ।।
śuddhāntān militaṃ bāṣpa-ruddha-vāg uddhavo harim । kiñcit-kuñcita-netrāntaḥ svāntena pariṣasvaje ।। ayoga-yogāv etasya prabhedau kathitāv ubhau ।। saṅgābhāvo harer dhīrair ayoga iti kathyate ।
ayoge tan-manaskatvaṃ tad-guṇādy-anusandhayaḥ ।। tat-prāpty-apāya-cintādyāḥ sarveṣāṃ kathitāḥ kriyāḥ । utkaṇṭhitaṃ viyogaś cety ayoge api dvidhocyate ।। tatra utkaṇṭhitam adṛṣṭa-pūrvasya harer didṛkṣotkaṇṭhitaṃ matam ।।
cakāra meghe tad-varṇe bahu-māna-ratiṃ nṛpaḥ । pakṣapātena tan-nāmni mṛge padme ca tad-dṛśi ।। mahyaṃ na na syāt phalam añjasā dṛśaḥ ।। atrāyoga-prasaktānāṃ sarveṣām api sambhave ।
autsukya-dainya-nirveda-cintānāṃ cāpalasya ca । jaḍatonmāda-mohānām api syād atiriktatā ।। hare tvad-ālokanam antareṇa । hā hanta hā hanta kathaṃ nayāmi ।।
vilocana-rasa-cchaṭām anupalabhya vikṣubhyataḥ । kṣaṇārdham api manyate vraja-mahendra varṣa-vrajam ।। nīrandhra-dainyonnati-mukta-kaṇṭham । dākṣiṇya-leśena sakṛn niṣiñca ।।
laghur aghahara kīṭād apy ahaṃ kūṭa-karmā । snapaya kṛpaṇa-bandho mām apāṅga-cchaṭābhiḥ ।। mamābhava-niratayor bhavatu netrayor mandayoḥ । padāmbujanakhāṅkurād api visāri rocis tava ।।
taralamater api yogyatām avīkṣya । hari hari niḥśvasato niśāḥ prayāti ।। mac-cāpalaṃ ca tava vā mama vādhigamyam । mugdhaṃ mukhāmbujam udīkṣitum īkṣaṇābhyām ।।
bhayam api damayitvā bhakta-vṛndāt tṛṣārtā । tava caraṇa-sarojaṃ leḍhum anivcchatīśa ।। nyasta-krīḍanako bālo jaḍavat tan-manastayā । kṛṣṇa-graha-gṛhītātmā na veda jagad īdṛśam ।।
tanuṃ bibhrad bhavyaḥ pratikṛtir ivāste dvija-patiḥ । puraḥ śyāmāmbhode bata vinihitā dṛṣṭir amunā ।। nadati kvacid utkaṇṭho vilajjo nṛtyati kvacit । kvacit tad-bhāvanā-yuktas tanmayo anucakāra ha ।।
kvacid vihasati sphuṭaṃ kvacid amandam ākrandati । harer abhinavoddhura-praṇaya-sīdhum atto muniḥ ।। sa manyamānas tad-anāpti-kātaraḥ । śrutāśrudhāro dvija mūrcchitāpatat ।।
bata vidhūta-cid-ambhasy atra nas tīrtha-varye । kṣipata nanu satīrthāś ceṣṭatāṃ prāṇa-haṃsaḥ ।। atha viyogaḥ viyogo labdha-saṅgena vicchedo danuja-dviṣā ।। kṣataja-puraṃ puruṣottame prayāte ।
viraha-niruddha-manā niruddhavo abhūt ।। aṅgeṣu tāpaḥ kṛśatā jāgaryālamba-śūnyatā । adhṛtir jaḍatā vyādhir unmādo mūrcchitaṃ budhaiḥ । viyoge sambhrama-prīter daśāvasthāḥ prakīrtitāḥ ।।
anavasthitir ākhyātā cittasyālamba-śūnyatā । arāgitā tu sarvasminn adhṛtiḥ kathitā budhaiḥ । anye aṣṭau prakaṭārthatvāt tāpādyā na hi lakṣitāḥ ।। ratnākaraś ca baḍavānala-gūḍha-mūrtiḥ ।
taṃ smārayan munipate dahatīha sabhyān ।। bhuja-parighāḥ kṛśatāṃ ca pāṇḍutāṃ ca । sphuṭam iha pāṇḍava-mitra pāṇḍu-pakṣaḥ ।। virahān mura-dviṣaś ciraṃ vidhurāṅge parikhinna-cetasi ।
kṣaṇadāḥ kṣaṇa-dāyitojjhitā bahulāśve bahulās tadābhavan ।। na kila kuṭumbam ihāsti nas trilokyām । kvacid api na vyavatiṣṭhate adya cetaḥ ।। naicikī-nicayam ujjhati dūre ।
raktakas tava padāmbuja-raktaḥ ।। khedānala-vyatikarair ativiklavasya । aṅgāni niṣkriyatayā ca kiloddhavasya ।। calite murabhidi kuśasthalī-purataḥ ।
pavana-vyādhir yathārthākhyaḥ ।। raivate navam avekṣya nīradam । paśya rauti ramate namasyati ।। vraja-bhuvi tathā nāsīn nidrā-lavo api yathā purā ।
satatam adhunā niśceṣṭāṅgās taṭāny adhiśerate ।। pracura-viraha-tāpair dhvanta-hṛt-paṅkajāyām । na kila vasatim ārtāḥ kartum icchanti haṃsāḥ ।। aśivatvān na ghaṭate bhakte kutrāpy asau mṛtiḥ ।
kṣobhakatvād viyogasya jāta-prāyeti kathyate ।। kṛṣṇena saṅgamo yas tu sa yoga iti kīrtyate । yoge api kathitaḥ siddhis tuṣṭiḥ sthitir iti tridhā ।। tatra siddhiḥ utkaṇṭhite hareḥ prāptiḥ siddhir ity abhidhīyate ।।
vaktraṃ citra-vimugdha-hāsa-madhuraṃ bāle vilole dṛśau । mandaṃ mandam aye ka eṣa mathurā-vīthīṃ mitho gāhate ।। rathāt tūrṇam avaplutya so akrūraḥ prema-vihvalaḥ । papāta caraṇopānte daṇḍavad rāma-kṛṣṇayoḥ ।।
tuṣṭiḥ jāte viyoge kaṃsāreḥ samprāptis tuṣṭir ucyate ।। prasanna-dṛṣṭyākhila-tāpa-śoṣaṇam । apaśyamānā vadanaṃ manoharam ।। samakṣam akṣamaḥ prekṣya harim añjali-bandhane ।
dāruko dvārakā-dvāri tatra citra-daśāṃ yayau ।। sthitiḥ saha-vāso mukundena sthitir nigaditā budhaiḥ ।। maṇi-stambhālambī kuru-kula-kathāṃ saṅkalayitā । guroḥ śiṣyo nūnaṃ pada-kamala-saṃvāhana-rataḥ ।।
nijāvasara-śuśrūṣā-vidhāne sāvadhānatā । puras tasya niveśādyā yoge amīṣāṃ kriyā matāḥ ।। kecid asyā rateḥ kṛṣṇa-bhakty-āsvāda-bahirmukhāḥ । bhavatvam eva niścitya na rasāvasthatāṃ jaguḥ ।।
iti tāvad asādhīyo yat purāṇeṣu keṣucit । śrīmad-bhāgavate caiṣa prakaṭo dṛśyate rasaḥ ।। dhasanti nandanti vadanty alaukikāḥ । bhavanti tūṣṇīṃ param etya nirvṛtāḥ ।।
vīryāṇi līlā-tanubhiḥ kṛtāni । protkaṇṭha udgāyati rauti nṛtyati ।। eṣātra bhakta-bhāvānāṃ prāyikī prakriyoditā । kintu kālādi-vaiśiṣṭyāt kvacit syāt sīma-laṅghanam ।।
lālyābhimānināṃ kṛṣṇe syāt prītir gauravottarā । sā vibhāvādibhiḥ puṣṭā gaurava-prītir ucyate ।। tatra ālambanāḥ hariś ca tasya lālyāś ca bhavanty ālambanā iha ।। yadupatir itihāse manda-hāsojjvalāsyaḥ ।
hitam iha nijayāgre ceṣṭayaivātmajān naḥ ।। mahā-gurur mahā-kīrtir mahā-buddhir mahā-balaḥ । rakṣī lālaka ity ādyair guṇair ālambano hariḥ ।। lālyāḥ kila kaniṣṭhatva-putratvādy-abhimāninaḥ ।
kaniṣṭhāḥ sāraṇa-gada-subhadra-pramukhāḥ smṛtāḥ । pradyumna-cārudeṣṇādyāḥ sāmbādyāś ca kumārakāḥ ।। adhika-maṇḍana-veśa-guṇa-śriyaḥ । yadu-kumāra-gaṇāḥ puri remire ।।
tāmbūla-carvitam adanti ca dīyamānam । sāmbādayaḥ kati purā vidadhus tapāṃsi ।। rukmiṇī-nandanas teṣu lālyeṣu pravaro mataḥ ।। sa jayati śambara-damanaḥ sukumāro yadu-kumāra-kula-mauliḥ ।
janayati janeṣu janaka-bhrāntiṃ yaḥ suṣṭhu rūpeṇa ।। sa eṣa paramo gurur garuḍa-go yadūnāṃ patiḥ । purārim api saṅgare guru-ruṣaṃ tiraskurmahe ।। ubhayeṣāṃ sadārādhya-dhiyaiva bhajatām api ।
sevakānām ihaiśvarya-jñānasyaiva pradhānatā ।। lālyānāṃ tu sva-sambandha-sphūrter eva samantataḥ ।। vraja-sthānāṃ paraiśvarya-jñāna-śūnya-dhiyām api । asty eva vallavādhīśa-putratvaiśvarya-vedanam ।।
atha uddīpanāḥ uddīpanās tu vātsalya-smita-prekṣādayo hareḥ ।। agre sānugrahaṃ paśyann agrajaṃ vyagra-mānasaḥ । gadaḥ padāravinde asya vidadhe daṇḍavan-natim ।। anubhāvās tu tasyāgre nīcāsana-niveśanam ।
guror vartmānusāritvaṃ dhuras tasya parigrahaḥ । svairācāra-vimokṣādyāḥ śītā lālyeṣu kīrtitāḥ ।। sukhada-karaka-vārbhir brahmaṇābhyukṣitāṅgaḥ । bhuvam abhi makarāṅko rāṅkavaṃ svīcakāra ।।
dāsaiḥ sādhārāṇāś cānye procyante amīṣu kecana । praṇāmo mauna-bāhulyaṃ saṅkocaṃ praśrayāḍhyatā । nija-prāṇa-vyayenāpi tad-ājñā-paripālanam ।। adho-vadanatā sthairyaṃ kāsa-hāsādi-varjanam ।
tadīyātirahaḥ-keli-vārtādy-uparamādayaḥ ।। dvandve dṛśoḥ padam asau kila niṣprakampā । svinnādya kaṇṭaki-phalaṃ tanur anvakārṣīt ।। atha vyabhicāriṇaḥ anantaroktāḥ sarve atra bhavanti vyabhicāriṇaḥ ।।
dhvanau sthitānāṃ yadu-rājadhanyām । naṭaiś ca hṛṣyadbhir akāri nṛtyam ।। yas tātena vikṛṣya vatsalatayā svotsaṅgam āropitaḥ । prāptā na kṣaṇikāpi lālana-ratiḥ sā yena bālye pituḥ ।।
deha-sambandhitāmānād guru-dhīr atra gauravam । tanmayī lālake prītir gaurava-prītir ucyate ।। sthāyi-bhāvo atra sā caiṣām āmūlāt svayam ucchritā । kañcid viśeṣam āpannā premeti sneha ity api ।
rāga ity ucyate cātra gaurava-prītir eva sā ।। vaktraṃ ca nonnamayati sravad-asra-kīrṇam । dṛṣṭiṃ kṣipaty aghabhidaś caraṇāravinde ।। karād ākṛṣyaiva prasabham abhimanyāv api hate ।
prapede kalyāṇī na hi malinimānaṃ lavam api ।। vimṛjya mayi nikṣipa prasarad-aśru-dhāre dṛśau । nidhehi savidhe pituḥ kathaya vatsa kaḥ sambhramaḥ ।। nipibati cet pitur iṅgitaṃ jhaṣāṅkaḥ ।
viṣam iva tāṃ tu sudhāṃ sa eva sadyaḥ ।। triṣv evāyoga-yogādyā bhedāḥ pūrvavad īritāḥ ।। ḍambaraḥ sa ripur ambarāyitaḥ । kambu-rāja-karam īkṣitāsmahe ।।
na vaṣṭi yogyāṃ ca tathāstra-yogyām । kārām iva dvāravatīm avaiti ।। militaḥ śambara-purato madanaḥ purato vilokayan pitaram । ko aham iti svaṃ pramadān na dhīr adhīr apy asau veda ।।
militam adhiṣṭhita-garuḍaṃ prekṣya yudhiṣṭhira-purān murārātim । ajani mudā yadu-nagare sambhrama-bhūmā kumārāṇām ।। kuñcayann akṣiṇī kiñcid bāṣpa-niṣpandi-pakṣiṇī । vandate pādayor dvandvaṃ pituḥ prati-dinaṃ smaraḥ ।।
utkaṇṭhita-viyogādye yad yad vistāritaṃ na hi । sambhrama-prītivaj jñeyaṃ tat tad evākhilaṃ budhaiḥ ।। iti śrī-śrī-bhakti-rasāmṛta-sindhau paścima-vibhāge mukhya-bhakti-rasa-pañcaka-nirūpaṇe prīti-bhakti-rasa-laharī dvitīyā । sthāyi-bhāvo vibhāvādyaiḥ sakhyam ātmocitair iha ।
nītaś citte satāṃ puṣṭiṃ rasaḥ preyān udīryate ।। tatra ālambanāḥ hariś ca tad-vayasyāś ca tasminn ālambanā matāḥ ।। tatra hariḥ dvibhujatvādi-bhāg atra prāgvad ālambano hariḥ ।। sphurat-puraṭa-ketakī-kusuma-ramya-paṭṭāmbaraḥ ।
vrajād aghaharo haraty ahaha naḥ sakhīnāṃ manaḥ ।। sakhyenojjvalitais tathā jalajayor āḍhyaṃ caturbhir bhujaiḥ । jagmuḥ pāṇḍu-sutāḥ pramoda-sudhayā naivātma-sambhāvanām ।। suveṣaḥ sarva-sal-lakṣma-lakṣito balināṃ varaḥ ।
vividhādbhuta-bhāṣā-vid vāvadūkaḥ supaṇḍitaḥ ।। vipula-pratibho dakṣaḥ karuṇo vīra-śekharaḥ । vidagdho buddhimān kṣantā rakta-lokaḥ samṛddhimān । sukhī varīyān ity ādyā guṇās tasyeha kīrtitā ।।
rūpa-veṣa-guṇādyais tu samāḥ samyag-ayantritāḥ । viśrambha-sambhṛtātmāno vayasyās tasya kīrtitāḥ ।। bhakti-prapañcam anudañcad-anugraheṇa । vandetarām aghaharasya vayasya-vṛndam ।।
te pura-vraja-sambandhād dvi-vidhāḥ prāya īritāḥ ।। arjuno bhīmasenaś ca duhitā drupadasya ca । śrīdāma-bhūsurādyāś ca sakhāyaḥ pura-saṃśrayāḥ ।। bhuja-parighayoḥ śliṣṭau bhīmārjunau pulakojjvalau ।
tam avaśādhiyaḥ prauḍhānandād arundhata pāṇḍavāḥ ।। śreṣṭhaḥ pura-vayasyeṣu bhagavān vānaradhvajaḥ ।। ramyorur indīvara-sundarābhaḥ । sa rohitākṣaḥ sutarām arājīt ।।
niḥśaṅka-praṇaya-nisṛṣṭa-pūrva-kāyaḥ । gāṇḍīvī smita-vadanāmbujo vyarājīt ।। kṣaṇādarśanato dīnāḥ sadā saha-vihāriṇaḥ । tad-eka-jīvitāḥ proktā vayasyā vraja-vāsinaḥ ।
ataḥ sarva-vayasyeṣu pradhānatvaṃ bhajanty amī ।। priyaṅkaraṇa-vallakī-dala-viṣāṇa-veṇv-aṅkitāḥ । sadā praṇaya-śālinaḥ sahacarā hareḥ pāntu vaḥ ।। hanta śrānta ivāsi nikṣipa sakhe śrīdāma-pāṇau girim ।
doṣṇas te karavāma kāmam adhunā savyasya saṃvāhanam ।। dāsyaṃ gatānāṃ para-daivatena । sākaṃ vijahruḥ kṛta-puṇya-puñjāḥ ।। drutam agha-jaṭharāntaḥ-koṭare prekṣamāṇaḥ ।
kṣaṇam aham avasīdan śūnya-cittas tadāsam ।। suhṛdaś ca sakhāyaś ca tathā priya-sakhāḥ pare । priya-narma-vayasyāś cety uktā goṣṭhe catur-vidhāḥ ।। vātsalya-gandhi-sakhyāṃ tu kiñcit te vayasādhikāḥ ।
sāyudhās tasya duṣṭebhyaḥ sadā rakṣā-parāyaṇāḥ ।। subhadra-maṇḍalībhadra-bhadravardhana-gobhaṭāḥ । yakṣendrabhaṭa-bhadrāṅga-vīrabhadrā mahā-guṇāḥ । vijayo balabhadrādyāḥ suhṛdas tasya kīrtitāḥ ।।
gurvīṃ nārya gadāṃ gṛhāṇa vijaya kṣobhaṃ vṛthā mā kṛthāḥ । garjann eṣa ghano balī na tu balīvardākṛtir dānavaḥ ।। suhṛtsu maṇḍalībhadra-balabhadrau kilottamau ।। pāṭala-paṭala-sad-aṅgo lakuṭa-karaḥ śekharī śikhaṇḍena ।
dyuti-maṇḍalī-mali-nibhāṃ bhāti dadhan maṇḍalībhadraḥ ।। sukhaṃ svapitu naḥ suhṛd vraja-niśānta-madhye niśi । tvam asya visṛjann alaṃ subala sakthinī lālaya ।। kastūrī-kṛta-citrakaṃ pṛthu-hṛdi bhrājiṣṇu guñjā-srajam ।
gambhīra-svanitaṃ pralamba-bhujam ālambe pralamba-dviṣam ।। snapayitum iha sadmany ambayā stambhito asmi । phaṇi-pati-hrada-kacche nādya gaccheḥ kadāpi ।। kaniṣṭha-kalpāḥ sakhyena sambandhāḥ prīti-gandhinā ।
viśāla-vṛṣabhaurjasvi-devaprastha-varūthapāḥ ।। maranda-kusumāpīḍa-maṇibandha-karandhamāḥ । ity-ādayaḥ sakhāyo asya sevā-sakhyaika-rāgiṇaḥ ।। varūthapa vilambitālaka-varūtham utsāraya ।
yad ugra-bhuja-saṅgare gurum agāt klamaṃ naḥ sakhā ।। sarveṣu sakhiṣu śreṣṭho devaprastho ayam īritaḥ ।। pāśā-baddhottuṅga-maulir balīyān । devaprasthaḥ kṛṣṇa-pārśvaṃ pratasthe ।।
dāmnaḥ savya-kareṇa ruddha-hṛdayaṃ śayyā-virājat-tanum । devaprastha itaḥ kṛtī sukhayati premṇā vrajendrātmajam ।। vayas-tulyāḥ priya-sakhā sakhyaṃ kevalam āśritāḥ । śrīdāmā ca sudāmā ca dāmā ca vasudāmakaḥ ।।
kiṅkiṇi-stokakṛṣṇāṃśu-bhadrasena-vilāsinaḥ । puṇḍarīka-viṭaṅkākṣa-kalaviṅkādayo apy amī ।। ramayanti priya-sakhāḥ kelibhir vividhaiḥ sadā । niyuddha-daṇḍa-yuddhādi-kautukair api keśavam ।।
prasārya bhujayor yugaṃ pulaki kaścid āśliṣyati । kṛśāṅgi sukhayanty amī priya-sakhāḥ sakhāyaṃ tava ।। eṣu priya-vayasyeṣu śrīdāmā pravaro mataḥ ।। baddha-spardhaṃ sauhṛdān mādhavena ।
śrīdāmānaṃ dāma-bhājaṃ bhajāmi ।। diṣṭyā dṛṣṭim ito asi hanta niviḍāśleṣaiḥ sakhīn prīṇaya । kiṃ goṣṭhaṃ kim abhīṣṭam ity acirataḥ sarvaṃ viparyasyati ।। priya-narma-vayasyās tu pūrvato apy abhito varāḥ ।
ātyantika-rahasyeṣu yuktā bhāva-viśeṣiṇaḥ । subalārjuna-gandharvās te vasantojjvalādayaḥ ।। śyāmā-kandarpa-lekhaṃ nibhṛtam upaharaty ujjvalaḥ pāṇi-padme । tārā-dāmeti narma-praṇayi-sahacarās tanvi tanvanti sevām ।।
priya-narma-vayasyeṣu prabalau subalārjunau ।। hari-dayitaṃ hāriṇaṃ harid-vasanam । naya-nandita-bāndhavaṃ vande ।। viśāradāyām api mādhavasya ।
saṃjñā-mayī kāpi babhūva vārtā ।। madhu-puṣpa-balibhiḥ prasādhitam । maṇi-hārojjvalam ujjvalaṃ bhaje ।। dūtaḥ sameti sakhi yatra milaty adūre ।
kā vā vṛṣasyati na gopa-vṛṣaṃ kiśorī ।। ujjvalo ayaṃ viśeṣeṇa sadā narmokti-lālasaḥ ।। sumadhura-rasa-rūpo durgamāvāra-pāraḥ । tad iyam aghahara tvām eti sarvādhvanaiva ।।
eteṣu ke api śāstreṣu ke api lokeṣu viśrutāḥ ।। nitya-priyāḥ sura-carāḥ sādhakāś ceti te tridhā । kecid eṣu sthirā jātyā mantrivat tam upāsate ।। taṃ hāsayanti cāpalāḥ kecid vaihāsikopamāḥ ।
kecid ārjava-sāreṇa saralāḥ śīlayanti tam ।। vāmā vakrima-cakreṇa kecid vismāyayanty amum । kecit pragalbhāḥ kurvanti vitaṇḍām amunā । saumyāḥ sūnṛtayā vācā dhanyā dhinvanti taṃ pare ।।
evaṃ vividhayā sarve prakṛtyā madhurā amī । pavitra-maitrī-vaicitrī-cārutām upacinvate ।। uddīpanā vayo-rūpa-śṛṅga-veṇu-darā hareḥ । vinoda-narma-vikrānti-guṇāḥ preṣṭha-janās tathā ।
rāja-devāvatārādi-ceṣṭānukaraṇādayaḥ ।। vayaḥ kaumāra-paugaṇḍa-kaiśoraṃ ceha sammatam । goṣṭhe kaumāra-paugaṇḍe kaiśoraṃ pura-goṣṭhayoḥ ।। tatra kaumāraṃ, yathā kaumāraṃ vatsale vācyaṃ tataḥ saṅkṣipya likhyate ।।
vāme pāṇau masṛṇa-kavalaṃ tat-phalāny aṅgulīṣu । svarge loke miṣati bubhuje yajña-bhug bāla-keliḥ ।। atha paugaṇḍam ādyaṃ madhyaṃ tathā śeṣaṃ paugaṇḍaṃ ca tridhā bhavet ।। adharādeḥ sulauhityaṃ jaṭharasya ca tānavam ।
kambu-grīvodgamādyaṃ ca paugaṇḍe prathame sati ।। kaṇṭhaṃ kambuvad ambujākṣa bhajate rekhā-trayīm ujjvalām । lakṣmīr ādhunikī dhinoti suhṛdām akṣīṇi sā kāpy asau ।। puṣpa-maṇḍana-vaicitrī citrāṇi giri-dhātubhiḥ ।
pīta-paṭṭa-dukūlādyam iha proktaṃ prasādhanam ।। sarvāṭavī-pracāreṇa naicikī-caya-cāraṇam । niyuddha-keli-nṛtyādi-śikṣārambho atra ceṣṭitam ।। guñjāhārī śikhaṇḍa-prakaṭita-mukuṭaḥ pīta-paṭṭāmbara-śrīḥ ।
nṛtyan dor-yuddha-raṅge naṭavad iha sakhīn nandayaty eṣa kṛṣṇaḥ ।। nāsā suśikharā tuṅgā kapolau maṇḍalākṛtī । pārśvādy-aṅgaṃ suvalitaṃ paugaṇḍe sati madhyame ।। nava-maṇi-darpaṇa-darpa-nāśi-gaṇḍaḥ ।
sukhayati suṣṭhu sakhīn sva-śobhayaiva ।। uṣṇīṣaṃ paṭṭa-sūtrottha-pāśenātra taḍit-tviṣā । yaṣṭiḥ śyāmā tri-hastoccā svarṇāgrety ādi-maṇḍanam । bhāṇḍīre krīḍanaṃ śailoddhāraṇādyaṃ ca ceṣṭitam ।।
bibhral-līlāṃ caṭula-camarī-cāru-cūḍojjvala-śrīḥ । paśya krīḍan sukhayati sakhe mitra-vṛndaṃ mukundaḥ ।। paugaṇḍa-madhya evāyaṃ harir dīvyan virājate । mādhuryādbhuta-rūpatvāt kaiśorāgrāṃśa-bhāg iva ।।
veṇī nitamba-lambāgrā līlālaka-latā-dyuti । aṃsayos tuṅgatety ādi paugaṇḍe carame sati ।। cañcad-veṇī-śikhara-śikhayā cumbita-śreṇi-bimbaḥ । nyasyann eva priya-savayasāṃ gokulān nirjihīte ।।
uṣṇīṣe vakrimā līlā-sarasī-ruha-pāṇitā । kāśmīreṇordhva-puṇḍrādyam iha maṇḍanam īritam ।। gaura-śrīr alike kilordhva-tilakaḥ kastūrikā-bindumān । vikrāntaṃ kim uta svabhāva-mṛdulāṃ goṣṭhābalānāṃ tatim ।।
atra bhaṅgī girāṃ narma-sakhaiḥ karṇa-kathā-rasaḥ । eṣu gokula-bālānāṃ śrī-ślāghety-ādi-ceṣṭitam ।। keyaṃ mohanatā-samṛddhir adhunā godhuk-kumārī-gaṇe । pañceṣur jagatāṃ jaye nija-dhurāṃ yatrārpayan mādyati ।।
atha kaiśoram kaiśoraṃ pūrvam evoktaṃ saṅkṣepeṇocyate tataḥ ।। pronmīlad-vana-mālikā-parimala-stome tamāla-tviṣi । śrīdāmā ramaṇīya-roma-kalikākīrṇāṅga-śākhī babhau ।। prāyaḥ kiśora evāyaṃ sarva-bhakteṣu bhāsate ।
tena yauvana-śobhāsya neha kācit prapañcitā ।। alaṅkāram alaṅkṛtvā tavāṅgaṃ paṅkajekṣaṇa । sakhīn kevalam evedaṃ dhāmnā dhīman dhinoti naḥ ।। uṣasi viṣāṇa-vare ruvaty udagram ।
api nivahāḥ samam eva jāgrati sma ।। harim anveṣṭum itaḥ sutāṃ raveḥ । dhvani-dūtaḥ śikhare dhinoti naḥ ।। pāñcālī-patayaḥ śrutvā pāñcajanyasya nisvanam ।
pañcāsya paśya muditāḥ pañcāsya-pratimāṃ yayuḥ ।। kṛta-vara-kavarīkaṃ ratna-tāṭaṅka-karṇam । priya-sakhi subalo abhūd vismitaḥ sa-smitaś ca ।। niyuddha-kanduka-dyūta-vāhya-vāhādi-kelibhiḥ ।
laguḍālaguḍi-krīḍā-saṅgaraiś cāsya toṣaṇam ।। palyaṅkāsana-dolāsu saha-svāpopaveśanam । cāru-citra-parīhāso vihāraḥ salilāśaye ।। yugmatve lāsya-gānādyāḥ sarva-sādhāraṇāḥ kriyāḥ ।।
tvam aṭasi sakhi-goṣṭhyām ātma-vīryaṃ stuvānaḥ । viramita-raṇa-raṅgo niḥsahāṅgaḥ sthito asi ।। yuktāyuktādi-kathanaṃ hita-kṛtye pravartanam । prāyaḥ puraḥsaratvādyāḥ suhṛdām īritāḥ kriyāḥ ।।
tāmbulādy-arpaṇaṃ vaktre tilaka-sthāsaka-kriyā । patrāṅkura-vilekhādi sakhīnāṃ karma kīrtitam ।। nirjitī-karaṇaṃ yuddhe vastre dhṛtvāsya karṣaṇam । puṣpādy-ācchedanaṃ hastāt kṛṣṇena sva-prasādhanam ।
hastāhasti-prasaṅgādyāḥ proktāḥ priya-sakha-kriyāḥ ।। dūtyaṃ vraja-kiśorīṣu tāsāṃ praṇaya-gāmitā । tābhiḥ keli-kalau sākṣāt sakhyuḥ pakṣa-parigrahaḥ ।। asākṣāt sva-sva-yūtheśā-pakṣa-sthāpana-cāturī ।
karṇākarṇi-kathādyāś ca priya-narma-sakha-kriyāḥ ।। vanya-ratnālaṅkārair mādhavasya prasādhanam । puras tauryatrikaṃ tasya gavāṃ sambhālana-kriyāḥ ।। aṅga-saṃvāhanaṃ mālya-gumphanaṃ bījanādayaḥ ।
etāḥ sādhāraṇā dāsair vayasyānāṃ kriyā matāḥ । pūrvokteṣv aparāś cātra jñeyā dhīrair yathocitam ।। śrīdāmāyaṃ drāk pariṣvaktu-kāmaḥ । bāhu-stambhau paśya notkṣeptum īṣṭe ।।
svāty-ambude varṣati ramya-ghoṣe । svedāmbu-muktā-paṭalīṃ prasūte ।। vipula-pulakollāsaṃ svarā pariṣvajate hariḥ । kva subala purā siddha-kṣetre cakatha kiyat-tapaḥ ।।
tadīya-suhṛdas tadā pṛthula-vepathu-vyākulāḥ । nipatya nikaṭa-sthalī-bhuvi suṣuptim ārebhire ।। tasya kṣayārtham iva bāṣpa-jharaṃ kirantī । ābhīra-vīthir abhito harim āvariṣṭa ।।
augryaṃ trāsaṃ tathālasyaṃ varjayitvākhilāḥ pare । rase preyasi bhāva-jñaiḥ kathitā vyabhicāriṇaḥ ।। tatrāyoge madaṃ harṣaṃ garvaṃ nidrāṃ dhṛtiṃ vinā । yoge mṛtiṃ klamaṃ vyādhiṃ vināpasmṛti-dīnate ।।
vallaveśvara-sute samīyuṣi । tad-giraś ca vivaśāṅgatāṃ dadhuḥ ।। vimukta-sambhramā yā syād viśrambhātmā ratir dvayoḥ । prāyaḥ samānayor atra sā sakhya-sthāyi-śabda-bhāk ।।
viśrambho gāḍha-viśvāsa-viśeṣaḥ yantraṇojjhitaḥ । eṣā sakhya-ratir vṛddhiṃ gacchantī praṇayaḥ kramāt । premā snehas tathā rāga iti pañca-bhidoditā ।। mukundo gāndinī-putra tvayā sandiśyatām iti ।
garuḍāṅka guḍākeśas tvāṃ kadā parirapsyate ।। prāptāyāṃ sambhramādīnāṃ yogyatāyām api sphuṭam । tad-gandhenāpy asaṃspṛṣṭā ratiḥ praṇaya ucyate ।। api prathayataḥ parām adhika-pārameṣṭhya-śriyam ।
samaskuruta pāṃśumān śirasi candrakān arjunaḥ ।। mukunda vasatir vane para-gṛhe ca dāsya-kriyā । parantu vavṛdhe tvayi dvi-guṇam eva sakhyāmṛtam ।। anye tad-anurūpāṇi manojñāni mahātmanaḥ ।
gāyanti sma mahārāja sneha-klinna-dhiyaḥ śanaiḥ ।। varṣaty ucchvasiteṣu kṛṣṇa-mudire vyaktaṃ babhūvādbhutam । yā nāsīd udagād dṛśoḥ pathi sadā nīrorudhāvātra sā ।। yā patri-paṅktir akṛpeṇa kṛpī-sutena ।
jātāsya sā kusuma-vṛṣṭir ivotsavāya ।। vana-mālā-racanocitāny araṇye । divasārdhe api babhūva kaumudīva ।। dhanur-vedam adhīyāno madhyamas tvayi pāṇḍavaḥ ।
bāṣpa-saṅkīrṇayā kṛṣṇaḥ girāśleṣaṃ vyajijñapat ।। davasya kavalād api tvam avitātra yeṣām abhūḥ । kathaṃ na viraha-jvarād avasitān sakhīn adya naḥ ।। atrāpi pūrvavat proktās tāpādyās tā daśā daśa ।।
tuṣāre api prauḍhiṃ dinakara-sutā-srotasi gataḥ । balīyān uttāpas tava viraha-janmā jvalayati ।। gabhīrād ābhīrāvali-tanuṣu khedād anudinam । samīrasya ghrānādhvani pṛthulatā kevalam abhūt ।।
bāṣpāmbu-pūreṇa varūthapasya । nirvidya nidrā-madhupī mumoca ।। laghu-bhṛtaṃ sadyaḥ patad-atitarām utpatad api । nirālambaṃ cetaḥ kvacid api vilambaṃ lavam api ।।
kalayati ca kalānāṃ vismṛtau yatna-koṭim । yaduvara virahāt te nārthitāṃ bandhu-vargaḥ ।। sadā viphala-vṛttayo virahitāḥ kila cchāyayā । sphurati suhṛdāṃ gaṇāḥ śikhara-jāta-vṛkṣā iva ।।
viraha-jvara-saṃjvareṇa te jvalitā viślatha-gātra-bandhanā । yaduvīra taṭe viceṣṭate ciram ābhīra-kumāra-maṇḍalī ।। jagad-vyavahṛti-kramaṃ nikhilam eva vismāritāḥ । rudanti mathurā-pate kim api vallavānāṃ gaṇāḥ ।।
prāpya rājyam adhunā madhu-nāthe । gokule tu muhur ākulatābhūt ।। gopāḥ śaila-taṭe tathā śithilita-śvāsāṅkurāḥ śerate । śocanty adya yathā ciraṃ paricaya-snigdhāḥ kuraṅgā api ।।
prokteyaṃ virahāvasthā spaṣṭa-līlānusārataḥ । kṛṣṇena viprayogaḥ syān na jātu vraja-vāsinām ।। vatsair vatsatarībhiś ca sadā krīḍati mādhavaḥ । vṛndāvanāntara-gataḥ sa-rāmo bālakair vṛtaḥ ।।
pāṇḍavaḥ puṇḍarīkākṣaṃ prekṣya cakri-niketane । citrākāraṃ bhajann eva mitrākāram adarśayat ।। bhīmaḥ smayan prema-javākulendriyaḥ । prabṛddha-bāṣpaḥ parirebhire acyutam ।।
priya-saṅgamaṃ vraja-suhṛn-nikarāḥ । pulakāñcitena pariṣaṣvajire ।। dhṛtātmabhir yogibhir apy alabhyaḥ । kiṃ varṇyate diṣṭam ato vrajaukasām ।।
dvayor apy eka-jātīya-bhāva-mādhurya-bhāg asau । preyān kām api puṣṇāti rasaś citta-camatkṛtim ।। prīte ca vatsale cāpi kṛṣṇa-tad-bhaktayoḥ punaḥ । dvayor anyonya-bhāvasya bhinna-jātīyatā bhavet ।।
preyān eva bhavet preyān ataḥ sarva-raseṣv ayam । sakhya-sampṛkta-hṛdayaiḥ sadbhir evānubudhyate ।। iti śrī-śrī-bhakti-rasāmṛta-sindhau paścima-vibhāge mukhya-bhakti-rasa-pañcaka-nirūpaṇe preyo-bhakti-rasa-laharī tṛtīyā । vibhāvādyais tu vātsalyaṃ sthāyī puṣṭim upāgataḥ ।
eṣa vatsala-nāmātra prokto bhakti-raso budhaiḥ ।। tatra ālambanāḥ kṛṣṇaṃ tasya gurūṃś cātra prāhur ālambanān budhāḥ ।। vicalad-alaka-bhṛṅga-krānta-netrāmbujāntam । vraja-pati-dayitāsīt prasnavotpīḍa-digdhā ।।
śyāmāṅgo ruciraḥ sarva-sal-lakṣaṇa-yuto mṛduḥ । priya-vāk saralo hrīmān vinayī mānya-māna-kṛt । dātety-ādi-guṇo kṛṣṇo vibhāva iti kathyate ।। evaṃ guṇasya cāsyānugrāhyatvād eva kīrtitā ।
prabhāvānāspadatayā vedyasyātra vibhāvatā ।। trayyā copaniṣadbhiś ca sāṅkhya-yogaiś ca sātvataiḥ । upagīyamāna-māhātmyaṃ hariṃ sāmanyatātmajam ।। śaṅke pūtanikādayaḥ kṣiti-ruhau tau vātyayonmūlitau ।
tat-tat-karma duranvayaṃ mama śiśoḥ kenāsya sambhāvyate ।। adhikaṃ-manya-bhāvena śikṣā-kāritayāpi ca । lālakatvādināpy atra vibhāvā guravo matāḥ ।। lālanotkam abhitaḥ kṛpākulam ।
gauravaṃ gaṇam agaṇyam āśraye ।। te tu tasyātra kathitā vraja-rājñī vrajeśvaraḥ । rohiṇī tāś ca vallavyo yāḥ padmaja-hṛtātmajāḥ ।। devakī tat-sapatnyaś ca kuntī cānakadundubhiḥ ।
sāndīpani-mukhāś cānye yathā-pūrvam amī varāḥ । vrajeśvarī-vrajādhīśau śreṣṭhau gurujaneṣv imau ।। putra-sneha-snuta-kuca-yugaṃ jāta-kampaṃ ca subhrūḥ । svinnaṃ vaktraṃ kabara-vigalan-mālatī nirmamantha ।।
sīmānta-dyutir aṅga-bhūṣaṇa-vidhiṃ nāti-prabhūtaṃ śritā । śyāma-śyāma-rucir vicitra-sicayā goṣṭheśvarī pātu vaḥ ।। sa-bāṣpākṣī rakṣā-tilakam alike kalpayati ca । yaśodā mūrteva sphurati suta-vātsalya-paṭalī ।।
nava-bhāṇḍīra-palāśa-cāru-celam । vraja-rājaṃ vara-kūrcam arcayāmi ।। skhalad-aṅghri prasarantam aṅgane । mumude prekṣya sutaṃ vrajādhipaḥ ।।
kaumārādi-vayo-rūpa-veśāḥ śaiśava-cāpalam । jalpita-smita-līlādyāḥ budhair uddīpanāḥ smṛtāḥ ।। tatra kaumāram ādyaṃ madhyaṃ tathā śeṣaṃ kaumāraṃ tri-vidhaṃ matam ।। sthūla-madhyorutāpāṅga-śvetimā svalpa-dantatā ।
pravyakta-mārdavatvaṃ ca kaumāre prathame sati ।। pṛthutara-madhya-kaṭi-rakoru-sīmā । mudam adhikāṃ vraja-nāthayor vyatānīt ।। asmin muhuḥ pada-kṣepa-kṣaṇike rudita-smite ।
svāṅguṣṭha-pānam uttāna-śayanādyaṃ ca ceṣṭitam ।। pracala-caraṇa-yugmaṃ putram uttāna-suptam । tilam api viratāsīn nekṣituṃ goṣṭha-rājñī ।। atra vyāghra-nakhaṃ kaṇṭhe rakṣā-tilaka-maṅgalam ।
paṭṭa-ḍorī kaṭau haste sūtram ity ādi maṇḍanam ।। śiśuṃ rucira-rocanā-kṛta-tamāla-patra-śriyam । vrajeśa-gṛhiṇī sutaṃ na kila vīkṣya tṛptiṃ yayau ।। dṛk-taṭī-bhāg-alakatānagnatā cchidri-karṇatā ।
kalokti-riṅganādyaṃ ca kaumāre sati madhyame ।। kala-vacanam udañcan nūtana-śrotra-randhram । tanayam amṛta-sindhau prekṣya mātā nyamāṅkṣīt ।। ghrāṇasya śikhare muktā nava-nītaṃ karāmbuje ।
kiṅkiṇy-ādi ca kaṭyādau prasādhanam ihoditam ।। smita-mukham ujjvala-nāsikāgram uktam । tanayam avekṣya nananda nanda-patnī ।। atra kiñcit kṛśaṃ madhyam īṣat-prathima-bhāg uraḥ ।
śiraś ca kāka-pakṣāḍhyaṃ kaumāre carame sati ।। prathimopakrama-śikṣaṇārthi-vakṣāḥ । jananīṃ stambhayati sma divya-ḍimbhaḥ ।। dhaṭī phaṇa-paḍī cātra kiñcid-vanya-vibhūṣaṇam ।
laghu-vetraka-ratnādi maṇḍanaṃ parikīrtitam ।। vatsa-rakṣā vrajābhyarṇe vayasyaiḥ saha khelanam । pāva-śṛṅga-dalādīnāṃ vādanādy atra ceṣṭitam ।। kare ca laguḍīṃ laghuṃ savayasāṃ kulair āvṛtaḥ ।
sutas tava kṛtārthayaty ahaha paśya netrāṇi naḥ ।। atha paugaṇḍam paugaṇḍādi puraivoktaṃ tena saṅkṣipya likhyate ।। dhavalim ayug-apāṅgo maṇḍitaḥ kañcukena । vraja-bhuvi mama vatsaḥ kacca-deśād upaiti ।।
viluṭhad-amala-hāro ramya-romāvali-śrīḥ । tvad-udara-khani-janmā netram uccair dhinoti ।। navyena yauvanenāpi dīvyan goṣṭhendra-nandanaḥ । bhāti kevala-vātsalya-bhājāṃ paugaṇḍa-bhāg iva ।।
sukumāreṇa paugaṇḍa-vayasā saṅgato apy asau । kiśorābhaḥ sadā dāsa-viśeṣāṇāṃ prabhāsate ।। santānikāṃ harati kṛntati mantha-daṇḍam । mātuḥ pramoda-bharam eva haris tanoti ।।
nāyāty eṣa latāntare sphuṭam ito gavyaṃ hariṣyan hariḥ । trasyal-locanam asya śuṣyad-adharaṃ ramyaṃ didṛkṣe mukham ।। anubhāvāḥ śiro-ghrāṇaṃ kareṇāṅgābhimārjanam । āśīrvādo nideśaś ca lālanaṃ pratipālanam ।
hitopadeśa-dānādyā vatsale parikīrtitāḥ ।। jātānurāgā gata-manyavo arbhakān । ghrāṇair avāpuḥ paramāṃ mudaṃ te ।। samagram āghrāya śiraḥ sapiccham ।
aṅgāni putrasya muhur mamārja ।। cumbāśleṣau tathāhvānaṃ nāma-grahaṇa-pūrvakam । upālambhādayaś cātra mitraiḥ sādhāraṇāḥ kriyāḥ ।। atha sāttvikāḥ navātra sāttvikāḥ stanya-srāvaḥ stambhādayaś ca te ।।
utthāpya dorbhiḥ parirabhya nirbharam । matvā paraṃ brahma sutān apāyayan ।। akhila-surabhi-reṇūn kṣālayadbhir yaśodā । tava navam abhiṣekaṃ dugdha-pūraiḥ karoti ।।
kalayitum api nālaṃ bāṣpa-pura-plutākṣī । dadhatam acalam āsīd vyākulā gokuleśā ।। atha vyabhicāriṇaḥ tatrāpasmāra-sahitāḥ prītoktāḥ vyabhicāriṇaḥ ।। yaśodāpi mahābhāgā naṣṭa-labdha-prajā satī ।
pariṣvajāṅkam āropya mumocāśru-kalāṃ muhuḥ ।। naladendīvara-candana-śriyam । vahati sparśa-mahotsavas tava ।। sambhramādi-cyutā yā syād anukampe anukampituḥ ।
ratiḥ saivātra vātsalyaṃ sthāyī bhāvo nigadyate ।। yaśodādes tu vātsalya-ratiḥ prauḍhā nisargataḥ । premavat snehavad bhāti kadācit kila rāgavat ।। nandaḥ sva-putram ādāya pretyāgatam udāra-dhīḥ ।
mūrdhny upāghrāya paramāṃ mudaṃ lebhe kurūdvaha ।। bhūyaḥ prasrava-varṣiṇī dviguṇitotkaṇṭhā pradoṣodaye । govindasya muhur vrajendra-gṛhiṇī panthānam ālokate ।। stūyamānam asi mukta-sambhramā ।
prasnutā kuru-bhuvi nyavīviśat ।। bhūyobhir vasudeva-nandanatayāpy udghūṣyamāṇe janaiḥ । premā vallava-nāthayor atitarām ullāsam evāyayau ।। kālindī ca vilocanābja-janitair jātāñjana-śyāmalaiḥ ।
vṛttāsi vraja-rājñi tat-suta-mukha-prekṣāṃ sphuṭaṃ vāñchasi ।। bhavantam avalokate yadi mukunda goṣṭheśvarī । sthitā yadi na tatra te vadana-padmam udvīkṣyate ।। sampādayiṣyati kadā nayanotsavaṃ naḥ ।
ūrvī tvarā jayati devaka-nandinīnām ।। mama sandiśa gāndinī-putra । didṛkṣate tvāṃ hare kuntī ।। yaśodā varṇyamānāni putrasya caritāṇi ca ।
śṛṇvaty aśrūṇy asrākṣīt sneha-snuta-payodharā ।। paśya srasta-tanuḥ kaṭhora-luṭhanair dehe vraṇaṃ kurvatī । krośantī karayor yugena kurute kaṣṭād uras-tāḍanam ।। bahūnām api sad-bhāve viyoge atra tu kecana ।
cintā viṣāda-nirveda-jāḍya-dainyāni cāpalam । unmāda-mohāv ity ādyā atyudrekaṃ vrajanty amī ।। dvandvaṃ locanayoś cirād avicala-vyābhugna-tāraṃ sthitam । nūnaṃ vallava-rājñi putra-virahodghūrṇābhir ākramyase ।।
nava-taruṇimārambhonmṛṣṭaṃ na ramyam alokayam । śirasi kuliśaṃ hanta kṣiptaṃ śvaphalka-sutena me ।। yayā na hi hareḥ śiraḥ snuta-kucāgram āghrāyate । sa luñcati na cañcalaḥ surabhi-gandhi yāsāṃ dadhi ।।
goṣṭhe karāmbhoruha-maṇḍano abhūt । daṇḍākṛtis te jananī babhūva ।। tvāṃ radais tṛṇam udasya yaśodā । matsaraṃ tyaja mamānaya vatsam ।।
vrajapatir iti brūte mugdho ayam atra mudā janaḥ । kaṭhina-hṛdayo goṣṭhe svairī praviśya sukhīyati ।। sa babhrāmābhyarṇe bhaṇata tam udantaṃ madhukarāḥ । bhavantaṃ pṛcchantī diśi diśi yaśodā vicarati ।।
prasāraya dṛśaṃ manāk tava sutaḥ puro vartate । sa śocati tava prasūṃ yadu-kulendra nandaḥ pitā ।। vilocanābhīṣṭa-vilokanaṃ harim । devyaḥ kṣaṇād ānakadundubhi-priyāḥ ।।
tāḥ putram aṅkam āropya sneha-snuta-payodharāḥ । harṣa-vihvalitātmānaḥ siṣicur netrajair jalaiḥ ।। paripatadbhir asau payasāṃ jharaiḥ । sva-tanayaṃ praṇayād abhiṣiñcati ।।
vinihita-nayaneyaṃ tvan-mukhendor mukunda । tava muhur atiharṣād varṣati kṣīra-dhārām ।। svīkurvate rasam imaṃ nāṭya-jñā api kecana ।। sphuṭaṃ camatkāritayā vatsalaṃ ca rasaṃ viduḥ ।
sthāyī vatsalatāsyeha putrādy-ālambanaṃ matam ।। apratītau hari-rateḥ prītasya syād apuṣṭatā । preyasas tu tirobhāvo vatsalaysāsya na kṣatiḥ ।। eṣā rasa-trayī proktā prītādiḥ paramādbhutā ।
tatra keṣucid apy asyāḥ saṅkulatvam udīryate ।। saṅkarṣaṇasya sakhyas tu prīti-vātsalya-saṅgatam । yudhiṣṭhirasya vātsalyaṃ prītyā sakhyena cānvitam ।। āhuka-prabhṛtīnāṃ tu prītir vātsalya-miśritā ।
jarad-ābhīrikādīnāṃ vātsalyaṃ sakhya-miśritam ।। mādreya-nāradādīnāṃ sakhyaṃ prītyā karambitam । rudra-tārkṣyoddhavādīnāṃ prītiḥ sakhyena miśritā ।। aniruddhāpi-naptṝṇām evaṃ kecid babhāṣire ।
evaṃ keṣucid anyeṣu vijñeyaṃ bhāva-miśraṇam ।। iti śrī-śrī-bhakti-rasāmṛta-sindhau paścima-vibhāge mukhya-bhakti-rasa-pañcaka-nirūpaṇe vatsala-bhakti-rasa-laharī caturthī । ātmocitair vibhāvādyaiḥ puṣṭiṃ nītā satāṃ hṛdi । madhurākhyo bhaved bhakti-raso asau madhurā ratiḥ ।।
nivṛttānupayogitvād durūhatvād ayaṃ rasaḥ । rahasyatvāc ca saṃkṣipya vitatāṇgo vilikhyate ।। tatra ālambanāḥ asmin ālambanaḥ kṛṣṇaḥ priyās tasya tu subhruvaḥ ।। tatra kṛṣṇaḥ asamānordhva-saundarya-līlā-vaidigdhī-sampadām ।
āśrayatvena madhure harir ālambano mataḥ ।। śreṇī-śyāmala-komalair upanayann aṅgair anaṅgotsavam । śṛṅgāraḥ sakhi mūrtimān iva madhau mugdho hariḥ krīḍati ।। praṇaya-taraṅga-karambitās taraṅgāḥ ।
praṇamata tāḥ paramādbhutāḥ kiśorīḥ ।। preyasīṣu harer āsu pravarā vārṣabhānavī ।। vadana-damita-rākārohiṇī-kānta-kīrtiḥ । madhurima-madhu-pātrī rājate paśya rādhā ।।
śrotrasyānta-taṭīm api sphuṭam anādhāya sthitodyan-mukhī । maitrī-gauravato apy asau śata-guṇāṃ mat-prītim evādadhe ।। kaṃsārir api saṃsāra-vāsanābaddha-śṛṅkhalām । rādhām ādhāya hṛdaye tatyāja vraja-sundarīḥ ।।
atha uddīpanāḥ । uddīpanā iha proktā muralī-nisvanādayaḥ ।। gṛha-pati-caritaṃ ca dāruṇaṃ kim api । śiva śiva muralī murārāteḥ ।।
atha anubhāvāḥ anubhāvās tu kathitā dṛg-natekṣā-smitādayaḥ ।। rādhāyāḥ smita-candrikā-suradhunī-pure nipīyāmṛtam । krāntvā sapta jaganti samprati vayaṃ sarvordhvam adhyāsmahe ।। vācaḥ sa-gadgada-padāḥ sakhi kampi vakṣaḥ ।
cetaḥ sudhāṃśu-vadane taralīkaroti ।। atha vyabhicāriṇaḥ ālasyaugrye vinā sarve vijñeyā vyabhicāriṇaḥ ।। mā siñca sāndra-makaranda-rasena vāyo । nālambituṃ katham api kṣamate adya jīvaḥ ।।
kuvalaya-dala-lakṣmī-laṅgimāḥ svāṅga-bhāsaḥ । kavalayati dhṛtiṃ me kṣmādharāraṇya-dhūrtaḥ ।। atha sthāyī sthāyī bhāvo bhavaty atra pūrvoktā madhurā ratiḥ ।। kaṅkelli-koraka-karambita-karṇa-pūraḥ ।
vaṃśīraveṇa sakhi mām avaśīkaroti ।। rādhā-mādhavayor eva kvāpi bhāvaiḥ kadāpy asau । sajātīya-vijātīyair naiva vicchidyate ratiḥ ।। dṛśor agre candrāvalir upari śailasya danujaḥ ।
anta-śrīr lolā taḍid iva mukundasya valate ।। brahmiṣṭha-śvasanaḥ śama-stuti-kathā prāleyam āsiñcati । rādhāyās tad api praphullam abhajan mlāniṃ na bhāvāmbujam ।। sa vipralambha-sambhoga-bhedena dvi-vidho mataḥ ।।
sa pūrva-rāgo mānaś ca pravāsādi-mayas tathā । vipralambho bahu-vidho vidvadbhir iha kathyate ।। tatra pūrva-rāgaḥ prāg-asaṅgatayor bhāvaḥ pūrva-rāgo bhaved dvayoḥ ।। vrajantyā dṛṣṭo yo nava-jaladhara-śyāmala-tanuḥ ।
mano me vyālolaṃ kvacana gṛha-kṛtyo na lagate ।। yathā vinidrā yac cittā rukmiṇī kamalekṣaṇā । tathāham api tac-citto nidrāṃ ca na labhe niśi । vedāhaṃ rukmiṇyā dveṣān mamodvāho nivāritaḥ ।।
atha mānaḥ । mānaḥ prasiddha evātra ।। vigalita-nijotkarṣād īṛsyā-vaśena gatānyataḥ । mukhara-nikhare līnā dīnāpy uvāca rahaḥ sakhīm ।।
atha pravāsaḥ pravāsaḥ saṅga-vicyutiḥ ।। aśrānta-locana-jala-snapitānanāyāḥ । nidrā-lavo api kuta eva saroruhākṣyāḥ ।। bhagavān api govindaḥ kandarpa-śara-pīḍitaḥ ।
na bhuṅkte na svapiti ca cintayan vo hy aharniśam ।। atha sambhogaḥ dvayor militayor bhogaḥ sambhoga iti kīrtyate ।। parirambha-kauśala-vikāśi-bhāvayā । niravāhayac chikhi-śikhaṇḍa-śekharaḥ ।।
śrīmad-bhāgavatādy-arha-śāstra-darśitayā dṛśā । iyam āviṣkṛtā mukhya-pañca-bhakti-rasā mayā ।। gopāla-rūpa-śobhāṃ dadhad api raghunātha-bhāva-vistārī । tuṣyatu sanātanātmā paścima-bhāge rasāmbu-nidheḥ ।।
iti śrī-śrī-bhakti-rasāmṛta-sindhau paścima-vibhāge madhurākhya-bhakti-rasa-laharī caturthī । iti śrī-śrī-bhakti-rasāmṛta-sindhau mukhya-bhakti-rasa-nirūpakaḥ paścima-vibhāgaḥ samāptaḥ । bhakti-bhareṇa prītiṃ kalayann urarīkṛta-vrajāsaṅgaḥ । tanutāṃ sanātanātmā bhagavān mayi sarvadā tuṣṭim ।।
rasāmṛtābdher bhāge atra turīye tūttārābhidhe । rasaḥ sapta-vidho gauṇo maitrī-vaira-sthitir mithaḥ ।। rasābhāsāś ca tenātra laharyo nava kīrtitāḥ । prāg atrāniyatādhārāḥ kadācit kvāpy uditvarāḥ ।।
gauṇā bhakti-rasāḥ sapta lekhyā hāsyādayaḥ kramāt ।। bhaktānāṃ pañcadhoktānām eṣāṃ madhyata eva hi । kvāpy ekaḥ kvāpy anekaś ca gauṇeṣv ālambano mataḥ ।। vakṣyamāṇair vibhāvādyaiḥ puṣṭiṃ hāsa-ratir gatā ।
hāsya-bhakti-raso nāma budhair eṣa nigadyate ।। asminn ālambanaḥ kṛṣṇas tathānyo api tad-anvayī । vṛddhāḥ śiśu-mukhāḥ prāyaḥ proktā dhīrais tad-āśrayāḥ । vibhāvanādi-vaiśiṣṭyāt pravarāś ca kvacin matāḥ ।।
mātar neṣyati māṃ pidhāya kapaṭād ādhārikāyām asau । hāsyaṃ tasya niruddhato apy atitarāṃ vyaktaṃ tadāsīn muneḥ ।। atha tad-anvayī yac ceṣṭā kṛṣṇa-viṣayā proktaḥ so atra tad-anvayī ।। niśamya jaratī-giraṃ vivṛta-komalauṣṭhe sthite ।
harau jahasur uddhuraṃ kim api suṣṭhu goṣṭhārbhakāḥ ।। tathyaṃ hanta cirāyur eṣa bhavitā kiṃ dhenu-koṭīśvaraḥ । drāg āvirbhavad-uddhura-smitam idaṃ vaktraṃ tvayā rudhyate ।। uddīpanā hares tādṛg-vāg-veṣa-caritādayaḥ ।
anubhāvās tu nāsauṣṭha-gaṇḍa-niṣpandanādayaḥ ।। harṣālasyāvahitthādyā vijñeyā vyabhicāriṇaḥ । sā hāsa-ratir evātra sthāyi-bhāvatayoditā ।। ṣoḍhā hāsa-ratiḥ syāt smita-hasite vihasitāvahasite ca ।
apahasitātihasitake jyeṣṭhādīnāṃ kramād dve dve ।। vibhāvanādi-vaicitryād uttamasyāpi kutracit । bhaved vihasitādyaṃ ca bhāvajñair iti bhaṇyate ।। tatra smitam smitaṃ tv alakṣya-daśanaṃ netra-gaṇḍa-vikāśa-kṛt ।।
pradhāvati javena māṃ subala maṅkṣu rakṣāṃ kuru । vikasvara-mukhāmbujaṃ kulam abhūn munīnāṃ divi ।। hasitam tad eva dara-saṃlakṣya-dantāgraṃ hasitaṃ bhavet ।। paśyety acyuta-jalpa-viśvasitayā saṃrambha-rajyad-dṛśā ।
putre prāṅgataḥ sakhī-kulam abhūd dantāṃśu-dhautādharam ।। vihasitam sa-svanaṃ dṛṣṭa-daśanaṃ bhaved vihasitaṃ tu tat ।। sa-niḥśvasita-ḍambaraṃ jaṭilayātra nidrāyate । kṛtaṃ hasitam utsvanaṃ kapaṭa-suptayā vṛddhayā ।।
avahasitam tac cāvahasitaṃ phulla-nāsaṃ kuñcita-locanam ।। prātaḥ putra balasya vā kim asitaṃ vāsas tvayāṅge dhṛtam । dūtī saṅkucad-īkṣaṇāvahasitaṃ jātā na roddhuṃ kṣamā ।। apahasitam tac cāpahasitaṃ sāśru-locanaṃ kampitāṃsakam ।।
yad abhrāṇy uddaṇḍo daśana-rucibhiḥ pāṇḍarayati । jaratyāḥ prastobhān naṭati tad anaiṣīd dṛśam asau ।। atihasitam sahasra-tālaṃ kṣiptāṅgaṃ tac cātihasitaṃ viduḥ ।। tvām udvoḍhum asau balī-mukha-varo māṃ sādhayaty utsukaḥ ।
ity uccair mukharā-girā vijahasuḥ sottālikā bālikāḥ ।। yasya hāsaḥ sa cet kvāpi sākṣān naiva nibadhyate । tathāpy eṣa vibhāvādi-sāmarthyād upalabhyate ।। tvaṃ jīryad-duli-dṛṣṭir oṣṭha-tulitāṅgārā mṛdaṅgodarī ।
puṇyena vraja-subhruvāṃ tava dhṛtiṃ hartuṃ na vaṃśī kṣamā ।। eṣa hāsya-rasas tatra kaiśikī-vṛtti-vistṛtau । śṛṅgārādi-rasodbhedo bahudhaiva prapañcitaḥ ।। iti śrī-śrī-bhakti-rasāmṛta-sindhāv uttara-vibhāge hāsya-bhakti-rasa-nirūpaṇe adbhuta-bhakti-rasa-laharī prathamā ।।
ātmocitair vibhāvādyaiḥ svādyatvaṃ bhakta-cetasi । sā vismaya-ratir nītād- bhuto-bhakti-raso bhavet ।। bhaktaḥ sarva-vidho apy atra ghaṭate vismayāśrayaḥ । lokottara-kriyā-hetur viṣayas tatra keśavaḥ ।।
tasya ceṣṭā-viśeṣādyās tasminn uddīpanā matāḥ । kriyās tu netra-vistāra-stambhāśru-pulakādayaḥ ।। āvega-harṣa-jāḍyādyās tatra syur vyabhicāriṇaḥ । sthāyī syād vismaya-ratiḥ sā lokottara-karmataḥ ।
sākṣād anumitaṃ ceti tac ca dvividham ucyate ।। tatra sākṣāt, yathā sākṣād aindriyakaṃ dṛṣṭa-śruta-saṅkīrtitādikam ।। mandireṣu yugapan nikhileṣu । spandanojjhita-tanur munir āsīt ।।
citraṃ bataitad ekena vapuṣā yugapat pṛthak । gṛheṣu dvy-aṣṭa-sāhasraṃ striya eka udāvahat ।। govardhanaḥ śikhara-ruddha-ghanaḥ kva cāyam । khelann iva sphurati hanta kim indra-jālam ।।
pratyekam acchinadamuni śara-trayeṇa । sphārekṣaṇaḥ kṣitipatiḥ pulakī tadāsīt ।। vatsāś ceti vadan kṛto asmi vivaśaḥ stambha-śriyā paśyata । stūyante jagad-aṇḍavadbhir abhitas te hanta padmāsanaiḥ ।।
bhāṇḍīraṃ punar atulya vilokayantaḥ । unmuktāṃ manasi camatkriyām avāpuḥ ।। apriyādeḥ kriyā kuryān nālaukiky api vismayam । asādhāraṇy api manāk karoty eva priyasya sā ।।
priyāt priyasya kim uta sarva-lokottarottarā । ity atra vismaye proktā raty-anugraha-mādhurī ।। iti śrī-śrī-bhakti-rasāmṛta-sindhāv uttara-vibhāge gauṇa-bhakti-rasa-nirūpaṇe adbhuta-bhakti-rasa-laharī dvitīyā ।। saivotsāha-ratiḥ sthāyī vibhāvādyair nijocitaḥ ।
ānīyamānā svādyatvaṃ vīra-bhakti-raso bhavet ।। yuddha-dāna-dayā-dharmaiś caturdhā-vīra ucyate । ālambana iha prokta eṣa eva caturvidhaḥ ।। utsāhas tv eṣa bhaktānāṃ sarveṣām eva sambhavet ।।
paritoṣāya kṛṣṇasya dadhad utsāham āhave । sakhā bandhu-viśeṣo vā yuddha-vīra ihocyate ।। pratiyoddhā mukundo vā tasmin vā prekṣake sthite । tadīyecchāveśenātra bhaved anyaḥ suhṛd-varaḥ ।।
caṭulaṃ tvām abhibhūya mādhava । yadi na tvaṃ samarāt parāñcasi ।। kālindī-puline vayasya-nikarair ālokyamānas tadā । śrīdāmnaś ca bakī-dviṣaś ca samarāṭopaḥ paṭīyān abhūt ।।
tathādya laguḍaṃ kramād bhramayati sma dāmā kṛtī । samṛddha-pulako yathā laguḍa-pañjarāntaḥ-sthitam ।। prāyaḥ prakṛta-śūrāṇāṃ sva-pakṣair api karhicit । yuddha-keli-samutsāho jāyate paramādbhutaḥ ।।
tathā ca hari-vaṃśe tathā gāṇḍīva-dhanvānaṃ vikrīḍan madhusūdanaḥ । jigāya bharata-śreṣṭhaṃ kuntyāḥ pramukhato vibhuḥ ।। iti । katthitāsphoṭa-vispardhā-vikramāstra-grahādayaḥ । pratiyodha-sthitāḥ santo bhavanty uddīpanā iha ।। jitvā dāmodara yudhi vṛthā mā kṛthāḥ katthitāni ।
mandradhvāno naṭati nikaṭe stokakṛṣṇaḥ kalāpī ।। katthitādyāḥ sva-saṃsthāś ced anubhāvāḥ prakīrtitāḥ । tathaivāhopuruṣikā kṣveḍitākrośa-valganam ।। asahāye api yuddhecchā samarād apalāyanam ।
bhītābhaya-pradānādyā vijñeyāś cāpare budhaiḥ ।। māṃ keśisūdana vidann api bhadrasenam । divyārgalā pratibhaṭas trapate bhujo me ।। nibadhnaty ullāsād bhuja-samara-caryā-samucitam ।
sudāmnaḥ sotkaṇṭhaṃ jayati muhur āhopuruṣikā ।। catuṣṭaye api vīrāṇāṃ nikhilā eva sāttvikāḥ । garvāvega-dhṛti-vrīḍā-mati-harṣāvahitthikāḥ । amarṣotsukatāsūyā-smṛty-ādyā vyabhicāriṇaḥ ।।
yuddhotsāha-ratis tasmin sthāyi-bhāvatayoditā । yā svaśakti-sahāyādyair āhāryā sahajāpi vā । jigīṣā stheyasī yuddhe sā yuddhotsāha īryate ।। āhūyamānaḥ puruṣottamena ।
prodyamya daṇḍaṃ bhramayāñcakāra ।। mā tvaṃ bhaiṣīḥ kṣudra re bhadrasena । śrīdāmāhaṃ kṛṣṇam evāhvayeya ।। payodhim iva mandaraḥ kṛta-mukunda-pakṣa-grahaḥ ।
hareḥ pramadam ekakaḥ samiti bhadraseno vyadhāt ।। bhaja bhaṅgaṃ na hi saṅgarāditaḥ । sa-virūpaṃ vibruvan hariṃ yayau ।। dāmodarasya vijayāya kṛtī sudāmā ।
jāto maṇiḥ sujaṭito vara-hāṭakena ।। suhṛd eva pratibhaṭo vīre kṛṣṇasya na tvariḥ । sa bhakta-kṣobha-kāritvād raudre tv ālambano rase । rāgābhāvo dṛg-ādīnāṃ raudrād asya vibhedakaḥ ।।
dvi-vidho dāna-vīraḥ syād ekas tatra bahu-pradaḥ । upasthita-durāpārtha-tyāgī cāpara ucyate ।। sahasā dīyate yena svayaṃ sarvasvam apy uta । dāmodarasya saukhyāya procyate sa bahu-pradaḥ ।।
sampradānasya vīkṣādyā asminn uddīpanā matāḥ । vāñchitādhika-dātṛtvaṃ smita-pūrvābhibhāṣaṇam ।। sthairya-dākṣiṇya-dhairyādyā anubhāvā ihoditāḥ । vitarkautsukya-harṣādyā vijñeyā vyabhicāriṇaḥ ।।
dānotsāha-ratis tv atra sthāyi-bhāvatayoditā । pragāḍhā stheyasī ditsā dānotsāha itīryate ।। dvidhā bahu-prado apy eṣa vidvadbhir iha kathyate । syād ābhyudayikas tv ekaḥ paras tat-sampradānakaḥ ।।
kṛṣṇasyābhyudayārthaṃ tu yena sarvasvam arpyate । arthibhyo brāhmaṇādibhyaḥ sa ābhyudāyiko bhavet ।। vyatarad amala-cetāḥ sañcayaṃ naicikīnām । iti nijagadur uccair bhūsurā yena tṛptāḥ ।।
jñātaye haraye svīyam ahaṃtā-mamatāspadam । sarvasvaṃ dīyate yena sa syāt tat-sampradānakaḥ ।। tad-dānaṃ prīti-pūjābhyāṃ bhaved ity uditaṃ dvidhā ।। tatra prīti-dānam prīti-dānaṃ tu tasmai yad dadyād bandhv-ādi-rūpiṇe ।।
śreṇiṃ māṇikya-bhājaṃ gaja-ratha-turagān karburān karbureṇa । deyaṃ kutrāpy adṛṣṭvā makha-sadasi tadā vyākulaḥ pāṇḍavo abhūt ।। pujā-dānaṃ pujā-dānaṃ tu tasmai yad vipra-rūpāya dīyate ।। bhavanta āmnāya-vidhāna-kovidāḥ ।
dāsyāmy amuṣmai kṣitim īpsitāṃ mune ।। lakṣmī-payodharotsaṅga-kuṅkumāruṇito hareḥ । balinaiva sa yenāsya bhikṣā-pātrīkṛtaḥ karaḥ ।। upasthita-durāpārtha-tyagy asau yena neṣyate ।
hariṇā dīyamāno api sārṣṭy-ādis tuṣyatā varaḥ ।। pūrvato atra viparyasta-kārakatvaṃ dvayor bhavet । asminn uddīpanāḥ kṛṣṇa-kṛpālāpa-smitādayaḥ ।। anubhāvās tad-utkarṣa-varṇana-draḍhimādayaḥ ।
atra sañcāritā bhūmnā dhṛter eva samīkṣyate ।। tyāgotsāha-ratir dhīraiḥ sthāyī bhāva ihoditaḥ । tyāgecchā tādṛśī prauḍhā tyāgotsāha itīryate ।। tvāṃ prāptavān deva-munīndra-guhyam ।
svāmin kṛtārtho asmi varaṃ na yāce ।। kiṃ vānyad arpita-bhayaṃ bhruva unnayais te । kīrtanya-tīrtha-yaśasaḥ kuśalā rasa-jñāḥ ।। ayam eva bhavann uccaiḥ prauḍha-bhāva-viśeṣa-bhāk ।
dhuryādīnāṃ tṛtīyasya vīrasya padavīṃ vrajet ।। kṛpārdra-hṛdayatvena khaṇḍaśo deham arpayan । kṛṣṇāyācchanna-kṛpāya dayā-vīra ihocyate ।। uddīpanā iha proktās tad-ārti-vyañjanādayaḥ ।
nija-prāṇa-vyayenāpi vipanna-trāṇa-śīlatā ।। āśvāsanoktayaḥ sthairyam ity ādyās tatra vikriyāḥ । autsukyam atiharṣādyā jñeyāḥ sañcāriṇo budhaiḥ ।। dayotsāha-ratis tv atra sthāyi-bhāva udīryate ।
dayodreka-bhṛd utsāho dayotsāha ihoditaḥ ।। yenārdhaṃ kapaṭa-dvijāya vapuṣaḥ kaṃsa-dviṣe ditsatā । sollāsaṃ krakacena dāritam abhūt patnī-sutābhyāṃ śivaḥ ।। hareś cet tattva-vijñānaṃ naivāsya ghaṭate dayā ।
tad-abhāve tv asau dāna-vīre antar-bhavati sphuṭam ।। vaiṣṇavatvād ratiḥ kṛṣṇe kriyate anena sarvadā । kṛtātra dvija-rūpe ca bhaktis tenāsya bhaktatā ।। antar-bhāvaṃ vadanto asya dāna-vīre dayātmanaḥ ।
vopadevādayo dhīrā vīram ācakṣate tridhā ।। kṛṣṇaika-toṣaṇe dharme yaḥ sadā pariniṣṭhitaḥ । prāyeṇa dhīra-śāntas tu dharma-vīraḥ sa ucyate ।। uddīpanā iha proktāḥ sac-chāstra-śravaṇādayaḥ ।
anubhāvā nayāstikya-sahiṣṇutva-yamādayaḥ ।। dharmotsāha-ratir dhīraiḥ sthāyī bhāva ihocyate । dharmaikābhiniveśas tu dharmotsāho mataḥ satām ।। puram abhi puru-hūte nityam evopahūte ।
suciram araci śacyāḥ savya-hastāṅka-śāyī ।। yajñaḥ pūjā-viśeṣo asya bhujādy-aṅgāni vaiṣṇavaḥ । dhyātvendrādy-āśrayatvena yad eṣv āhutir arpyate ।। ayaṃ tu sākṣāt tasyaiva nideśāt kurute makhān ।
yudhiṣṭhiro ambudhiḥ premṇāṃ mahā-bhāgavatottamaḥ ।। dānādi-trividhaṃ vīraṃ varṇayantaḥ parisphuṭam । dharma-vīraṃ na manyante katicid dhanikādayaḥ ।। iti śrī-śrī-bhakti-rasāmṛta-sindhāv uttara-vibhāge vīra-bhakti-rasa-nirūpaṇe adbhuta-bhakti-rasa-laharī tṛtīyā ।।
ātmocitair vibhāvādyair nītā puṣṭiṃ satāṃ hṛdi । bhavec choka-ratir bhakti-raso hi karuṇābhidhaḥ ।। avyucchinna-mahānando apy eṣa prema-viśeṣataḥ । aniṣṭāpteḥ padatayā vedyaḥ kṛṣṇo asya ca priyaḥ ।।
tathānavāpta-tad-bhakti-saukhyaś ca sva-priyo janaḥ । ity asya viṣayatvena jñeyā ālambanās tridhā ।। tat-tad-vedī ca tad-bhakta āśrayatvena ca tridhā । so apy aucityena vijñeyaḥ prāyaḥ śāntādi-varjitaḥ ।
tat-karma-guṇa-rūpādyā bhavaty uddīpanā iha ।। anubhāvā mukhe śoṣo vilāpaḥ srasta-gātratā । śvāsa-krośana-bhūpāta-ghātoras tāḍanādayaḥ ।। atrāṣṭau sāttvikā jāḍya-nirveda-glāni-dīnatāḥ ।
cintā-viṣāda-autsukya-cāpalonmāda-mṛtyavaḥ । ālasyāpasmṛti-vyādhi-mohādyā vyabhicāriṇaḥ ।। hṛdi śokatayāṃśena gatā pariṇatiṃ ratiḥ । uktā śoka-ratiḥ saiva sthāyī bhāva ihocyate ।।
ālokya tat-priya-sakhāḥ paśupā bhṛśārtāḥ । duḥkhānuśoka-bhayam ūḍha-dhiyo nipetuḥ ।। skhalad-aśiśira-bāṣpa-stoma-dhautottarīyā । viṣam agatim avasthāṃ goṣṭha-rājasya rājñī ।।
kṛṣṇa-priyāṇām ākarṣe śaṅkha-cūḍena nirmite । nīlāmbarasya vaktrendur nīlimānaṃ muhur dadhe ।। svayambhū-cūḍāgrair lulita-śikharāḥ pāda-nakharāḥ । sa devarṣir muktān api tanu-bhṛtaḥ śocati bhṛśam ।।
sāndrānanda-sudhābdhir eṣa yuvayor nābhūd dṛśāṃ gocaraḥ । govindasya padāravinda-yugala-proddāma-kānti-cchaṭām ।। ratiṃ vināpi ghaṭate hāsyāder udgamaḥ kvacit । kadācid api śokasya nāsya sambhāvanā bhavet ।।
rater bhūmnā kraśimnā ca śoko bhūyān kṛśaś ca saḥ । ratyā sahāvinā-bhāvāt kāpy etasya viśiṣṭatā ।। kṛṣṇaiśvaryādy-avijñānaṃ kṛtaṃ naiṣām avidyayā । kintu premottara-rasa-viśeṣeṇaiva tat kṛtam ।।
ataḥ prādurbhavan śoko labdhāpy udbhaṭatāṃ muhuḥ । durūhām eva tanute gatiṃ saukhyasya kām api ।। iti śrī-śrī-bhakti-rasāmṛta-sindhāv uttara-vibhāge gauṇa-bhakti-rasa-nirūpaṇe karuṇa-bhakti-rasa-laharī caturthī ।। nītā krodha-ratiḥ puṣṭiṃ vibhāvādyair nijocitaiḥ ।
hṛdi bhakta-janasyāsau raudra-bhakti-raso bhavet ।। kṛṣṇo hito ahitaś ceti krodhasya viṣayas tridhā । kṛṣṇe sakhī-jaraty-ādyāḥ krodhasyāśrayatāṃ gatāḥ । bhaktāḥ sarva-vidhā eva hite caivāhite tathā ।।
tatra kṛṣṇe sakhyāḥ krodhaḥ sakhī-krodhe bhavet sakhyāḥ kṛṣṇād atyāhite sati ।। nāyaṃ vañcana-sañcaya-praṇayinaṃ hāsaṃ tathāpy ujjhati । hā medhāvini rādhike tava kathaṃ premā garīyān abhūt ।। tatra jaratyāḥ krodhaḥ krodho jaratyā vadhv-ādi-sambandhe prekṣite harau ।।
tavorasi nirīkṣyate bata na neti kiṃ jalpasi । vrajeśvara-sutena me suta-gṛhe agnir utthāpitaḥ ।। govardhanaṃ mahā-mallaṃ vinānyeṣāṃ vrajaukasām । sarveṣām eva govinde ratiḥ prauḍhā virājate ।।
atha hitaḥ hitas tridhānavahitaḥ sāhasī cerṣyur ity api ।। kṛṣṇa-pālana-kartāpi tat-karmābhiniveśataḥ । kvacit tatra pramatto yaḥ prokto anavahito atra saḥ ।। vṛthaiva dhik paṇḍita-māninī tvam ।
baddhaḥ suto asau sakhi bambhramīti ।। atha sāhasī yaḥ prerako bhaya-sthāne sāhasī sa nigadyate ।। tālānāṃ vipinam iti sphuṭaṃ niśamya । ḍimbhānāṃ vraja-pati-gehinī dadarśa ।।
atha īrṣyuḥ īrṣyur māna-dhanā proktā prauḍherṣyākrānta-mānasā ।। dūraṃ prayāhi savidhe tava jājjvalīmi । nirmañchitāgra-caraṇāpy aruṇānanāsi ।। atha ahitaḥ ahitaḥ syād dvidhā svasya hareś ceti prabhedataḥ ।।
tatra svasyāhitaḥ ahitaḥ svasya sa syād yaḥ kṛṣṇa-sambandha-bādhakaḥ ।। mā maryādām yadu-kula-bhuvām bhindhire gāndineyaḥ । vitrastānāṃ parivavalire vallavīnāṃ vilāpāḥ ।। atha harer ahitaḥ ahitas tu hares tasya vairi-pakṣo nigadyate ।।
sphurac-caraṇa-paṅkaje apy avamatiṃ vyanakty atra yaḥ । trir asya mukuṭopari sphuṭam udīrya savyaṃ padam ।। solluṇṭha-hāsa-vakrokti-kaṭākṣānādarādayaḥ । kṛṣṇāhita-hitasthāḥ syur amī uddīpanā iha ।।
hasta-nispeṣaṇaṃ danta-ghaṭṭanaṃ rakta-netratā । daṣṭauṣṭhatātibhrū-kuṭī bhujāsphālana-tāḍanāḥ ।। tuṣṇīkatā natāsyatvaṃ niśvāso bhugna-dṛṣṭitā । bhartsanaṃ mūrdha-vidhūtir dṛg-ante pāṭala-cchaviḥ ।।
bhrū-bhedādhara-kampādyā anubhāvā ihoditāḥ । atra stambhādayaḥ sarve prākaṭyaṃ yānti sāttvikāḥ ।। āvego jaḍatā garvo nirvedo moha-cāpale । asūyaugryaṃ tathāmarṣa-śramādyā vyabhicāriṇaḥ ।।
atra krodha-ratiḥ sthāyī sa tu krodhas tridhā mataḥ । kopo manyus tathā roṣas tatra kopas tu śatru-gaḥ ।। manyur bandhuṣu te pūjya-sama-nyūnās tridhoditāḥ । roṣas tu dayite strīṇām ato vyabhicaraty asau ।।
hasta-peṣādayaḥ kope manyau tuṣṇīkatādayaḥ । dṛg-anta-pāṭalatvādyā roṣe tu kathitāḥ kriyāḥ ।। mṛdhe magadha-bhūpatau kim api vaktram ākrośati । dahad-iṅgala-pravala-piṅgalāṃ lāṅgalī ।।
dhāvantyāṃ bhaya-bhāji vistṛta-bhujo rundhe puraḥ paddhatim । mātaś caṇḍi mayā śikhaṇḍa-mukuṭād ātmābhirakṣyaḥ katham ।। tava girā jaṭile niṭile ca me । duhitaraṃ duhitur mama pāmari ।।
hāraś cakāsti hari-kaṇṭha-taṭī-cariṣṇuḥ । kuṭena māṃ tad api vañcayate vadhūṭī ।। asmin na tādṛśo manyau vartate raty-anugrahaḥ । udāharaṇa-mātrāya tathāpy eṣa nidarśitaḥ ।।
krodhāśrayāṇāṃ śatrūṇāṃ caidyādīnāṃ svabhāvataḥ । krodho rati-vinābhāvān na bhakti-rasatāṃ vrajet ।। iti śrī-śrī-bhakti-rasāmṛta-sindhāv uttara-vibhāge gauṇa-bhakti-rasa-nirūpaṇe raudra-bhakti-rasa-laharī pañcamī ।। vakṣyamāṇair vibhāvādyaiḥ puṣṭiṃ bhaya-ratir gatā ।
bhayānakābhidho bhakti-raso dhīrair udīryate ।। kṛṣṇaś ca dāruṇāś ceti tasminn ālambanā dvidhā । anukampyeṣu sāgassu kṛṣṇas tasya ca bandhuṣu ।। dāruṇāḥ snehataḥ śaśvat-tad-aniṣṭhāpti-darśiṣu ।
darśanāc chravaṇāc ceti smaraṇāc ca prakīrtitāḥ ।। viśvasya prakṛtiṃ bhajasva na manāg apy asti mantuṃ tava । pṛthvī pratyuta yuddha-kautuka-mayī sevaiva me nirmitā ।। laghu-haram iti kārṣīr mā sma dīnāya manyum ।
aśaraṇam atimūḍhaṃ rakṣa rakṣa prasīda ।। gopendra gopaya balād uparudhya bālam । śṛṅgāṇi laṅghayati paśya turaṅga-daityaḥ ।। gokulaṃ kila viśantam uddhuram ।
śuṣyad-āsya-jalajā vrajeśvarī ।। tanum iyam adhunāpi smaryamāṇā dhunoti । vapur atipuruṣaṃ yā ghoram āviścakāra ।। vibhāvasya bhrū-kuṭy-ādyās tasminn uddīpanā matāḥ ।
mukha-śoṣaṇam ucchvāsaḥ parāvṛtya vilokanam ।। sva-saṅgopanam udghūrṇā śaraṇānveṣaṇaṃ tathā । krośanādyāḥ kriyāś cātra sāttvikāś cāśru-varjitāḥ ।। iha santrāsa-maraṇa-cāpalāvega-dīnatāḥ ।
viṣāda-mohāpasmāra-śaṅkādyā vyabhicāriṇaḥ ।। asmin bhagna-ratiḥ sthāyī bhāvaḥ syād aparādhataḥ । bhīṣaṇebhyaś ca tatra syād bahudhaivāparādhitā ।। taj-jā bhīr nāparatra syād anugrāhya-janān vinā ।
ākṛtyā ye prakṛtyā ye ye prabhāveṇa bhīṣaṇāḥ ।। etad-ālambanā bhītiḥ kevala-prema-śāliṣu । nārī-bālādiṣu tathā prāyeṇātropajāyate ।। ākṛtyā pūtanādyāḥ syuḥ prakṛtyā duṣṭa-bhū-bhujaḥ ।
bhīṣaṇās tu prabhāveṇa surendra-giriśādayaḥ ।। sadā bhagavato bhītiṃ gatā ātyantikīm api । kaṃsādyā rati-śūnyatvād atra nālambanā matāḥ ।। iti śrī-śrī-bhakti-rasāmṛta-sindhāv uttara-vibhāge gauṇa-bhakti-rasa-nirūpaṇe bhayānaka-bhakti-rasa-laharī ṣaṣṭhī ।।
puṣṭiṃ nija-vibhāvādyair jugupsā-ratir āgatā । asau bhakti-raso dhīrair bībhatsākhya itīryate ।। asminn āśrita-śāntādyā dhīrair ālambanā matāḥ ।। kurvan pūrvam aśeṣa-ṣiḍga-nagarī sāmrājya-caryām abhūt ।
dṛṣṭe strī-vadane vikūṇita-mukho viṣṭabhya niṣṭhīvati ।। atra niṣṭhīvanaṃ vaktra-kūṇanaṃ ghrāṇa-saṃvṛtiḥ । dhāvanaṃ kampa-pulaka-prasvedādyāś ca vikriyāḥ ।। iha glāni-śramonmāda-moha-nirveda-dīnatāḥ ।
viṣāda-cāpalāvega-jāḍyādyo vyabhicāriṇaḥ ।। jugupsā-ratir atra syāt sthāyī sā ca vivekajā । prāyikī ceti kathitā jugupsā dvi-vidhā budhaiḥ ।। jāta-kṛṣṇa-rater bhakta-viśeṣasya tu kasyacit ।
vivekotthā tu dehādau jugupsā syād vivekajā ।। piśita-vimiśrita-visra-gandha-bhāji । bhagavati hanta rater lave apy udīrṇe ।। amedhya-pūty-anubhavāt sarveṣām eva sarvataḥ ।
yā prāyo jāyate seyaṃ jugupsā prāyikī matā ।। vasann eṣa klinno jaḍa-tanur ahaṃ mātur udare । tad asmin kaṃsāre kuru mayi kṛpā-sāgara kṛpām ।। srasta-vyādhita-yūtha-gūtha-ghaṭanā-nirdhūta-netrāyuṣi ।
kṣiptās te smṛtim ākalayya naraka-dhvaṃsinn iha prāṇimaḥ ।। labdha-kṛṣṇa-rater eva suṣṭhu pūtaṃ manaḥ sadā । kṣubhyaty ahṛdy aleśe api tato asyāṃ raty-anugrahaḥ ।। hāsyādīnāṃ rasatvaṃ yad gauṇatvenāpi kīrtitam ।
prācāṃ matānusāreṇa tad vijñeyaṃ manīṣibhiḥ ।। amī pañcaiva śāntādyā harer bhakti-rasā matāḥ । eṣu hāsyādayaḥ prāyo bibhrati vyabhicāritām ।। iti śrī-śrī-bhakti-rasāmṛta-sindhāv uttara-vibhāge gauṇa-bhakti-rasa-nirūpaṇe bībhatsa-bhakti-rasa-laharī saptamī ।।
athāmīṣāṃ krameṇaiva śāntādīnāṃ parasparam । mitratvaṃ śātravatvaṃ ca rasānām abhidhīyate ।। śāntasya prīta-bībhatsa-dharma-vīrāḥ suhṛd-varāḥ । adbhutaś caiṣa prītādiṣu catuḥṣv api ।।
dviṣann asya śucir yuddhavīro raudro bhayānakaḥ ।। suhṛt-prītasya bībhatsaḥ śānto vīra-dvayaṃ tathā । vairī śucir yuddha-vīro raudraś caika-vibhāvakaḥ ।। preyasas tu śucir hāsyo yuddha-vīraḥ suhṛd-varāḥ ।
dviṣo vatsala-bībhatsa-raudrā bhīṣmaś ca pūrvavat ।। vatsalasya suhṛd-dhāsyaḥ karuṇo bhīṣma-bhit tathā । śatruḥ śucir yuddha-vīraḥ prīto raudraś ca pūrvavat ।। śucer hāsyas tathā preyān suhṛd asya prakīrtitaḥ ।
dviṣo vatsala-bībhatsa-śānta-raudra-bhayānakāḥ । prāhur eke asya suhṛdaṃ vīra-yugmaṃ pare ripum ।। mitraṃ hāsyasya bībhatsaḥ śuciḥ preyān savatsalaḥ । pratipakṣas tu karuṇas tathā prokto bhayānakaḥ ।।
adbhutasya suhṛd vīraḥ pañca śāntādayas tathā । pratipakṣo bhaved asya raudro bībhatsa eva ca ।। vīrasya tv adbhuto hāsyaḥ preyān prītis tathā suhṛt । bhayānako vipakṣo asya kasyacic chānta eva ca ।।
karuṇasya suhṛd-raudro vatsalaś ca vilokyate । vairī hāsyo asya sambhoga-śṛṅgāraś cādbhutas tathā ।। raudrasya karuṇaḥ prokto vīraś cāpi suhṛd-varaḥ । pratipakṣas tu hāsye asya śṛṅgāro bhīṣaṇo api ca ।।
bhayānakasya bībhatsaḥ karuṇaś ca suhṛd-varaḥ । dviṣantu vīra-śṛṅgāra-hāsya-raudrāḥ prakīrtitāḥ ।। bībhatsasya bhavec chānto hāsyaḥ prītis tathā suhṛt । śatruḥ śucis tathā preyān jñeyā yuktyā pare ca te ।।
tatra suhṛt-kṛtyam kathitebhyaḥ pare ye syus te taṭasthāḥ satāṃ matāḥ ।। suhṛdā miśraṇāṃ samyag āsvādaṃ kurute rasam ।। dvayos tu miśraṇe sāmyaṃ duḥśakaṃ syāt tulā-dhṛtam । tasmād aṅgāṅgi-bhāvena melanaṃ viduṣāṃ matam ।।
bhaven mukhyo atha vā gauṇo raso aṅgī kila yatra yaḥ । kartavyaṃ tatra tasyāṅgaṃ suhṛd eva raso budhaiḥ ।। athāṅgitvaṃ prathamato mukhyānām iha likhyate । aṅgatāṃ yatra suhṛdo mukhyā gauṇāś ca bibhrati ।।
jīva-sphuliṅga-vahner mahaso ghana-cit-svarūpasya । tasya padāmbuja-yugalaṃ kiṃ vā saṃvāhayiṣyāmi ।। atra mukhye aṅgini mukhyasyāṅgatā । pṛthu-kutupe kutukī rataḥ śarīre ।
sukha-vapuṣaḥ smaraṇe api mantharo asmi ।। atra mukhya eva gauṇasya । prīty-utsikta-manāḥ kadāham asakṛd-dustarka-caryāspadam । seviṣye cala-cāru-cāmara-marut-sañcāra cāturyataḥ ।।
atra mukhya eva mukhyasya gauṇayoś ca । niravadyaḥ pratipadya-mādhurīm । prabhumindīvara-sundaraṃ bhaje ।। atra mukhye mukhyasya ।
smaran prabhu-pādāmbhojaṃ naṭann aṭati vaiṣṇavaḥ । yas tu dṛṣṭyā padminīnām api suṣṭhu hṛṇīyate ।। atra mukhye gauṇasya । na tṛpyati na sarvataḥ sukha-maye samādhāv api ।
prabho tava padārcane param upaiti tṛṣṇāṃ manaḥ ।। atra mukhye mukhyasya gauṇayoś ca । dhanyānāṃ kila mūrdhanyāḥ subalāmur vrajābalāḥ । adharaṃ piñcha-cūḍasya calāś culūkayanti yāḥ ।।
atra mukhye mukhyasya । vitarkayasi māṃ yathā na hi tathāsmi kiṃ bhūriṇā । dadarśa subalo balad-vikaca-dṛṣṭir asyānanam ।। atra mukhye gauṇasya ।
praviśati subalo ayaṃ rādhikā-veṣa-gūḍhaḥ । smita-vikaśita-gaṇḍaṃ svīyam āsyaṃ vṛṇoti ।। atra mukhye mukhya-gauṇayoḥ । nirātapatraḥ kāntāre santataṃ mukta-pādukaḥ ।
vatsān avati vatso me hanta santapyate manaḥ ।। atra mukhye gauṇasya । vinyasyāpasasāra tasya kaṇikāṃ nidrāṇa-ḍimbhānane । smerāṃ nikṣipatī sadā bhavatu vaḥ kṣemāya goṣṭheśvarī ।।
atrāpi mukhye gauṇasya । savye doṣṇi vikāśi-gaṇḍa-phalakā līlāsya-bhaṅgī-śate । pātu prasnava-sicyamāna-sicayā viśvaṃ vrajādhīśvarī ।। atrāpi mukhye catūrṇāṃ gauṇānām ।
kevale vatsale nāsti mukhyasya khalu sauhṛdam । ato atra vatsale tasya natarāṃ likhitāṅgatā ।। vinyasya mañju-bhuja-mūrdhni bhujaṃ mukundaḥ । sandeśam arpayati tanvi mad-artham eva ।।
atra mukhye mukhyasya । kuru praṇaya-nirbharaṃ mama kṛśāṅgi kaṇṭha-graham । kṛtaṃ smitam abhijñayā guru-puras tadā rādhayā ।। atra mukhye gauṇasya ।
smara-smerām ārād dṛśam asakalām arpayati ca । ibhāri-kṣveḍābhir vṛṣa-danujam udyojayati ca ।। atra mukhye mukhya-gauṇayoḥ । hāsyādīnāṃ tu gauṇānāṃ yad-udāharaṇaṃ kṛtam ।
tenaiṣām aṅgitā vyaktā mukhyānāṃ ca tathāṅgatā । tathāpy alpa-viśeṣāya kiñcid eva vilikhyate ।। prasabhaṃ pīta-paṭāñcale dhṛte । harir utphulla-kapolam ānanam ।।
atra gauṇe aṅgini mukhyasyāṅgatā । māṃ yoddhuṃ milasi puraḥ kathaṃ viśāla । śrīdāmā gaṇayati re tvam atra ko asi ।। atrāpi gauṇe aṅgini mukhyasya ।
śiśupālaṃ samare jighāṃsubhiḥ । jagṛhe pāṇḍu-sutair varāyudham ।। atra gauṇe mukhya-gauṇayoḥ । yaṣṭyā durbalayā vijitya purataḥ solluṇṭham udgāyataḥ ।
kṛṣṇaḥ phulla-kapolakaḥ pulakavān visphāra-dṛṣṭir babhau ।। atra gauṇe mukhyasya gauṇayoś ca । evam anyasya gauṇasya jñeyā kavibhir aṅgitā । tathā ca mukhya-gauṇānāṃ rasānām aṅgatāpi ca ।।
so aṅgī sarvātigo yaḥ syān mukhyo gauṇo athavā rasaḥ । sa evāṅgaṃ bhaved aṅgi-poṣī sañcāritāṃ vrajan ।। eka eva bhavet sthāyī raso mukhyatamo hi yaḥ । rasās tad-anuyāyitvād anye syur vyabhicāriṇaḥ ।।
rasānāṃ samavetānāṃ yasya rūpaṃ bhaved bahu । sa mantavyo rasaḥ sthāyī śeṣāḥ saṅcāriṇo matāḥ ।। stokād vibhāvanāj jātaḥ samprāpya vyabhicāritām । puṣṇan nija-prabhuṃ mukhyaṃ gauṇas tatraiva līyate ।।
prodyan vibhāvanotkarṣāt puṣṭiṃ mukhyena lambhitaḥ । kuñcatā nija-nāthena gauṇo apy aṅgitvam aśnute ।। mukhyas tv aṅgatvam āsādya puṣṇann indram upendravat । gauṇam evāṅginaṃ kṛtvā nigūḍha-nija-vaibhavaḥ ।।
anādi-vāsanodbhāsa-vāsite bhakta-cetasi । bhāty eva na tu līnaḥ syād eṣa sañcāri-gauṇavat ।। aṅgī mukhyaḥ svam atrāṅgair bhāvais tair abhivardhayan । sajātīyair vijātīyaiḥ svatantraḥ san virājate ।।
yasya mukhyasya yo bhakto bhaven nitya-nijāśrayaḥ । aṅgī sa eva tatra syān mukhyo apy anyo aṅgatāṃ vrajet ।। āsvādodreka-hetutvam aṅgasyāṅgatvam aṅgini । tad vinā tasya sampāto vaiphalyāyaiva kalpate ।।
yathā mṛṣṭa-rasālāyāṃ yavasādeḥ kathañcana । tac-carvaṇe bhaved eva satṛṇābhyavahāritā ।। janayaty eva vairasyaṃ rasānāṃ vairiṇā yutiḥ । sumṛṣṭa-pānakādīnāṃ kṣāra-tiktādinā yathā ।।
kālo bhūyān hā samādhi-vratena । koṇenākṣṇaḥ sāci-savyasya naikṣi ।। tatra śāntasyojjvalena vairasyam । sura-muni-vandita-pādam indireśam ।
prabhum īkṣitaṃ mano me ।। tatra prītasyojjvalenaiva । dorbhyām argala-dīrghābhyāṃ sakhe parirabhasva mām । śiraḥ kṛṣṇa tavāghrāya vihariṣye tatas tvayā ।।
atra preyaso vatsalena । sātvatās tu bhagavantam uśanti । vyāji-hīrṣatu kathaṃ mama jihvā ।। atra vatsalasya prītena ।
taḍid-vilāsa-taralā nava-yauvana-sampadaḥ । adyaiva dūti tena tvaṃ mayā ramaya mādhavam ।। atrojjvalasya śāntena । ciraṃ jīveti saṃyujya kācid āśīrbhir acyutam ।
kailāsa-sthā vilāsena kāmukī pariṣaṣvaje ।। atra śucer vatsalena । śuceḥ sambandha-gandho api kathañcid yadi vatsale । kvacid bhavet tataḥ suṣṭhu vairasyāyaiva kalpate ।।
piśitāsṛṅ-mayī nāhaṃ satyam asmi tavocitā । svāpāṅga-biddhāṃ śyāmāṅga kṛpayāṅgī-kuruṣva mām ।। atra śucer bībhatsena । evam anyāpi vijñeyā prājñai rasa-virodhitā ।
prāyeṇeyaṃ rasābhāsa-kakṣāyāṃ paryavasyati ।। dvāyor ekatarasyeha bādhyatvenopavarṇane । smaryamāṇatayāpy uktau sāmyena vacane api ca ।। rasāntareṇa vyavadhau taṭa-sthena priyeṇa vā ।
viṣayāśraya-bhede ca gauṇena dviṣatā saha । ity ādiṣu na vairasyaṃ vairiṇo janayed yutiḥ ।। bālāsau viṣayeṣu dhitsati tataḥ pratyāharantī manaḥ । mugdheyaṃ kila tasya paśya hṛdayān niṣkrāntim ākāṅkṣati ।।
bādhyatvam atra śāntasya śucer utkarṣa-varṇanāt ।। vrajasya hāsodgama-saṃvidhātā । karoti hā naḥ paridevanāni ।। viśrānta-ṣoḍaśa-kalā nirvikalpā nirāvṛtiḥ ।
sukhātmā bhavatī rādhe brahma-vidyeva rājate ।। rādhā śāntir ivonnidraṃ nirnimeṣekṣaṇaṃ ca mām । kurvatī dhyāna-lagnaṃ ca vāsayaty adri-kandare ।। draṣṭuṃ paraṃ brahma kutas tatākṣī ।
rambhe samāviśya bhidā smareṇa ।। atrādbhutena vyavadhiḥ । māṃsāsthi-rakta-kṛmi-viṭ-kapha-pitta-vātam । yā te padābja-makarandam ajighratī strī ।।
tatrāsmākaṃ yad-avadhi sakhe dṛṣṭir eṣā niviṣṭā । smāraṃ smāraṃ mukha-kuṭilatā-kāriṇīyaṃ hṛṇīyā ।। ubhayatra śuci-bībhatsayoḥ । sthala-bhuvi sambhṛta-sāṃyugīna-līlam ।
pulaka-kulaṃ dviṣatāṃ tu kālimānam ।। atra vīra-bhayānakayoḥ । viṣayāśraya-bhede api mukhyena dviṣatā saha । saṅgatiḥ kila mukhyasya vairasyāyaiva jāyate ।।
vimocayārgalābandhaṃ vilambaṃ tāta nācara । yāmi kāśya-gṛhaṃ yūnā manaḥ śyāmena me hṛtam ।। atra śuceḥ prītena । rukmiṇī-kuca-kāśmīra-paṅkiloraḥ-sthalaṃ kadā ।
sadānandaṃ paraṃ brahma dṛṣṭyā seviṣyate mayā ।। atra śāntasya śucinā । anurakta-dhiyo bhaktāḥ kecana jñāna-vartmani । śāntasyāśraya-bhinnatve vairasyaṃ nānumanvate ।।
bhṛtyayor nāyakasyeva nisarga-dveṣiṇor api । aṅgayor aṅginaḥ puṣṭyai bhaved ekatra saṅgatiḥ ।। gariṣṭho ayaṃ keśī girivad iti me vellati manaḥ । khalaṃ kṣundan kuryāṃ vrajam atitarāṃ śālinam aham ।।
atra vidviṣau vīrabhayānakau vatsalaṃ puṣṇītaḥ । yathā kamprā svedini cūrṇa-kuntala-taṭe ity ādi ।। tatra hāsya-karuṇau vatsalam eva puṣṇītaḥ । mitho vairāv api dvau yau bhāvau dharma-sutādiṣu ।
kālādi-bhedat prākaṭyaṃ tau vindantau na duṣyataḥ ।। adhirūḍhe mahā-bhāve viruddhair virasāḥ yutiḥ । na syād ity ujjvale rādhā-kṛṣṇayor darśitaṃ purā ।। kvāpy acintya-mahā-śaktau mahā-puruṣa-śekhare ।
rasāvali-samāveśaḥ svādāyaivopajāyate ।। gaṇḍaunnatyaṃ khaleśāḥ pralayam ṛṣigaṇā dhyāna-muṣṇāsram ambāḥ । lāsyaṃ dāsāḥ kaṭākṣaṃ yayur asita-dṛśaḥ prekṣya raṅge mukundam ।। thūtkārī dadhni visre praṇayiṣu vivṛta-prauḍhir indre aruṇākṣaḥ ।
āsāre sphāra-dṛṣṭir yuvatiṣu pulakī bibhrad adriṃ vibhur vaḥ ।। iti śrī-śrī-bhakti-rasāmṛta-sindhāv uttara-vibhāge rasānāṃ maitrī-vaira-sthiti-nāmnī laharī aṣṭamī ।। pūrvam evānuśiṣṭena vikalā rasa-lakṣaṇā । rasā eva rasābhāsā rasa-jñair anukīrtitāḥ ।।
syus tridhoparasāś cānu-rasāś cāparasāś ca te । uttamā madhyamāḥ proktāḥ kaniṣṭhāś cety amī kramāt ।। prāptaiḥ sthāyi-vibhāvānu-bhāvādyais tu virūpatām । śāntādayo rasā eva dvādaśoparasā matāḥ ।।
brahma-bhāvāt para-brahmaṇy advaitādhikya-yogataḥ । tathā bībhatsa-bhūmādeḥ śānto hy uparaso bhavet ।। vijñāna-suṣamādhaute samādhau yad udañcati । sukhaṃ dṛṣṭe tad evādya purāṇa-puruṣe tvayi ।।
taṃ tam eva kalayāmi bhavantam । tvāṃ vinā kim api nāparam asti ।। kṛṣṇasyāgre atidhārṣṭyena tad-bhakteṣv avahelayā । svābhīṣṭa-devatānyatra paramotkarṣa-vīkṣayā ।
maryādātikramādyaiś ca prītoparasatā matā ।। avadhīryamāṇa-naṭano apy anargalaḥ । caṭulo baṭu-vyavṛṇutātmano ratim ।। ekasminn eva sakhyena hari-mitrādy-avajñayā ।
yuddha-bhūmādinā cāpi preyānuparaso bhavet ।। chalito narma-girā stutiṃ cakāra । hariṇā daṇḍavad agrataḥ papāta ।। sāmarthyādhikyābhijñānāl lālanādy-aprayatnataḥ ।
karuṇasyātirekādes turyāś coparaso bhavet ।। unmāthaṃ sapadi tavātmajād apaśyam । drāghiṣṭhām api samitiṃ prapadyamāne ।। atha śṛṅgāroparasaḥ । tatra sthāyi-vairūpyam
dvayor ekatarasyaiva ratir yā khalu dṛśyate । yān ekatra tathaikasya sthāyinaḥ sā virūpatā । vibhāvasyaiva vairūpyaṃ sthāyiny atropacaryate ।। saṅgopitaś ca sahajo api dṛśos taraṅgaḥ ।
ahnāya kāpi gaitri aṅkuritām ayāsīt ।। atyantābhāva evātra rateḥ khalu vivakṣitaḥ । etasyāḥ prāg-abhāve tu śucir noparaso bhavet ।। agre dharaṇyāṃ sakhi kāma-pālam ।
bhinnādya sādhvi smarato dvidhāsi ।। kecit tu nāyakasyāpi sarvathā tulya-rāgataḥ । nāyikāsv apy anekāsu vadanty uparasaṃ śucim ।। vaidagdhyaujjvalya-viraho vibhāvasya virūpatā ।
latā-paśu-pulindīṣu vṛddhāsv api sa vartate ।। madhu-mathanena kaṭākṣitātha mṛdvī । ratim iha pallavitāṃ hṛdi vyanakti ।। pataṅga-kanyā-puline adya dhanyāḥ ।
sānaṅga-raṅgāṃ dṛśam arpayanti ।। kālindī-puline paśya pulindī pulakācitā । harer dṛk-cāpalaṃ vīkṣya sahajaṃ yā vighūrṇate ।। bilva-yugma-racitonnata-stanī ।
smerayaty aghaharaṃ jaraty asau ।। sthāyino atra virūpatvam eka-rāgatayāpi cet । ghaṭetāsau vibhāvasya virūpatve apy udāhṛtiḥ ।। śucitvaujjvalya-vaidigdhyāt suveśatvāc ca kathyate ।
śṛṅgārasya vibhāvatvam anyatrābhāsatā tataḥ ।। samayānāṃ vyatikrāntir grāmyatvaṃ dhṛṣṭāpi ca । vairūpyam anubhāvāder manīṣibhir udīritam ।। samayāḥ khaṇḍitādīnāṃ priye roṣoditādayaḥ ।
puṃsaḥ smitādayaś cātra priyayā tāḍanādiṣu । eteṣām anyathā-bhāvaḥ samayānāṃ vyatikramaḥ ।। kāntā-nakhāndhito apy adya parihṛtya hare hriyam । kailāsa-vāsinīṃ dāsīṃ kṛpā-dṛṣṭyā bhajasva mām ।।
bāla-śabdādy-upanyāso virasokti-prapañcanam । kaṭī-kaṇḍūtir ity ādyaṃ grāmyatvaṃ kathitaṃ budhaiḥ ।। kiṃ naḥ phaṇi-kiśorīṇāṃ tvaṃ puṣkara-sadāṃ sadā । muralī-dhvaninā nīvīṃ gopa-bāla vilumpasi ।।
atha dhṛṣṭatā prakaṭa-prārthanādiḥ syāt sambhogādes tu dhṛṣṭatā ।। kānta kailāsa-kuñjo ayaṃ ramyāhaṃ nava-yauvanā । tvaṃ vidagdho asi govinda kiṃ vā vācyam ataḥ param ।। evam eva tu gauṇānāṃ hāsādīnām api svayam ।
vijñeyoparasatvasya manīṣibhir udāhṛtiḥ ।। bhaktādibhir vibhāvādyaiḥ kṛṣṇa-sambandha-varjitaiḥ । rasā hāsyādayaḥ sapta śāntaś cānurasā matāḥ ।। markaṭī bhrū-kuṭībhis tathoddhuram ।
hāsa-ḍambara-karambitānanam ।। vedānta-tantre śuka-maṇḍalasya । romāñcitāṅgaś ca surarṣir āsīt ।। evam evātra vijñeyā vīrāder apy udāhṛtiḥ ।।
aṣṭāv amī taṭastheṣu prākaṭyaṃ yadi bibhrati । kṛṣṇādibhir vibhāvādyair gatair anubhavādhvani ।। kṛṣṇa-tat-pratipakṣaś ced viṣayāśrayatāṃ gatāḥ । hāsādīnāṃ tadā te atra prājñair aparasā matāḥ ।।
palāyamānam udvīkṣya capalāyata-locanam । kṛṣṇam ārāj jarāsandhaḥ solluṇṭham ahasīn muhuḥ ।। evam anye api vijñeyās te adbhutāparasādayaḥ । uttamās tu rasābhāsāḥ kaiścid rasatayoditāḥ ।।
bhāvāḥ sarve tad-ābhāsā rasābhāsāś ca kecana । amī prokta-rasābhijñaiḥ sarve api rasanād rasāḥ ।। bhāratādyāś catasras tu rasāvasthāna-sūcikāḥ । vṛttayo nāṭya-mātṛtvād uktā nāṭaka-lakṣaṇe ।।
granthasya gaurava-bhayād asyā bhakti-rasa-śriyaḥ । samāhṛtiḥ samāsena mayā seyaṃ vinirmitā ।। gopāla-rūpa-śobhāṃ dadhad api raghunātha-bhāva-visārī । tuṣyatu sanātano asminn uttara-bhāge rasāmṛtāmbhodheḥ ।।
iti śrī-śrī-bhakti-rasāmṛta-sindhāv uttara-vibhāge rasābhāsa-laharī navamī ।। iti śrī-śrī-bhakti-rasāmṛta-sindhau gauṇa-bhakti-rasa-nirūpaṇo nāma caturtho vibhāgaḥ samāptaḥ । rāmāṅga-śatru-gaṇite śāke gokulam adhiṣṭhitenāyam । bhakti-rasāmṛta-sindhur viṭaṅkitaḥ kṣudra-rūpeṇa ।।
samāpto ayaṃ śrī-śrī-bhakti-rasāmṛta-sindhuḥ ।।