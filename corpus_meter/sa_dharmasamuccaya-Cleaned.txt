(jitadharmakāyavargāḥ parivarto hyanityatā । apramādaḥ kāmatṛṣṇe strī ca madyena te daśa ।। ।। om namo buddhāya ।। prahīṇasarvāsrava nirmalaśrīryaḥ kleśajambālanimagnalokam ।
kṛpāguṇenodaharatsamena praṇamyate asmai tribhavottamāya ।। saddharma smṛtyupasthānasūtravaipulyasāgarāt । gāthāḥ samuddhariṣyāmi lokalocanatatparāḥ ।। apramādastathā śraddhā vīryārambhastathā dhṛtiḥ ।
jñānābhyāsaḥ saṃtāśleṣo mokṣasyāyatanāni ṣaṭ ।। dānaṃ śīlaṃ damaḥ kṣāntirmaitrībhūteṣvahiṃsatā । karuṇāmuditopekṣā śāntisamprāptihetavaḥ ।। cāpalyaṃ pāpasaṃśleṣaḥ krūratā vitathaṃ vacaḥ ।
mithyādṛṣṭiḥ pramādaśca narakasyāgrahetavaḥ ।। mātsaryamīrṣyā kaṭuvākyatā hi pramādasevā viratiḥ śubhācca । tattveṣvabhidroharataṃ manaśca preteṣu panthāna ihodbhavanti ।। ajñānasevā jaḍa ca buddheḥ saddharmanāśaḥ priyamaithunatvam ।
āhāraśaktiḥ prabalā ca nidrā tiryaggatau ca pravadanti hetum ।। aśubhaṃ trividhaṃ kṛtvā kāyavāṅmanasāṃ mahat । uttarottarasambaddhaṃ karmaṇā sampradṛśyate ।। bālānāmapi sambaddhamuttarottarameva tat ।
śubhañca trividhaṃ kṛtvā sādhavo yānti nirvṛtim ।। tasmāt karmaphalaṃ matvā pramādasya ca varjanam । śreyase kriyate buddheretat sukhamanuttamam ।। dānaśīlavato nityaṃ sarvasattvānukampinaḥ ।
siddhayanti sarvaśastulyāstasmācchīlaparo bhavet ।। maitrīkaruṇāyuktasya gatākāṃkṣasya dehinaḥ । parānugrahayuktasya kāryasiddhirdhruvaṃ sthitā ।। santuṣṭasyāpramattasya sarvasattvahitaiṣiṇaḥ ।
rāgadveṣavimuktasya kāryasiddhirdhruvaṃ sthitā ।। mitrāmitraprahīṇasya samacittasya dehinaḥ । apāyagatibhinnasya kāryasiddhirdhruvaṃ sthitā ।। evaṃ ca tasya dhīrasya dharmadānaratasya ca ।
mātsaryerṣyāpramuktasya kāryasiddhirdhruvaṃ sthitā ।। saṃvarasthasya śāntasya gurupūjāratasya ca । kāryākāryavidhijñasya kāryasiddhirdhruvaṃ sthitā ।। aśaṭhasyātidakṣasya priyavākyasya nityaśaḥ ।
dhyānādhyayanaśaktasya kāryasiddhirdhruvaṃ sthitā ।। deśakālavidhijñasya sādhyāsādhyaṃ vijānataḥ । śakyopāyavidhijñasya kāryasiddhirdhruvaṃ sthitā ।। akrodhena hataḥ krodhaḥ kṣamayā krūratā jitā ।
dharmeṇa nirjito adharmaḥ prabhayā vijitaṃ tamaḥ ।। mṛṣāvākyaṃ satyahataṃ paiśunyaṃ ca samādhinā । pārūṣyaṃ mārdava jitaṃ abaddhaṃ bandhanā jitam ।। prāṇātipāto maitryā ca steyaṃ dānaiḥ sadā jitam ।
ayoniśomanaskāro yonijena sadā jitaḥ ।। avidyā vidyayā jitā divasena tathā kṣapā । śuklapakṣeṇa ca kṛṣṇapakṣo sarvaśo jitaḥ ।। mithyākāmeṣvavijito buddhayā tattvavicārayā ।
āryāṣṭāṅgena mārgeṇa yonijena sadā jitaḥ ।। vaiśāradyaiścaturbhiśca kadarya jitameva tat । vismṛtiśca hatā smṛtyā kṣaṇenātmānameva ca ।। araṇyavāsaniyatairjitā rāgavaśā narāḥ ।
meruṇā parvatā jitā vanamālikā ।। samudreṇa jitā sarve tīrthā jalasambhavāḥ । ādityatejovijitā sarve ca grahatārakāḥ ।। nityā jitā anityena dāridrayaṃ dānasampadā ।
śāṭhyaṃ na mārdava jitaṃ satyenānṛtiko hataḥ ।। bhūtena nirjito abhūto vahninā tarusampadaḥ । pipāsā vijitā toyairjighitsā bhojanaistathā ।। siṃhena vijitāḥ sarve mṛgāḥ sattvādhikāśca ye ।
santāpena mahecchā ca jitā nityaṃ prakīrtyate ।। dayā praśasyate nityamadayā naiva śasyate । vīryeṇa nirjitaṃ sarva kausīdyaṃ mohavardhanam ।। tattvadarśipuruṣapraśaṃsā jñānādhikaiḥ sadā dāntaiḥ puruṣaistattvada bhiḥ ।
vijitāḥ krūrakarmāṇo mithyāvādādhikā narāḥ ।। buddhena nirjitāḥ sarve tīrthyāḥ kuṭilavādinaḥ । asurā vijitā devairdharmateyaṃ vyavasthitā ।। ।। iti jitavargaḥ prathamaḥ ।।
yo hi deśayate dharma kṣemaṃ nirvāṇagāminam । sa sarvabandhanacchettā gururbhavati dehinām ।। chittvā mohamayaṃ pāśaṃ yo hi deśayate śivam । sanmārgadeśakaḥ prokto durmārgavinivārakaḥ ।।
dharmasya pravaratvam yena dharmeṇa manujāstaranti bhavasāgaram । saddharmaprabaraḥ prokto na dharmo laukiko hi saḥ ।। kṣetrāṇīmāni catvāri vidyante yasya dehinaḥ । tasyedaṃ saphalaṃ janma kathitaṃ mārgadeśakaiḥ ।।
sakalendriyatāṃ prāpya labdhvā buddhasya śāsanam । yo na dharmarato martyaḥ sa paścādanutapyate ।। yamasāyujyam vyāsaktamanasāṃ nityaṃ nityaṃ kāmagaveṣiṇām । putradāraprasaktānāmantako abhyeti dehinām ।।
cittasya vaśīkaraṇam saṅkalpadoṣamanasaṃ taistairdoṣaiḥ samākulam । cittaṃ nayatyupāyena cittabaddhā hi dehinaḥ ।। durdamasyāticaṇḍasya siddhiprepsorviśeṣataḥ । na cittasya vaśaṃ gacchet śatrubhūtaṃ hi tannṛṇām ।।
saśrutena sudiṣṭena bhāvitenāpyanekaśaḥ । dharmeṇa śāmyate cittaṃ jālineva yathā hayaḥ ।। saddharmaśravaṇaphalam saddharmaśravaṇaṃ kṛtvā pāpād viramate pumān । śreyase pratipattiṃ ca nityamevopapadyate ।।
saddharmaśravaṇaṃ kṛtvā manaḥ prahalādamṛcchati । kuśalaṃ cāsya sumahat sandhāne sampratīkṣate ।। śrutvā bhavati dharmātmā śrutvā pāpaṃ na kurvate । śrutvā karmaphalaṃ jñātvā nirvāṇamadhigacchati ।।
śrutvā vedayate dharma śrutvā buddhaḥ prasīdati । śrutvā dharmaṃ vimokṣāya yatate paṇḍito naraḥ ।। dharmalakṣaṇatattvajñaḥ śrutvā bhavati mānavaḥ । tasmācchrutvā prayatnena buddhiḥ kāryā prayatnataḥ ।।
śrutvā saṃsāravimukhāṃ kathāṃ sugatadeśitām । prahāya tṛṣṇāṃ vividhāṃ prayāti padamavyayam ।। caturvidhāṃ pratyayitāṃ dharmāṇāṃ codamavyayau । śrutvā tāṃ jñāyate sarvā pumān śraddhāvibhāvitaḥ ।।
skandhāyatanadhātūnāṃ yadetallakṣaṇadvayam । śrutvā tajjñāyate sarva tasmāt dharmaparo bhavet ।। prabalā ye trayo doṣāḥ sarvasaṃsārabandhanāḥ । te praṇaśyantyaśeṣeṇa saddharmaśravaṇena vai ।।
pravṛtterlakṣaṇaṃ kṛtsnaṃ nivṛtteścāpyaśeṣataḥ । śrutimāṃstat prajānāti tasmācchrutamanuttamam ।। mṛtyukālopapannasya vedanārtasya dehinaḥ । na vyathā śrutamālambya svalpāpi hṛdi jāyate ।।
samyagjñānena ye dagdhāḥ kleśavṛkṣāḥ samantataḥ । na teṣāmudbhavo bhūyaḥ kadācidupalabhyate ।। apramādavidagdhaṃ hi śrutaṃ sarva sukhodayam । śreyasaśva śrutaṃ mūlaṃ tasmācchrutaparo bhavet ।।
saddharmaśravaṇaṃ śrutvā vṛddhāṃścopāsya paṇḍitaḥ । prayātyanuttamaṃ sthānaṃ jarāmaraṇavarjitam ।। dharmeṇa vartate śrutvā duḥkhānmucyeta vai yathā । śrutvā bhavati maitryātmā tasmācchreyaḥ paraṃ śrutam ।।
kāyavāṅmanasāṃ buddhiḥ śrutvā bhavati dehinām । tasmāt sadbuddhikāmo yastena śrotavyamādarāt ।। śrutvā bhāvaṃ samāśritya dṛḍhavīryaparākramam । taranti puruṣāstūrṇa tribhava vipulaṃ mahat ।।
śrutvā yaḥ puruṣaḥ sarvairdhanavānabhijāyate । aśrutārthadhanairyuktaṃ daridraṃ prāhustaṃ budhāḥ ।। saddharmadhananaṣṭasya guruṇā varjitasya ca । viphalaṃ jīvitaṃ ceṣṭaṃ pāpairupahatasya ca ।।
pramādinaḥ kusīdastha pāpamitrasya dehinaḥ । jīvitaṃ niṣphalaṃ dṛṣṭaṃ bījamuptaṃ yathosare ।। śrutadṛṣṭivinirmuktamarthamāhurvicakṣaṇāḥ । na cakṣurbhyāṃ vinirmuktamarthamityabhidhīyate ।।
dharmasevanāgrahaḥ yo hi dharma parityajya adharmamanutiṣṭhati । sa bhaiṣajyaṃ parityajya vyādhimevopasevate ।। sevatāṃ sevatāṃ puṃsāṃ dharmo bhavatyanekaśaḥ । varṣāṇāṃ samavāyena yathodyānaṃ pravardhate ।।
iha vajrāsane bhūmirna saṃsāre anyathā bhavet । bodhicittasamutthānaṃ bodhiprāptistathottamā ।। dharmacārī praśāntātmā kāyotthāyī samāhitaḥ । avaśyaṃ śubhabhāgīsyāt sa pramādena vañcitaḥ ।।
jñānasevanāgrahaḥ tasmājjñānaguṇānmatvā jñānaṃ seveta paṇḍitaḥ । nahyajñānena saṃyuktaṃ pumān kaścit pratibhavet ।। dharmānusāriṇī śraddhā dharmānusāriṇī śraddhā yathā yāti sukhāvahā । sātidurgatisanyaktā vyasaneṣu mahad balam ।।
pradīpakalpā tamasi vyādhitānāmivauṣadham । arthānāṃ netra bhūtā sā daridrāṇāṃ mahadbalam ।। bhavādyairhriyamāṇānāṃ pūrvabhūtā sukhāvahā । pramādamadamattānāṃ sā pramādavighātikā ।।
śāntapadaprāpteḥ phalam sa hi yattatpadaṃ śāntaṃ nirvāṇamunibhirvṛtam । tat prāpayatyakhedena samyagjñānapuraḥsaram ।। ।। iti dharmopadeśavargaḥ dvitīyaḥ ।। satkārairvṛhaṇairmāsairapi śayyāsanādibhiḥ ।
na svīkartumayaṃ kāyaḥ kadācit kenacit kṛtaḥ ।। kṛtaghnasyāvidakṣasya nityaṃ randhraprahāriṇaḥ । kaḥ kāyasya riporartha pāpaṃ kuryād vicakṣaṇaḥ ।। rogānī tamanarthānāṃ bahūnā bhājanaṃ tathā ।
aśucyaṅgasya nikaraṃ kāyamityabhidhīyate ।। upasthitamavijñeyaṃ maraṇaṃ tattvacintakaiḥ । jīvitaṃ ca kṣaṇādūrdhvaṃ na gacchati nirūpyate ।। āyuṣkarmārthanirmāṇametaṃ kāyaṃ tyajyayam ।
api viddhastathā śete kāṣṭhaloṣṭhasamo bhuvi ।। kṣaṇe kṣaṇe api kāyo ayaṃ jīryate na nivartate । tathā yauvanamadairbālā muhayante ।। dhanadhānyamadairmattāḥ kurvantyahitamātmanaḥ ।
tannāśamupayātyevaṃ sa ca pāpena dahayate ।। na manuṣyā manuṣyāste yebhyo dharmo na rocate । na mārge ca sthitāstattve nirvāṇapuragāmike ।। kathaṃ prāpya hi mānuṣyaṃ śreyasāmālayaṃ mahat ।
na jñānaplavamārūhaya taranti bhavasāgarāt ।। vidyudālātasadṛśaṃ gandharvanagaropamam । sadā tad yāti rabhasaṃ jīvitaṃ sarvadehinām ।। śarīre na madaṃ kuryāt kṣaṇike bhaṅgure sadā ।
itvare capale asāre jarāmaraṇabhīruke ।। dhyāyinānnagataṃ hyetat śokānāmālayo mahān । śubhāśubhānāṃ kṣetraṃ ca śarīramavadhīyate ।। jñānaśīladayādānairyasya gātraṃ vibhūṣitam ।
tasya sattvaikasārasya śarīraṃ saphalaṃ matam ।। dhātūnāṃ mārakāt sarvamidaṃ muktaṃ kalevaram । śarīradhātu vicayāt sākṣād bhavati netarāt ।। śarīradhātuṃ yo muktvā dhātuṣvanyeṣu rajyate ।
sa dhātukatvaśikṣāto duḥkhenaiva pramucyate ।। hiraṇyadhāturna tathā duḥkhaśāntyai hi vartate । śarīradhātutattvajño yathā duḥkhāt pramucyate ।। duḥkhād duḥkhodayastena duḥkhī na parirakṣyate ।
pravīṇo rājacaurādibhayaiḥ sarvairūpadrutam ।। tasmādanarthakaṃ nityaṃ dūratastaṃ vivarjayet । varjanāt sukhito duṣṭasaṅgrahād duḥkhitaḥ pumān ।। śarīradhātutattvajño dhātulakṣaṇatattvavit ।
dhyānādhyayanasaṃsakto dahati kleśaparvatān ।। tasmāccharīrajān dhātūn paṇḍitaḥ pratyavekṣate । teṣāṃ svalakṣaṇaṃ jñātvā mokṣo bhavati dehinām ।। ।। iti kāyajugupsāvargastṛtīyaḥ ।।
kāmairevāvitṛṣṇasya tṛṣṇayā tṛṣitasya ca । cañcalendriyacittasya kālo ayaṃ parivartate ।। anityadhyeyatā yasya sukhasaktasya dehinaḥ । strīdarśanena mattasya kālo ayaṃ parivartate ।।
jātimaraṇavaśyasya mohitasya ca tṛṣṇayā । bālasya tu janasyāsya kālo ayaṃ parivartate ।। gaticārakabaddhasya udvegavaśagasya ca । pramādaviṣamūḍhasya kālo ayaṃ parivartate ।।
auddhatyādiprasaktasya gātraśobhāratasya ca । lābhairatṛptamanasaḥ kālo ayaṃ parivartate ।। pañcabandhanabaddhasya ṣaḍbhirvyāmohitasya ca । trailokyavidhimūḍhasya kālo ayaṃ parivartate ।।
vinipātānabhijñasya vitarkopahatasya ca । janasya saktamanasaḥ kālo ayaṃ parivartate ।। tatkālaramaṇīyeṣu pariṇāmahiteṣu ca । kāmeṣu saktamanasaḥ kālo ayaṃ parivartate ।।
pūrvaduḥkhānabhijñasya divyasaukhyaratasya ca । viprayogānabhijñasya kālo ayaṃ parivartate ।। karmajālena baddhasya manasyeva viceṣṭinaḥ । satpathāt paribhraṣṭasya kālo ayaṃ parivartate ।।
bhavadoṣānabhijñasya tṛṣṇayā mūḍhacetasaḥ । mohāndhakāramagnasya kālo ayaṃ parivartate ।। kāmaikapāśabaddhasya niḥsahāyasya dehinaḥ । devīgaṇavimūḍhasyaṃ kālo ayaṃ parivartate ।।
indriyād vyapakṛṣṭasya satpathabhrāmitasya ca । traidhātukarasajñasya kālo ayaṃ parivartate ।। saṃvarāsaṃvarajñasya vyāpādabahulasya ca । naṣṭasambuddhamārgasya kālo ayaṃ parivartate ।।
hitāhitavahirgasya kāryākāryajaḍasya ca । krīḍābāla sadṛśasya kālo ayaṃ parivartate ।। nadīprastravaṇocceṣu vanopavanabhūmiṣu । krīḍātatparasyāsya kālo ayaṃ parivartate ।।
vimānagiripṛṣṭheṣu dharmākaravaneṣu ca । ramataḥ kāmabhogeṣu kālo ayaṃ parivartate ।। karmadharma vipākeṣu nirāsaktasya dehinaḥ । kevalāhārasaktasya kālo ayaṃ parivartate ।।
karmaṇāyuḥ pariśrāntaṃ traidhātukamidaṃ sadā । bhramanti cakravannityaṃ na ca vindanti bāliśāḥ ।। vinipātocchru yamayaṃ yo nāmārohate jagat । na ca doṣāvadheyatvaṃ prakurvanti vimohitāḥ ।।
etat paramaṃ saukhyaṃ yat kāmaparivarjanam । vītakāṃkṣasya dhīrasya gataśokasya tāpinaḥ ।। tadādimadhyanidhane kalyāṇaṃ kṣemamuttamam । yad prāpyamunayaḥ śrāntāścaranti vigatajvarāḥ ।।
satkāmajaṃ bhavet saukhyaṃ vinipātagataṃ tu tat । na hi kāmaviśeṣaṃ ca kiñcid duḥkhavipākajam ।। tasmāt kāmeṣu matimān na lubhyet kathañcana । te hi saṃsāraduḥkhānāṃ hetubhūtāḥ sudāruṇāḥ ।।
vanopavanaśaileṣu padmākaravaneṣu ca । vibhrāntāstṛṣṇayā bālāḥ patanti saha daivataiḥ ।। kāñcaneṣu śaileṣu vaidūryaśikhareṣu ca । kṣīyate hi śubhaṃ karma yatasva saha daivataiḥ ।।
kalpavṛkṣeṣu ramyeṣu nadīprastravaṇeṣu ca । caratastaiḥ śubhaṃ kṣīṇaṃ yatasva saha daivataiḥ ।। bhūmibhāgeṣu ramyeṣu ratnākaravaneṣu ca । na śubhaṃ te sadā cīrṇa yatasva saha daivataiḥ ।।
pañcātmakena vīryeṇa manaḥprahalādakāriṇā । hatasya gatakālasya yatasva saha daivataiḥ ।। kāmaṃ saṃsakta manasairnityaṃ viṣayatatparaiḥ । na jñāyate hitaṃ devairyadamantrāhitaṃ bhavet ।।
alpaśiṣṭamidaṃ puṇyaṃ cyavanaṃ samupasthitam । gantavyamanyatra suraiḥ sukarmaphalabhojibhiḥ ।। ye nityaṃ śubhasaṃsaktāḥ kurvanti vā śubhaṃ sadā । teṣāṃ visadṛśo heturmūrkhāṇāṃ hi vivartate ।।
bhuktvā mṛtyuṃ pratīkṣante te janāḥ kāmamohitāḥ । śubhaśīlatamo ajñānāḥ sarvadā na parāyaṇāḥ ।। bhuktvā mṛtyuṃ pratīkṣante te janāḥ kāmamohitāḥ । ye na karmavipākasya jñānaṃ roṣavadhe ratāḥ ।।
bhuktvā mṛtyuṃ pratīkṣante te janāḥ kāmamohitāḥ । prajñāpayanti na samā stṛṣṇāgniparivāritāḥ ।। bhuktvā mṛtyuṃ pratīkṣante te janāḥ kāmamohitāḥ । viprayogakṛtaṃ duḥkhaṃ ye na paśyanti dāruṇam ।।
bhuktvā mṛtyuṃ pratīkṣante te janāḥ kāmamohitāḥ । strījanāsaktahṛdayā na vindanti punarbhavam ।। bhuktvā mṛtyuṃ pratīkṣante te janāḥ kāmamohitāḥ । vipattivyādhiśokebhyo nodvijanti kathañcana ।।
bhuktvā mṛtyuṃ pratīkṣante te janāḥ kāmamohitāḥ । ye pāpamitrasaṃsarga prakurvanti mahārūṣam ।। bhuktvā mṛtyuṃ pratīkṣante te janāḥ kāmamohitāḥ । bhāvitaṃ cetasā yairna na ca tattvapraveśitā ।।
bhuktvā mṛtyuṃ pratīkṣante te janāḥ kāmamohitāḥ । yena sarvāsvavasthāsu saṃsārabhayabhīravaḥ ।। bhuktvā mṛtyuṃ pratīkṣante te janāḥ kāmamohitāḥ । kāryākāryeṣu ye nityaṃ na subhāṣitacetasaḥ ।।
bhuktvā mṛtyuṃ pratīkṣante te janāḥ kāmamohitāḥ । ye na tattvadhiyo nityaṃ sarvabhūtahite ratāḥ ।। bhuktvā mṛtyuṃ pratīkṣante te janāḥ kāmamohitāḥ । ye śarīra sukhārthena dharma hiṃsanti mohitāḥ ।।
ekāntamanasā nityaṃ śubhaṃ kāryaṃ prayatnataḥ । aśubhaṃ ca sadā varjyametat paṇḍitalakṣaṇam ।। kṣayaṃ yātaṃ ca yat śīlaṃ spṛṣṭvā yaḥ samupāgataḥ । pramādāvañcito avaśyaṃ vinipāto bhaviṣyati ।।
gatā gacchanti yāsyanti deveśāścaiva sarvataḥ । tiṣṭhanti śikhare ramye nānāratnavibhūṣite ।। vaidūryaśikharā ramyāstathānye vanamālinaḥ । viṣayāstādṛśā eva janastu parivartate ।।
vanopavanaramyāṇi bhūmibhāgāni sarvaśaḥ । tiṣṭhantyavikalānyeva janastu parivartate ।। vaidūryamayanālāni kāñcanāni viśeṣataḥ । padmākarāṇi tānyeva janastu parivartate ।।
sarāṃsi sarito ramyāḥ pakṣisaṅghairnirantaram । tathaivāvikalā hyete janastu parivartate ।। vimānāni rathāścaiva harmyāṇi ca tathaiva ca । tiṣṭhantyavikalā hyete janastu parivartate ।।
parivartanaṃ lokasya viṣayairvañcitasya ca । tathāpi nāmalokasya nodvego hṛdi jāyate ।। abhyāsena kharī bhūtaṃ cittaṃ saṃsāracāriṇam । yena manye mahad duḥkhaṃ hṛdaye naiva vartate ।।
śūlikena yathā baddhāḥ paśavo gṛhapañjare । ekaikaśo vinaśyanti śeṣāṇāṃ nāsti sambhramaḥ ।। sukhāya kāmināmeva iyaṃ bhūmiravasthitā । cyutāścaivopapannāśca tathāmī bāliśāḥ surāḥ ।।
pramādāya hatāḥ sattvā mṛtyuḥ kṣaṇikaduḥkhadaḥ । nāvabuddhayanti maraṇaṃ paśuvad vītasambhramāḥ ।। te paścād dīrghamanasaḥ kālasya vaśamāgatāḥ । paścāttāpamayo vahnirdhakṣyate niṣpratikṣayaḥ ।।
dāruṇaṃ niṣpratīkāramavaśyaṃ rūpadehinām । maraṇaṃ kālavaśagaṃ tad viditvāgamaṃ caret ।। samāgamāḥ priyāloke viyogāścāpriyāḥ sadā । saṃyogo viprayogānto dharmateyaṃ sanātanā ।।
kṣaṇe lave muhūrte ca divārātrau tathādhvani । maraṇaṃ cintayed dhīrastasya nāsti pratikriyā ।। smṛtimagnyāṃ praśaṃsanti yeṣāṃ maraṇasaṃbhavā । śreyasaikaparāṃ śānti prayāntiṃ gatakalmaṣāḥ ।।
mṛtyorarthamanusmṛtya doṣo ayaṃ kasya sammataḥ । nirdoṣaṃ hi manaḥ sarvaṃ śāntaṃ bhavati nityaśaḥ ।। apramādaparaṃ śreṣṭhamidamuktaṃ tathāgataiḥ । yanmṛtyoḥ smaraṇaṃ nityamaśubhānāṃ ca varjanam ।।
।। iti parivartavargaścaturthaḥ ।। kṣayāntaṃ hi sukhaṃ sarva na sukhaṃ vidyate dhruvam । saṃsṛjenna sukhaṃ tasmāt yadīcchet sukhamātmanaḥ ।। gacchatāṃ tiṣṭhatāṃ caiva hasatāṃ krīḍatāmapi ।
avisahyo mahāvego mṛtyurnaśyati dāruṇaḥ ।। na tatstha mihāmutra yatrāsau pratipadyate । tathāpi nāma saṃmūḍhā janayitvā vaśaṃgataḥ ।। na sthavirameva vā ।
gṛhasthamagṛhasthaṃ vā yadāsau nāpakarṣati ।। sukhitaṃ duḥkhitaṃ vāpi guṇavantaṃ tathaiva ca । vratasthamavratasthaṃ vā yadāsau nāpakarṣati ।। duḥśīlaṃ śīlavantaṃ ca ।
rājānaṃ cottamaṃ cāpi yadāsau nāpakarṣati ।। daivaṃ vā nārakaṃ vāpi tiryañca pratajaṃ tathā । pramattamapramattaṃ vā yadāsau nāpakarṣati ।। kāmadhātūpapannaṃ vā rūpadhātau sthitañca yaḥ ।
ārupyadhātūpapannaṃ vā yadāsau nāpakarṣati ।। karmapāśo jarādaṇḍo vyādhidaṇḍo mahāvanam । raktopamo mṛtyurayaṃ sattvānādāya gacchati ।। evaṃvidhe pratibhaye mṛtyau paramadāruṇe ।
surāḥ kāmavimohitāḥ ।। yad duḥkhaṃ cyavamānasya devalokāt surasya ca । narake yadbhavaṃ duḥkhaṃ viprayogapuraḥsaram ।। viṣamākṣikasaṃyuktaṃ yathānnaṃ cāpi ।
devagataṃ saukhyaṃ patanāntaṃ visarjayet ।। kṣīṇapuṇyasya dīnasya svadārairvarjitasya ca । yad duḥkhaṃ cyavamānasya tasyaupamyaṃ na vidyate ।। sukṛtakṣīṇamandasya dvipasyeva gatattviṣaḥ ।
śāmyati devasya yadduḥkhaṃ mahadduḥkhaṃ prajāyate ।। tṛṣṇāviṣayavṛddhasya śokopahatacetasaḥ । mandavāgdehaceṣṭasya devasya cyavanād bhayam ।। yathā yathā sukhāsvādāḥ kāmā paramavañcakāḥ ।
tathā bhavatyeva teṣāṃ duḥkhaṃ mahattaram ।। yatamānasya yad duḥkhaṃ devalokān prajāyate । tasyāntareṇa narakaṃ kalāṃ nārhati ṣoḍaśīm ।। cyavanāntaṃ devalokaṃ maraṇāntaṃ tadā bhuvi ।
dṛṣṭvā duḥkhaṃ ।। patanāntaṃ sadā saukhyaṃ nāsti lokasya nityajāḥ । tad buddhvā kāraṇaṃ sarva śreyase kriyatāṃ manaḥ ।। sarve kṣayāntā nicayā patanāntā samucchrayāḥ ।
saṃyogā viprayogāntā maraṇāntaṃ hi jīvitam ।। jātasya maraṇaṃ nityaṃ na tasyāstīti nityatā । na bhūtārāvitānena triṣu dhātuṣu dṛśyate ।। garbhameke vinaśyanti tathaike sūtikāgṛhe ।
parisarpaṇakāścaike tathaiva ।। udayāstaṃ ca gamanaṃ bhāskarasya pradṛśyate । tathā jātasya sarvasya sthitaṃ maraṇamagrataḥ ।। kṣayāntaṃ hi sukhaṃ sarva yo na vindati mohadhīḥ ।
sa paścānmaraṇe prāpte ।। kuśalaṃ kārya priyaḥ sadā । sukhaṃ hi dharmācaraṇaṃ kathayanti manīṣiṇaḥ ।। anityamadhruvaṃ sarva pariṇāme kaṭuḥ sadā ।
saṃsāraḥ kathito buddherhetustattvavicāraṇe ।। devāḥ sukhapramattā ye teṣāṃ sukhamaśāśvatam । cyavamānasya ca yadduḥkhaṃ devalokāt surasya hi ।। tasyopamānaṃ naivāsti narakānnarakaṃ hi tat ।
kimete nāvabudhyante patanāntaṃ sadā sukham ।। ajarāmaravallokaṃ paśyanti sukhamohitāḥ । cyutyupapattimallokaḥ saṃkhyā tasya na vidyate । na codvijanti puruṣāstṛṣṇayā parivañcitāḥ ।।
abhiyāti sadā janma tvaritaṃ yāti yauvanam । saṃyogo viprayogaśca sahajaḥ paridṛśyate । vimūḍhā nānupaśyanti viṣayaiḥ parivañcitāḥ ।। cyavanti devāḥ vivaśāstṛṣṇayā parimohitāḥ ।
sā bhūmistāni padmāni vanāni vividhāni ca ।। śikharāgrāṇi ramyāṇi ratnavanti mahānti ca । sarāṃsi nadyo vividhā ratnapāṣāṇabhūṣitāḥ ।। vṛkṣā vicitrakusumāḥ paṅktibhirvividhaiḥ sthitāḥ ।
harmyāgrāṇi ca ramyāṇi ratnavanti mahānti ca ।। kalpavṛkṣā hemamayā kecidvaidūrya nirmalāḥ । rājatāstapanīyāśca vimiśrā vararohiṇaḥ ।। bhramarairūpagītāśca vibhānti kamalākarāḥ ।
vibhūṣaṇāni ramyāṇi devārhāṇi ca sarvataḥ ।। sarvametat tathaivāsti janastu parivartate । māyābudbudaphenābhaṃ gandharvanagaropamam ।। sukhaṃ sarvasya devasya tṛṣṇayā vañcitasya hi ।
sa vināśya janaṃ sarva bhrāmayitvā bhavārṇave ।। tṛṣṇā viṣāgnisadṛśā lokānāmatra tiṣṭhati । avitṛptā kāmabhogairapi taptā sukhodbhavā ।। kālānalena nirdagdhā kva te devagaṇāḥ gatāḥ ।
sarvathādhigatā yeyaṃ tṛṣṇā lokavitanvinī ।। yayā vimohitā devāḥ kālasya vaśamāgatāḥ । devāsurā narā yakṣā narake yānti jaṅgamāḥ ।। gacchanti vivaśāḥ sarve kālapāśaṃ durāsadam ।
traidhātukamidaṃ sarva kālapāśena yojitam ।। na ca paśyanti vivaśāstṛṣṇāmohena mohitāḥ । anena hi yathā devāḥ śataśo atha sahastraśaḥ ।। gatāḥ kālāgninirdagdhā viṣayairdhanasaṃbhavaiḥ ।
parasya dṛśyate maraṇamātmano naiva dṛśyate ।। paścātte vyasane prāpte vindante duḥkhamātmanaḥ । pramādakaluṣaṃ ceto viṣayābhirataṃ sadā ।। na vindanti dhruvaṃ mṛtyuṃ dehināṃ sahajasthitam ।
sukhottaramanāśasya pramādābhiratasya ca ।। mṛtyusainyamupaitīdaṃ pramāthi viṣasannibham । na mantrauṣadhakarmāṇi na devā nāsurāstathā ।। kālapāśena baddhasya trātāro na bhavanti te ।
rajasā guṇṭhitaṃ vaktraṃ ātmano naiva vindati ।। prāpteścyavanabhūto ayaṃ mṛtyuḥ paścād bhaviṣyati । lolupasya sadā yatnairavitṛptasya tṛṣṇayā ।। sahasābhyeti maraṇaṃ yannadṛṣṭaṃ sukhārthinām ।
ayaṃ tavāgraho duḥkhaṃ mṛtyunā preṣito mahān ।। asmādanantaraṃ mṛtyurbhaviṣyati sudāruṇaḥ । mahāgirivarādasmāt vanopavanabhūṣitāt ।। baddhānarā viṣayagā svakarmaphalabhoginaḥ ।
krīḍāvihāriṇastāvat kvacit tṛṣṇāsukhaṃ na hi । tarṣyayā tṛṣṇayā mūḍhāḥ patanti vivaśā bhuvi ।। dhūmasyānantaraṃ vahniryathā bhavati nityaśaḥ । tathā cyavanaliṅgasya pṛṣṭhataścyavanaṃ sthitam ।।
jātyā jātyā dhruvaṃ mṛtyuścārogye sati ruk sthitā । sampattau vyasanaprāptiyauvane sahajā jarā । sarvaiḥ priyairviyogaśca na saṃyogo dhruvaṃ sthitaḥ ।। dharmateyaṃ sadāloke samyagbuddhena deśitā ।
ubhayasya kṣayo nāśo janasyo parivartate ।। jātau satyāṃ yathā mṛtyuravaśyaṃ sthita eva hi । kṣīyate sukṛtaṃ karma āyūṃṣi kṣaṇikāni hi ।। saṃvara dharmavinaye bhajadhvaṃ puruṣottamāḥ ।
abhyeti yauvanaṃ sarvaṃ jīvitaṃ cānugacchati ।। naśyanti sarvadā sarvā mā pramāde manaḥkṛthā । na nityaṃ labhyate svargo na nityaṃ kṣaṇasampadā ।। yasya yāvannābhipatanaṃ tāvat kṣipraṃ yujyatām ।
।। ayaṃ sa hi drumavano nānāratnavibhūṣitaḥ । latāgahvarasaṃcchannaḥ padmākaravibhūṣitaḥ ।। jāmbūnadamayaiśśuddhaiḥ prāsādaiḥ ratnacitritaiḥ ।
nānāvidhaiḥ prastravaṇairlatābhirupaśobhitaḥ ।। karmasākṣījanasyāsya bhitvā gaganamucchritaḥ । kalpāgnivirato meruḥ sarvathā na bhaviṣyati ।। kiṃ punarye surāstatra phenabudbudasannibhāḥ ।
utpadyante vinaśyanti pramādamadamohitāḥ ।। sukhaduḥkhamanantaṃ ca svecchākāmaphalodbhavam । devalokād yathā devāḥ patanti narake punaḥ ।। śarīramānasaiduḥkhairvidyamāneṣu sarvataḥ ।
na tacchakyaṃ pramatte syāt tadduḥkhaṃ paramaṃ kaṭu ।। viyogaduḥkhaṃ duḥkhanāmagrataḥ paripaṭhyate । taccadevagatau nityamagrataḥ sampravartate ।। sarvapriyairmanāpaiśca viprayogo bhaviṣyati ।
na ca devāḥ prapaśyadhvaṃ maraṇāntaṃ hi jīvitam ।। cyutikāle tu samprāpte vihvalendriyacetasā । jānīdhvaṃ tatparaṃ duḥkhaṃ yadavaśyaṃ bhaviṣyati ।। akālacakrapratimaṃ gandharvanagaropamam ।
tribhave saṃbhavaṃ sarva phenabudbudasannibham ।। yaḥ phenarāśau saṃmūḍhaḥ kuryācchādanasaṃstaram । sa mūḍhaḥ saṃskṛte kuryādabhisvādaṃ bhramātmakam ।। na devā na narā yakṣā nāsurā garuḍāstathā ।
trāyante mṛtyusamaye karmaṇā paritapyatām ।। yāvannāyāti samaye mṛtyurājaḥ sudāruṇaḥ । tāvattu sukṛtaṃ kārya mā paścāt paritapyatha ।। yadbhūtakāmajaṃ saukhyaṃ prākṛtaṃ viṣayodbhavam ।
mṛtyukāle samutpanne tiṣṭhanti na budharṣamā ।। kiṃ kariṣyanti saukhyāni kiṃ striyaḥ kiñcabāndhavāḥ । mṛtyunā hriyamāṇasya devalokāt samantataḥ ।। sthirāstā bhūmayaḥ sarvā vanopavanabhūṣitāḥ ।
mṛtyurajjvā vibaddhaśca tvantu kālena nīyase ।। ākāśe jaladā yadvada vāyunā samudīritāḥ । saṃśliṣṭāśca viyujyante saṃsāre prāṇinastathā ।। ṛtau ṛtau yathā puṣpamāgatairdṛśyate naraiḥ ।
vyatīte tu ṛtau sarve pratiyānti yathāgatāḥ ।। yathā kāle samutpanne modante sukṛtaiḥ surāḥ । vyatīte tu śubhe kāle pratiyānti yathāgatāḥ ।। ṛtau ṛtau yathā vṛkṣe parṇajāyate anekaśaḥ ।
vyatīte tu śubhe kāle śīryate tat samantataḥ ।। yathā parṇopamādetanna saukhyamabhayaṃ bhave । śīryate satataṃ saukhyaṃ nāsaukhyaṃ vidyate dhruvam ।। prābṛṭkāle yathā varṣamākāśe na nivartate ।
tathā saukhyamidaṃ sarva gacchati na nivartate ।। barhiṇāṃ ca yathā nādo vāyunā samudīritaḥ । śrūyate tatpraṇāśāya tathā saukhyamidaṃ smṛtam ।। yathā hi jvalane kṣiptaṃ dhruvaṃ kālaṃ pradahayate ।
tathā vahanyupamaḥ kālaḥ kāṣṭhavaccaratāṃ smṛtaḥ ।। āgatāśca gatāścaike śataśo atha sahastraśaḥ । saṃvego na bhavatyeṣā tṛṣṇayā mohitāstathā ।। yathā yathā mahāsaukhyaṃ svayaṃ bhogo yathā yathā ।
tathā tathā mahad duḥkhaṃ patanāntodbhavaṃ dhruvam ।। jātirduḥkhā jarā duḥkhā maraṇaṃ duḥkhameva ca । priyaiśca saha viśleṣo duḥkhasyaiṣā paramparā ।। ekasya patanaṃ dṛṣṭvā kathaṃ nodvijate janaḥ ।
mamāpi patanaṃ hyetat sarvapāpairbhaviṣyati ।। yaḥ paśyati bhayaṃ dūrāt pratipattau ca vartate । mprāpte mṛtyusamaye na vibheti gatavyathaḥ ।। vibhujyamāno daunaiśca mṛtyuḥ svajanabāndhavaiḥ ।
yadduḥkhaṃ mṛtyusamaye tanna śakyaṃ prabhāṣitum ।। patanāntaṃ hi maraṇaṃ patamāno yathā giriḥ । niṣpratyanīkaṃ balavat puruṣānapakarṣati । saṃśliṣyate mahāvegaḥ samprahārī ca sarvadā ।।
taṃ jñātvā mā pramādeṣu stubadhvaṃ devasattamāḥ । saṃśleṣayati viśleṣaṃ yauvane ca sadā jarā ।। jīvite ca sadā mṛtyuḥ padametat sadā sthitam । anityenāgnināvaśyaṃ dagdhabyo yatra gocaraḥ ।।
kalpānte kiṃ punardevā ye phenakadalīsamāḥ । na tadasti bhavet kiñcid yad jñānaṃ saṃskṛtaṃ calam ।। yannityaṃ sukhaṃ vā syādetatsthānaṃ na vidyate । upasthitamiva jñeyaṃ maraṇaṃ sarvajantubhiḥ ।।
yasmāt tasya pratīkāraḥ sarvopāyairna śakyate । rūpaṃ kṣaṇikameteṣāṃ vayo api kṣaṇikaṃ tathā ।। kṣīyate ca tathā saukhyaṃ na ca buddhayantyamedhasaḥ । yadā tat sarvameteṣāmanekaṃ śubhalakṣaṇam ।।
janmataḥ kālacakreṇa paripāṭayā vināśitam । tathaivaitat purā naṣṭamanekaśatalakṣaṇam ।। tathaitadapi janmaiṣāṃ mṛtyurājo hariṣyati । pramādamanasāṃ hyeṣāṃ nityaṃ sukhavihāriṇām ।।
nidhanāya kālapāśo ayamabhyeti sukhanāśakaḥ । sukhārogyabalaprāṇapriyaviśleṣakārakaḥ ।। balavanmṛtyurājo asau samīpamupasarpati । yaḥ samīpagato hyeṣāṃ pramattānāmanekaśaḥ ।।
jīvitaṃ saha saukhyena tvaritaṃ nāśayiṣyati । dīrghakālamidaṃ dhvastaṃ pramādāpahatāḥ surāḥ ।। nāvabuddhayanti mohāndhāḥ saukhyena pratibodhitāḥ । yadā hīnaprabhāhyete vihvalendriyacetasaḥ ।।
yamalokaṃ patiṣyanti tadā jñānasya tatphalam । jīyate bata kālo ayaṃ kṣaṇikaṃ ca yathā sukham ।। tathāpi raktamanaso nāvabuddhayantyacakṣuṣaḥ । ramyād ramyataraṃ yānti nityaṃ sukhavihāriṇaḥ ।।
prayāsyanti yathā hayete mṛtyurājo hariṣyati । jarā jātivipattīnāṃ yo na mūḍho viṣīdati ।। sa paścāt mṛtyusamaye tapyate । sukhaṃ deveṣu samprāpya guṇasammatam ।।
kṛtahutaṃ vināśāntaṃ kṣaṇikaṃ jīvitaṃ calam । yathā hi yad vināśāntaṃ tathaiṣāmapi jīvitam ।। acireṇāpi kālena bhaviṣyati na saṃśayaḥ । yāvannāyāti maraṇaṃ yāvad buddhiranāvilā ।।
tāvaddharmarataṃ dhārya manobalena dhīmatā । sarvajīvitanāśāya sarvasaukhyakṣayāya ca ।। sarvapriyaviyogāya mṛtyurāśrayameti ca । tasminnāpte mahādhyāne mṛtyuḥ paramadāruṇaḥ ।।
nānyat trāṇamṛte dharmāt tasmād dharmarato bhavet । upapannasya devasya yā prītirupapadyate ।। nāsau cyavanaduḥkhasya kalāmarhati ṣoḍaśīm । mṛtyukāle samutpanne na kaścit kasyacit tathā ।।
na ca gacchantimapyekaṃ padamekaṃ hi gacchati । yadā jātaṃ tadāramya naro mṛtyuparāyaṇaḥ ।। nānāmohaparītastu bhayametanna vidyate । yadā te cyavanaṃ prāpte bhavabhogakaraṃ param ।।
tadā vindati mūḍhātmā yad bhayaṃ mṛtyujaṃ mahat । viṣayoragasandaṣṭā tṛṣṇā viṣavimohitā ।। na vindanti sadā devāścyavanānte mahad bhayam । cyavanti ca tathā duḥkhamutpādayanti dehinām ।।
yathopapattiścyavanaṃ devānāṃ samprajāyate । karmavāyusamudbhrāntaṃ prayogeṇa ca duḥkhitam ।। puruṣaṃ nayate mṛtyuravaśaṃ । na mātaro na pitaro na mitrāṇi na bāndhavāḥ ।।
sahāyatāṃ vrajantīyaṃ puruṣaṃ kālacoditam । asahāyo janaścāyaṃ janaḥ prakṛtivañcitaḥ ।। kevalaṃ tu manaḥpāśairbandhanairbadhyate janaḥ । na janaḥ svajanaśceha trātā bhavati kasyacita ।।
mṛtyukāle samutpanne svajano api yathā janaḥ । yastvaṃ paśyasi devānāṃ sukhametanmahodayam ।। tat prasahyamahādevo mṛtyurājo hariṣyati । tvaritaṃ yāti janmedaṃ na ca vindati bāliśaḥ ।।
paścāttu vyasane prāpte prativindanti duḥkhinaḥ । yadi duḥkhādbhayaṃ tvaritaṃ yadi mṛtyubhayaśca yaḥ ।। dharme hi kriyatāṃ buddhirevaṃ sukhamavāpsyatha । vināśāntaṃ sadā saukhyamanityaṃ sarvataścalam ।।
sarvadevakṛtaṃ saukhyaṃ na ca vindanti mohitāḥ । abhūtvā ca cyavantyete bhūtvāvaśyaṃ hi cañcalāḥ ।। devāḥ patanabhāvāya dharmateyaṃ vyavasthitā । pramattāḥ kāmabhogeṣu ye devāścalamānasāḥ ।।
na paśyanti surāstīvraṃ vyasanāntaṃ hi jīvitam । yadaiva jāyate devastadaiva maraṇāya saḥ ।। divasānte yathā rātriravaśyaṃ pratipadyate । divasaṃ jīvitaṃ proktaṃ rātriḥ sthānmaraṇopamā ।।
tasmāt tadubhayaṃ jñātvā śreyase kriyatāṃ manaḥ । tadetadartha nṛṇāṃ hi strīrāgavaśavartinām ।। tadiṣṭaṃ mṛtyusainyena prasahayamavamarditam । bhāvābhāvādibhirmūḍhān vañcayitvā striyo narān ।।
prayānti mṛtyusamaye svakarmaphalabhoginaḥ । padmopavanaśaileṣu nadīnāṃ nirjhareṣu ca ।। bahuśaḥ krīḍanaṃ kṛtvā kūpāyābhigatāḥ priyāḥ । avaśyambhāvi maraṇamavaśyaṃ ca viyogitā ।।
tathāpi nāma puruṣā nityaṃ rāgavaśānugāḥ । sukhitaṃ duḥkhitaṃ vā jīrṇamanyatra yauvanam ।। duṣkulīnaṃ kulīnaṃ vā mṛtyurājo avamardati । surūpaṃ vā virūpaṃ vā balavantaṃ tathābalam ।।
sanāthaṃ naṣṭanāthaṃ vā mṛtyurājo avamardati । rājānaṃ vā tathā mṛtyuḥ gṛhiṇaṃ vā tathā yatim ।। krūraṃ vā mṛdukaṃ vāpi mṛtyurājo avamardati । nirdhanaṃ vā daridraṃ vā saguṇaṃ nirguṇaṃ tathā ।।
striyaṃ vā puruṣaṃ vāpi mṛtyurājo avamardati । pravāsinaṃ gṛhasthaṃ vā jale vāpi sthalesthitam ।। sthitaṃ vā giriśṛṅgeṣu mṛtyurājo avamardati । jāgarantaṃ tathā suptaṃ bhuñjānaṃ vā tathā sthitam ।।
pramāthī sarvalokasya mṛtyurājo avamardati । bhūmisthaṃ vimānasthaṃ videśasthaṃ tathā gṛhe ।। krakacaḥ kālacakro ayaṃ mṛtyurājo avamardati । bhāgyavantaṃ tathā dhanya nistriśaṃ dharmikam ।।
rogiṇaṃ svasthadehaṃ vā mṛtyurājo avamardati । caṇḍaṃ suśīlinaṃ cāpi kadarya dhaninaṃ tathā ।। pramattamapramattaṃ vā mṛtyurājo avamardati । nārakeyaṃ tathā pretaṃ tiryañco manujaṃ tathā ।।
anivṛttabalotsāho mṛtyurājo avamardati । kāmadhātau ca ye devā rūpadhātau ca ye sthitāḥ ।। tān sarvān hi pratibalān mṛtyurājo avamardati । ārūpyeṣu ca ye devāḥ samāpattiniveśakāḥ ।
tān sarvānapi vai devān mṛtyurājo avamardati ।। yad jātaṃ saṃskṛtaṃ kiñcid tad vināśāntameva hi । tannāsti saṃskṛtaṃ kiñcid yasya nāśo ca vidyate । mṛtyorbalamidaṃ jñātvā kāmadoṣaṃ ca sarvataḥ ।।
tṛṣṇayā vañcanaṃ cāpi viramadhvaṃ bhavārṇavāt । tadaitad vyasanaṃ matvā mṛtyorapi calācalam ।। sudāntaṃ kriyatāṃ cittaṃ yenedaṃ bhrāmyate jagat । vanopavanaśailebhyo vimānebhyaśca sarvataḥ ।।
sarvadevāḥ paciṣyanti kālāgnivinipātitāḥ । pramādamanaso mūḍhā bhūyo viṣayajihimatāḥ ।। tṛṣṇāpāśena sambaddhā devāḥ yāsyanti durgatim । rabhasaṃ jīvitaṃ saukhyaṃ prayāti khalu dehinām ।।
na ca vindanti vibudhā jātyandhā iva satpatham । jalabudbudasaṃkāśaṃ jīvitaṃ sarvadehinām ।। nadītaraṅgacapalaṃ yauvanaṃ vyativartate । anityā kaṭākṣekṣāpraduḥkhāstuṣitāḥ surāḥ ।।
nirvāyatyavaśo dīno dīpaḥ snehakṣayādiva । karmakṣayaparikṣipto dvādaśāro mahābalaḥ ।। dharmacakro bhavatyeṣa nipātī syānna cañcalaḥ । vicitraviṣayāramyā anekasukhamaṇḍitāḥ ।।
tuṣitāḥ patanti vivaśāḥ kālasya vaśamāgatāḥ । kālasya vaśamāpannā yathā rohanti pādapāḥ ।। te punaḥ kālamāsādya bhavanti vigatatviṣaḥ । yathā kālaṃ samāpadya bhavanti sukhitāḥ surāḥ ।।
punastamaiva saṃsṛtya patanti vivaśā hi te । karmakālaṃ samāsādya loko ayaṃ parivartate ।। sukhaṃ vrajati duḥkhaṃ hi kālasya vaśamāgataḥ । yadvṛttaṃ prākśubhaṃ karma tacca duṣṭamahodayam ।।
tadidaṃ bhuñjate svargaṃ kṣīyate ca tataḥ punaḥ । sahetukasya sarvasya kṣaṇikasya viśeṣataḥ ।। anityatāparāmarśo nāsau bhavati sarvataḥ । ye bhāvāḥ saṃskṛtā nityāḥ sarve te vipralobhinaḥ ।।
vipralobhya janaṃ yāti dharmateyaṃ vyavasthitā । śīghrasrotā yathā nadyastathā saukhyaṃ śarīriṇām ।। kṣaṇikaṃ jīvitaṃ sarva na ca vindanti bāliśāḥ । jarā vyādhiśca mṛtyuśca vipattiḥ karmasaṃkṣaye ।।
bhavantyetāni devānāṃ nityānāṃ kāmacāriṇām । nāyurdhruvaṃ bhavatyeva na saukhyaṃ triṣu dhātuṣu ।। na vindanti vivaśā devāḥ kāmena mohitāḥ । varṣadhārā yathākāśe duḥsthā bhavati sarvataḥ ।।
tathā saukhyamidaṃ sarva varṣadhāropamaṃ sadā । vāyunā pāṃsavo yānti anyonya parighaṭṭitāḥ ।। bhrāmyate gagane avaśyastathā śleṣaḥ śarīriṇām । suciramapi saṃramyaṃ nityatā nāsti dehinām ।।
acintyārthe saukhyamidaṃ na ca vindanti bāliśāḥ । vāteritaṃ tu yat saukhyaṃ vināśāntaṃ bhaviṣyati ।। vināśaṃ naiva budhyanti kāminaścittavañcitāḥ । duḥkhamiśraṃ sukhamidaṃ pracchannamiva vidyate ।।
padmamālāparicchinno viṣapūrṇo yathā ghaṭaḥ । odanaṃ viṣasammiśraṃ maraṇāntaṃ tat tathā ।। tathā saukhyamidaṃ sarva tasmāt tat parivarjayet । ādau madhye tathā cānte narakāya bhaviṣyati ।।
utpādasthitabhṅgāntaṃ sarva saṃskṛtamucyate । sarva ca saṃskṛtaṃ saukhyaṃ nanu bhaṭṭārameva tat ।। bhaṭṭārañca vilāsaśca vyayakṣaṇikaṃ tathā । sukhaṃ ca jīvitaṃ sarva tasmāt tat parivarjayet ।।
ādau madhye tathā cānte śreyasyeva manaḥ sadā । sudāntaḥ śuddhacitasya mṛtyukāle na sīdati ।। avaśyambhāvi maraṇaṃ priyasya ca viyogatā । na ca cintayataḥ kāle viṣaye vipralobhinaḥ ।।
jarāmaraṇacakraṃ tamaviṣahyaṃ sudāruṇam । pādapān devagān sattvān na ca buddhayantyacakṣuṣaḥ ।। cyavamānasya devasya vikalendriyacetasaḥ । yad duḥkhaṃ sukaraṃ tasya naupamyamiha vidyate ।।
yathā yathā mahat saukhyaṃ tṛṣṇopahatacetasaḥ । tathā tathā mahad duḥkhaṃ cyavamānasya duḥsaham ।। kṛtvā hi saṃskṛtaṃ karma na jñātvā karmaṇaḥ sthitiḥ । mṛtyukāle samutpanne paścāttāpena dahayate ।।
yāvannāpyeti maraṇaṃ yāvacca kṣaṇasampadaḥ । tāvat svahitamādheyameṣa mārgaḥ sukhāvahaḥ ।। cyavanaṃ devalokeṣu maraṇaṃ narabhūmiṣu । viditvā kaḥ pumān āsthāṃ kuryātsopadrave bhave ।।
tailavartipraṇāśena dīpanāśo yathā dhruvam । karmakriyā tathā kasya vinipātaḥ surālayāt । bhittināśo yathāvaśyaṃ cittanāśo dhruvaṃsthitaḥ ।। karmanāśāttathā saukhyamavaśyaṃ vinipadyate ।
kṣīṇapuṇyāḥ nipatyante devāḥ sarve surālayāt ।। anityataiṣāṃ sarveṣāṃ sattvānāṃ vinipātikā । mṛtyuḥ pivati bhūtāni jarā pivati yauvanam ।। vyādhiḥ pivati cārogyaṃ na ca loko avabudhyate ।
upapannāḥ subahuśaḥ pratītāścāpyanekaśaḥ ।। jāyate jīryate cāyaṃ cyavane copapadyate । na kṣaṇo asti muhūrto vā parivartastathāpi vā ।। yatra mṛtyurvilambena na ca loko avabudhyate ।
upapannāstu bahuśaḥ pratītāścāpyanekaśaḥ ।। yanna mṛtyuvilambaḥ syānna ca loko avabudhyate । anityaṃ jīvitaṃ sarva na vilambi ca yauvanam ।। sarvabhūtānyanityāni na ca loko avabudhyate ।
ante krameṇa naśyanti bhāvāḥ kṣaṇavilamvinaḥ ।। sambaddhāḥ karmasūtreṇa na ca loko avabudhyate । devakoṭisahastrāṇi vanopavanasevinām ।। nimīlitāni kālena na ca loko avabudhyate ।
paṅkābhāvacarā devāḥ pramattā bhogatṛṣṇayā ।। yāsyanti vilayaṃ sarve na ca loko avabudhyate । phenabudbudasaṅkāśaṃ svapnadravyopamaṃ sukham ।। kṣayaṃ prayāti śīghraṃ ca na ca loko avabudhyate ।
sarvasya sarvathā sarvo vināśo niyato bhave ।। na ca bālasya saṃsārānnirvedamupapadyate । na sarvaḥ sarvathā sarva sarvopāyaiḥ prayatnaśaḥ । saṃtrātā bhavane prāpte mṛtyukāle sudāruṇe ।।
vyucchettā sarvasaukhyānāṃ duḥkhanāmākaro mahān । viśleṣaḥ sarvabandhānāṃ mṛtyurityabhidhīyate ।। bhayopanetā bhūtānāṃ duḥkhānāmudadhiḥ samaḥ । vyāmohakarttā buddhīnāṃ mṛtyurityabhidhīyate ।।
sañchettā jīvitānāmindriyāṇāṃ ca nāśakaḥ । amṛśyaḥ sarvabhūtānāṃ mṛtyurityabhidhīyate ।। adhṛṣyaḥ sarvabhūtānāmajeyaḥ sarvakarmaṇām । vināśaḥ sarvasattvānāṃ mṛtyurityabhidhīyate ।।
avaśyambhāvi tattvānāmantakaṃ sarvadehinām । nikāyabhāganāśo ayaṃ mṛtyurityabhidhīyate ।। sadeva yakṣagandharvapiśācoragarakṣasām । kālacakravināśī mṛtyurityabhidhīyate ।।
asaṃyamī pramāthī ca bahnivat sarvadehinām । krūraścāvinivarttyaśca mṛtyurityabhidhīyate ।। skandhāyatananāśaśca ārupyasyātha cetasaḥ । kāladharmo mahāveśo mṛtyurityabhidhīyate ।।
sa eva dhā ve śīghraṃ vinipātāya dehinām । śreyase kriyatāṃ yatno mā pramādeḥ manaḥ kṛthāḥ ।। yathā gamanaṃ pakṣiṇāṃ pavanasya vā । tathā śīghrataraṃ yāti jīvitaṃ sarvadehinām ।।
gato nivartate vāyurnivartante ca pakṣiṇaḥ । jīvitaṃ yanniruddhaṃ tu tasya nāgamanaṃ punaḥ ।। drutaṃ kṣīyanti karmāṇi drutamabhyeti cāntakaḥ । avaśyambhāvi viśleṣaṃ na ca vindanti devatāḥ ।।
anirvāyo mahāvegaścatuḥsatyanivarhaṇaḥ । avaśyambhāvi balavāneṣa mṛtyurupaiti ca ।। śruti pramādino devāḥ sukhena parivañcitāḥ । na vindanti mahad duḥkhaṃ yadavaśyaṃ bhaviṣyati ।।
saṃskṛtasya hi sarvasya samayasya viśeṣataḥ । vināśo bhavati sau dharmateyaṃ bhave bhave ।। jarāyauvananāśāya prāṇanāśāya cāntakaḥ । vipattibhūtanāśāya sthitā nāśahetavaḥ ।।
evaṃvidhe mahāghore vyasane mahad bhaye । pramādino hi yad devāḥ nūnamete ca cetanāḥ ।। anāgatabhayaṃ yo hi paśyati jñānacakṣuṣā । sa paṇḍita iti jñeyo viparītastu bāliśaḥ ।।
vimūḍhamanasaḥ sarve vañcitāḥ svena cetasā । karmakṣaye tu naśyanti dīpā snehavaśādiva ।। anekaviṣayāṇāṃ ca idaṃ saukhyamanuttamam । bhuktvā karmakṣayo bhūta vinipāto bhaviṣyati ।।
jalataraṅgacapalaṃ jīvitaṃ yāti dehinām । na ca budbudaniḥsāramavagacchanti bāliśāḥ ।। phenarāśiściraṃ tiṣṭhed upāyaiḥ katibhirnanu । na tu devāściraṃ tiṣṭhantyanityo bhāvanamiti ।।
kṛṣyate bhūriyaṃ sarvā manujaiḥ phalakāṃkṣibhiḥ । na ca saṃdṛśyate mṛtyurlābhasaktairapaṇḍitaiḥ ।। kṣaṇe kṣaṇe vivardhante lobhāśā mohite jane । na ca vindanti saṃsārāḥ kṣīyamāṇāḥ kṣaṇe kṣaṇe ।।
jarādaṇḍo ayamabhyeti yauvanāntakaro nṛṇām । ārogyaśaktināśāya vyādhidaṇḍo ayamāgataḥ । daṇḍatrayamidaṃ ghoraṃ sasurāsuranāśakam ।। abhyeti na ca mūḍho ayaṃ lokaṃ paśyati bāliśaḥ ।
parasparaṃ pralobhācca svajanaṃ snehacañcalam ।। gacchatyanyonyasaṃśliṣṭo mohabaddhe jane janaḥ । putrapautraprapautrāṇāṃ vaśagāścāpi ye narāḥ ।। sarve tena bhaviṣyanti tvaṃ tu saṅgena bādhyase ।
jīvitāntakaraḥ śatrurna viśaṅko mahābalaḥ ।। so avilambī mahāvego mṛtyureṣo abhyupaiti ca । calācalavidhirjñeyaḥ karmaskandhairnidarśitaḥ ।। devanāgāḥ gandharvā piśācoragarākṣasāḥ ।
na śaktāścyavane kṣāntaṃ balaṃ tasya tathāgatam ।। calācalavidhirjñeyaḥ karmaṇā tattvadarśakaḥ । aliptaḥ pāpakairdharmairna sa gacchati durgatim ।। yaḥ pramādarato janturnāsau mokṣāya kalpate ।
pramādaviṣamūḍhasya nirvāṇaṃ dūrameva tat ।। na pramādeṣu badhyet pramādaḥ śatruruttamaḥ । pramādaparamā devāḥ patanti narake punaḥ ।। svabhāvatāmimāṃ jñātvā dharmāṇāmudayavyayam ।
na pramāde manaḥ kārya pramādaviṣamuttamam ।। apramādo amṛtapadaṃ pramādo mṛtyunaḥ padam । apramattā na bhriyante pramattāstu sadātmṛtāḥ ।। yathā viṣaṃ tathā vahniḥ pramādaḥ prāṇināṃ tathā ।
pramādonmāditāḥ satvāḥ duḥkhād duḥkhaṃ prayānti te ।। apramattāḥ sadāmartyāḥ sarva prakramasaṃskṛtāḥ । prayānti paramāṃ śānti pramādo yatra nāsti hi ।। yaḥ pramāde rato janturna śubhānyanuceṣṭate ।
tasya dharmavimūḍhasya kutaḥ svargo bhaviṣyati? ।। pramādaṃ varjayed yasmāt pramādaṃ viṣamuttamam । apramattā na bhriyante pramattāstu sadātmṛtāḥ ।। saubhāgyaṃ prāpya yo martyaḥ pramādeṣu ca vartate ।
na paṇḍita itikhyāto viparītastu nānyathā ।। na pramādasya kālo hi harṣasya na kathañcana । vyāmohajananācceto mṛtyukāle mahābale ।। harṣo dhūmaḥ pramādo agnirdevān dahati naikaśaḥ ।
viṣayairmohitā mūḍhā na ca vindantyacakṣuṣaḥ ।। avyucchinnāni paśyanti saṃskārāṇi ca dehinām । yathā hi viṣayairmūḍhā nāvagacchanti yaddviṣaḥ ।। tasmāt pramādaṃ viṣavat kathayanti manīṣiṇaḥ ।
sukhaṃ na dṛśyate pūrva pramādomandabuddhibhiḥ ।। pramādopakṛtāḥ prayānti narakaṃ punaḥ । phale prāpte pramādo ayaṃ paścāt santapyate vyathā ।। sarvānarthakaro dṛṣṭaḥ pramādaḥ paṇḍitaiḥ naraiḥ ।
tathā ca kuśalaṃ prāyo yaḥ pramādaṃ na sevate ।। duḥkhaṃ yasya bhavediṣṭaṃ sa pramādaṃ niṣevatām । na pramādaparaḥ kaścit kadācit sukhamāpnuyāt ।। pramādaviratāḥ santo gacchanti padamacyutam ।
nā pramādaparaḥ kaścinnarake duḥkhitānnayet ।। yadi devāḥ sahantīmaṃ ramante mandamedhasaḥ । tiraścāṃ hi surāṇāṃ ca viśeṣo naiva vidyate ।। pratyekaṃ karmavaicitryaṃ pramādaparamāḥ surāḥ ।
nāvagacchanti patanaṃ devalokād bhaviṣyati ।। sannikṛṣṭaṃ sadā duḥkhaṃ patanaṃ vā bhaviṣyati । devalokottarā devā yathā syāt sukhamātmanaḥ ।। devalokaṃ samāsādya yaḥ pramādeṣu rakṣate ।
sa kṣīṇaśubhakarmāntaṃ cyavanānte vibudhyate ।। mā pramādaparobhūyāḥ pramādo nocitaḥ suraiḥ । pramādairdoṣavihatāścyavanti tridaśālayāt ।। dahyate puruṣaḥ sarvaḥ pramādena vimohitaḥ ।
sa paścād vigate tasmin pratyādeśena rakṣyate ।। doṣodbhavāmimāṃ bhūmiṃ pramādāvṛttaśādvalam । vicaranti sadā mūḍhāḥ surāḥ satkṛtamohitāḥ ।। cañcalā viṣamāstīvrā pramādāḥ kāmahetavaḥ ।
na teṣāṃ viśvased vīro yasmāt svapnopamā hi te ।। na svapno narake hetuḥ kāmāḥ svapnasya hetukāḥ । tasmāt kāmamimaṃ muktvā nityaṃ sucaritaṃ caret ।। yatrāvāptaṃ padaṃ kṛtsnaṃ suraiḥ kāmavimohitaiḥ ।
tat prāpyate padaṃ vīrairapramādaparairnaraiḥ ।। pramādamūlasaṃsāro devānāmālayastathā । ye pramādaviṣairmattāste magnā bhavasaṅkaṭe ।। tamaḥ pramādamūlañca avidyā hayapakārikā ।
andhakāreṇa ye mūḍhāsteṣāṃ cakṣurna vidyate ।। tejasā hi tathā mūlairagninā na ca kathyate । mohānāṃ pravarastadvat pramādaḥ parikīrtyate ।। pramādānalataptena manasā tad viceṣṭate ।
muhayante yena te bālāḥ prayānti narakaṃ punaḥ ।। pramādonmāditā devāstrividhā ye calātmakāḥ । viyogaduḥkhaṃ vismṛtya saṃyoge sukhakāṃkṣiṇaḥ ।। upasthite mahāduḥkhe patanānte hi jīvite ।
paścād vahanti virasaṃ patanāntaṃ sukhaṃ calam ।। saṃyogo viprayogāntaḥ patanāntaḥ sukhaṃ sadā । jarāntaṃ yauvanaṃ sarva karmāntaḥ sarvadehinām ।। śubhāśubhena baddhā hi karmaṇā sarvadehinaḥ ।
naṭavannaṭayantyete gatyāṃ gatyāṃ pṛthak pṛthak ।। karmanāṭakasambaddhaḥ saṃsāro bhramate sadā । na tatra viśvaseddhīmānanityā karmaṇāṃ gatiḥ ।। sarvapāpāni viṣavat pramādaḥ paribarjyatām ।
pramādena tu ye muktā tīrṇāsti bhavārṇavāt ।। prapātapatito doṣī kadācidapi jīvati । na pramādaprapatitaḥ kadāpi sukhavān bhavet ।। pramādaḥ paramo doṣaḥ kadācit sarvakarmasu ।
na rātrau na divā tasya śubhaṃ bhavati karhicit ।। yat sukhaṃ laukikaṃ kiñcid yacca lokottaraṃ matam । naśyate tat pramādena tasmāt tat parivarjayet ।। apramādo amṛtapadaṃ pramādo mṛtyunaḥ padam ।
apramādena te devāḥ devānāṃ śreṣṭhatāṃ gatāḥ ।। pramādamūlaḥ saṃsāraḥ apramādaśca gatiḥ । tasmād pramādavirataḥ sukhī bhavati sarvadā ।। icchate yatsukhaṃ nityaṃ yaśca duḥkhād vibheti ।
sa pramādād viramet pramādo viṣavannṛṇām ।। pramādanidrāvihatā pramādaviṣamohitāḥ । prapātaṃ hi prapadyante janāḥ śukla kṛtātmakāḥ ।। apramādaḥ paraṃ śreyo na pramādaḥ kathañcanaḥ ।
apramādena sukhinaḥ pramādena duḥkhitāḥ ।। pramādamūḍhā hi narā bhūyo madyena mohitā । dhik pramādavimūḍhāste caranti narakaṃ punaḥ ।। pramādavāgurābaddhā viṣayārṇavasaṃsthitāḥ ।
tṛṣṇāviṣayasambaddho devaḥ krīḍatyanekaśaḥ ।। jātamātrasya devasya tat kṣaṇaṃ kṣīyate sukham । na vindanti vivaśāḥ pramādāvṛttacetasaḥ ।। pramādod bhrāntamanaso nityaṃ viṣayatatparāḥ ।
atṛptāḥ kāmabhogeṣu sukhena sukhitā hi ca ।। kāmānalena sandagdhāḥ vipramādena mohitāḥ । na vindanti balaṃ sarva vināśāntaṃ hi jīvitam ।। anekāni sahastrāṇi surāṇāṃ niyutāni ca ।
kāmānalena sandagdhāḥ pramādena vimohitāḥ ।। hriyate puruṣaḥ sarvaḥ pramādena vimohitaḥ । sa paścād vyasane prāpte budhyate tasya tatphalam ।। viṣavat prāṇahṛd dṛṣṭaḥ pramādastattvadarśibhiḥ ।
agnivad dahyate nityaṃ śastravacca nikṛntatiḥ ।। mitravad dṛśyate pūrva paścād bhavati śatruvat । vahiśaḥ sarvadevānāṃ pramādaḥ sampravartate ।। devāsuramanuṣyāṇāṃ nāgānāṃ ca viśeṣataḥ ।
pramādaḥ kāraṇaṃ dṛṣṭaṃ sarvānnarthān karoti saḥ ।। yaḥ pramādahato nityaṃ nāsau kalyāṇamarhati । kalyāṇavarjitaḥ puruṣo narakānupakarṣati ।। vividhā kṛtayastiryag pramādaparivañcitāḥ ।
maithune bhojane caiva yeṣāṃ buddhiḥ sadāratāḥ ।। yadā sucaritaṃ karma cāntībhūtaṃ divaukasām । bhaviṣyati tadābhūyaḥ kva yāsyanti pramādinaḥ ।। pramādavāriṇāṃ duḥṣṭāḥ karmavāyubhirāhatāḥ ।
patanti vṛkṣavad devā gatyāṃ gatyāṃ pṛthak pṛthak ।। śataśo na hutaścaiva divi jātā divaukasaḥ । na ca saṃvegajanito hṛdi śokaḥ prajāyate ।। pramādakaluṣaṃ pītvā mohātpānaṃ divaukasaḥ ।
patanti narakaṃ tīvraṃ vahninā parivāritam ।। sulabdhaṃ mānuṣaṃ janma ye labdhvā apramādinaḥ । kurvanti sukṛtaṃ karma devalokopagāminaḥ ।। durlabhaṃ mānuṣaṃ karma labdhvāpi ye pramādinaḥ ।
te pramādāt paribhrāntāḥ patanti narake narāḥ ।। pramādaratasattvo yaḥ kṛpayā parivartate । sa paścānmṛtyusamaye tapyate svenacetasā ।। na tathā dahyate vahnirna ca śastraṃ vikṛntati ।
pañcendriyasamudbhūtaṃ pramādo dahyate tathā ।। sukharūpaṃ tathā duḥkhaṃ mitrarūpaṃ tathā ripuḥ । pramādināṃ hi tannityaṃ tasmāttaṃ parivarjayet ।। pramādatṛṣṇayā miśro rāgastadanuvardhakaḥ ।
trayaste ripavaḥ kruṣṭāḥ nāśayanti sukhaṃ nṛṇām ।। ye pramādaratā nityaṃ na ca dharmaratā budhāḥ । te mṛtyusamaye prāpte yamadūtaiḥ parākṛtāḥ ।। pramādaṃ viṣavad ye tu parirakṣanti paṇḍitāḥ ।
te mṛtyusamaye prāpte bhavanti sukhabhāginaḥ ।। pramādaḥ paramo mṛtyurapramādaḥ paraṃ sukham । tasmāt sukhārthināḥ nityaṃ mā pramāde matiṃ kṛthāḥ ।। dhātvāyatanasammohaḥ śreyasāṃ vighnakārakaḥ ।
sanyāsaḥ sarvakarmāṇāṃ pramādaḥ sampravartate ।। doṣayantravilagnāya māyādvārasya dūtakaḥ । sammohasyāgraṇī pāpaḥ pramādaḥ sampravartate ।। ye pramādaratā bālāste mṛtyorhastamāsthitāḥ ।
pramādasevakā ye tu te sarve nidhanaṃgatā ।। puṇyakṣayāya devānāṃ pramādena vihiṃsitāḥ । patanti sukhasaṃmūḍhāstrāṇaṃ teṣāṃ tadā kutaḥ ।। eko dharmastathāśreyaḥ kṛpayā saṃyataḥ pṛthuḥ ।
kṣāntiścāpi sadā yuktā dayā bhūteṣu sarvadā ।। balabhūtā bhavantyete mṛtyukāle mahābhaye । tasmāt pramādarahitaiḥ sevanīyāḥ prayatnataḥ ।। avidyāvartanaṃ śreyo vidyāyā rakṣaṇaṃ sadā ।
vidyāvidhijño yaḥ pramādastasya śāmyati । puruṣārtho niyato yat pramādasya varjanam ।। apramādaratasyaiva puruṣārthaḥ satāṃ mataḥ । pramādo bandhanaṃ prāyo muktistasyāpramādataḥ ।।
evaṃ matvā sadā devo yaḥ pramādena rakṣati । sa paścānmṛtyusamaye jñāsyate tasya tatphalam ।। yathā yathā hi santoṣaḥ sevyate yatibhiḥ sadā । tathā tathā hi nirvāṇamanike tasya vartate ।।
virāgaḥ sarvakāmeṣu nirvāṇe ca pravartatām । nāsau mārasya viṣayaḥ kadācit sampravartate ।। narāṇāṃ paśya manaso nityaṃ vyāpārameva ca । udyogaśca sadājñānaṃ sa kathaṃ duḥkhameṣyati ।।
atītabhayasampannaḥ pratyutpanne ca buddhimān । anāgatavidhijño yaḥ sa muktaḥ kleśabandhanāt ।। apramādarato nityamaviśvāse ca kātaraḥ । saṃjñānasevī vimalo nirvāṇasyāntike sthitaḥ ।।
pramādenāpi naśyanti devāḥ prāpyamahatsukham । kiṃ punaryena vā mūḍhāḥ pramādavaśasevinaḥ ।। mṛtaḥ sa naro bhavati yaḥ pramādavihāravān । jīvite ca pramatto ayaṃ satataṃ jñānadhāraṇe ।।
apramādapramādābhyāmidamantaramiṣyate । mṛtyuṃ ca varjayed doṣaṃ pramādaṃ duḥkhamūlakam ।। nityaṃ pramuditā devāḥ nityaṃ pramuditā vayam । pakṣiṇāṃ ca surāṇāṃ ca viśeṣo nopalabhyate ।।
na dharmācaraṇaṃ dṛṣṭaṃ mokṣacaryā na yātyasau । tathaiva yadi devānāṃ te gatāḥ pakṣibhiḥ samā ।। ye pramādavinirmuktā ye ca dharmaratāḥ sadā । te devāḥ satpathā loke na pramādavihāriṇaḥ ।।
yadi krīḍāratā devāḥ pramādacaritāḥ sadā । devānāṃ ca khagānāṃ ca viśeṣo nopalabhyate ।। karmaṇāṃ tu viśeṣeṇa jātirdharmairviśiṣyate । na dharmapatitaḥ kaścid jātyā bhavati śobhanaḥ ।।
yena nindanti saṃsāramimaṃ sarvakṣayātmakam । te surāpisamā nityaṃ pakṣibhirmūḍhabuddhibhiḥ ।। yeṣāmevasthitā buddhiramatā dharmagocare । te devāḥ sammattā loke na pramādavicāriṇaḥ ।।
ye janmahetuprabhavaṃ duḥkhaṃ budhyanti śobhanam । te devā na tu ye saktāḥ kāmeṣu hitakāriṣu ।। viyujyamānā bahuśo bhṛtyasvajanabāndhavaiḥ । ye nodvijanti saṃsāre te devāḥ pakṣibhiḥ samāḥ ।।
madyapānādhiko dṛṣṭaḥ pramādastattvadarśibhiḥ । jīryate madyapānaṃ hi pramādo naiva jīryate ।। pramādopahatoloko bhramate gatipañcake । tasmāt pramādamatto hi sarvopāyairviśiṣyate ।।
ekāhaṃ paramaṃ madyaṃ pramādayati dehinaḥ । pramādaḥ kalpakoṭibhirbhramato api na jīryate ।। ye pramādairvirahitāste gatāḥ padamavyayam । ye tu pramādavaśagāste bhavanti khagā narāḥ ।।
hitārthinā manuṣyeṇa pramādovarjya eva hi । yasmāt pramādavaśagāḥ kleśā buddhena deśitāḥ ।। khagā yadi pramādena kurvanti laghucetasaḥ । kasmāddevāḥ pramādaṃ na jahaṃti viśeṣataḥ ।।
yastu dūrāt pramādena bhayaṃ nāvaiti durmatiḥ । so avaśyaṃ vyasane prāpte paścāttāpena dahyate ।। patanaṃ devalokāt te dānai rakṣanti dāruṇam । tad vicintya pramādaste na saṃsevyaḥ kathañcana ।।
ye pramādaratā nityaṃ na te saukhyasya bhāginaḥ । pramādo duḥkhamūlaśca mūlamekaṃ sudāruṇam ।। padmakoṭisahastrāṇi niyutānyarbudāni ca । asaṃkhyāni ca devānāṃ pramādena vitanvitāḥ ।।
apramādaḥ paraṃ nityaṃ hitakaraṃ nṛṇām । pramādastu paraṃ śatrustasyanmitraparo bhavet ।। śubhasyāntakaro hayeṣa viṣavad dāruṇaṃ param । durgatīnāṃ paraṃ mārgaḥ pramāda iti kathyate ।।
pramādena pramattā ye viṣayaiścāpi rañjitāḥ । narāste mūḍhamanaso nityaṃ duḥkhasya bhoginaḥ ।। yeṣāṃ bhayaṃ na duḥkhaṃ na ca jñānāvalokanam । paśubhiste samāviṣṭā na purā sukhakāṃkṣiṇaḥ ।।
āhāramaithunaratiḥ paśūnāṃ hṛdi vartate । sā ratiryadi devānāṃ te gatāḥ paśubhiḥ samāḥ ।। krīḍantyatiśayaṃ hyete mṛtyorgamye puraḥsthitā । samprāpte mṛtyusamaye phalaṃ dāsyanti ।।
viṣavat pariheyo sarvairapi । mṛtyoḥ paryāyanāmaiṣa pramādo hṛdi dehinām ।। pramādena hatān pūrvaṃ paścānmṛtyuḥ pramardati । dharmajīvitasaukhyānāṃ tamekāṃśaṃ prakathyate ।।
apramāda iti khyātaḥ svargamārga pradeśakaḥ । arthānathau samāvetau paścānmokṣastathaiva ।। apramādaḥ pramādaśca guṇadoṣasamāvibhau । tatraiva mūḍhamanaso vijānanti ca dehinaḥ ।।
śatruṇā saha rakṣanti jñāne pariharanti ca । pramādaviṣavṛkṣasya śākhāstistraḥ pratiṣṭhitāḥ ।। jarā vyādhiśca mṛtyuñca nityaṃ tasyoparisthitāḥ । jarādayo na bādhyante puruṣaṃ satkriyānvitam ।।
saṃsāre tiṣṭhate dhīmānapramādarataḥ sadā । nikṛntanti sadā doṣā na pramādaṃ pariṣvajet ।। sadā bhayavinirmuktaḥ sukhaṃ prāpnotyanuttamam । pramādācca yat saukhyaṃ śāśvataṃ sa bhayaṃ hi tat ।।
yattu tasmād vinirmuktaṃ tat saukhyaṃ dhruvamacyutam । śataśo manujā pramādena vimohitāḥ ।। tathāpi nāma vaśagāste pramāde pratiṣṭhitāḥ । catvāro hi viparyāsāḥ pramādasyoparisthitāḥ ।।
pramādavirahāttepi naśyanti lokaśatravaḥ । yadanekavikalpo ayamanekabhayasaṅkaṭaḥ ।। saṃsāro bhramate duḥkhe tat pramādasya ceṣṭitam । ekaḥ pramādavirahāt prāpyate sukhamacyutam ।।
pramādena vinaśyanti sarvadharmā hatāstravāḥ । devānāṃ ca pramādo ayamuparyupari vartate ।। kathaṃ pramādasammūḍhāḥ devā yāsyanti nirvṛtim । tade t saumyamanasā cintayitvā vikalpayet ।।
tathā me hita māstheyaṃ yathā yat syāt । ye devā yacca tatsaukhyaṃ paśyan yadapikiñcana ।। tat sarva dhruvaṃ gatvā saṃskṛtasyaiṣa sambhavaḥ । avaśyaṃ te vinaśyanti ye bhāvāḥ saṃskṛtāścalāḥ ।।
pramādaniratā nityaṃ duḥkhasya bhāginaḥ । pramādāpahatajano yasteṣāṃ kurute matiḥ ।। saṃviyoge samutpanne duḥkhena paritapyate । viṣayeṣu sakāmeṣu tṛṣṇāvanagateṣu ca ।।
tena te vañcitā devāḥ pramādavaśavartinaḥ । mūlametadanarthānāṃ yatpramādānusevanam ।। tasyaitad varjanaṃ dhanyaṃ sarvakṣemakaraṃ mahat । satvā naivāpannasukhā duḥkhaiścāpi samanvitāḥ ।।
tathā buddhiranuṣṭheyā yathā matsyā jalānugāḥ । svarge pramādavaśagā strīvidheyāśca te surāḥ ।। te strīvahnivinirdagdhā nityaṃ duḥkhasya bhāginaḥ । tasmāt prayatnaśo devairaṅganā parivarjanam ।।
karttavyaṃ kāmalolasya manasā dhṛtivardhanam । kāryākāryevimūḍhasya dharmādharme tathaiva ca ।। puruṣasyātmabhaṅgasya nirvāṇaṃ dūrameva tat । gurutābhāvatattvajño nipuṇo dharmagocaraḥ ।।
dharmākāṃkṣī phalākāṃkṣī tādṛśaṃ labhate sukham । nidhautamaghakalmāṣāḥ nityaṃ dharmānuvartinaḥ ।। sukhinaste sadā dṛṣṭā na pramādavihāriṇaḥ । pramādāpahataḥ pūrva pramādena vimohitaḥ ।।
devo vā puruṣaścāpi na sukhasyāntike hi saḥ । mṛtaḥ sa puruṣo nityaṃ yo madyena pramādyati ।। madyadoṣādhṛtāḥ sarve bhavanti narake narāḥ । asaṃsargacaro doṣo madyamityabhidhīyate ।।
madyena mohitā nityaṃ devāḥ narakagāminaḥ । asambhūteṣu rakṣante na sambhūte kathañcanaḥ ।। madātsvākāramalinā devāḥ kāmairvimohitāḥ । kāmena mohitā devā madyenāpi tathaiva ca ।।
na tattvamatra paśyanti jātyandhā iva satpatham । pramādākulitaṃ cittaṃ na tattvamanupaśyati ।। pramādaścāgnivattasmāt parivarjyaḥ samantataḥ । pramādena vinaśyanti kuśalā dharmayonayaḥ ।।
mārga ca viṣasaṃspṛṣṭaṃ sarvathā naiva paśyati । daśadharmā vinaśyanti pramādaviṣasevinām ।। dhyānāni caiva catvāri praṇaśyanti pramādinaḥ । apramādaṃ praśaṃsanti buddhāḥ kāmavivarjitāḥ ।।
pramādañca jugupsanti jarāmaraṇapañjaram । apramattā jarāmuktā pramattā duḥkhabhoginaḥ ।। pramāda eva bandhanam । pramādo bandhanaṃ hayetad duḥkhitaṃ mandabuddhinām ।
apramādena kuśalā devānāṃ samitiṅgatāḥ ।। tasmāt te patitā bhūyo ye pramādānusevinaḥ । pramattapuruṣaḥ sarva saṃsārānnaiva mucyate ।। pramādapāśapāśena yena baddhā hi dehinaḥ ।
akārya kāryasadṛśaṃ kārya kurvanti sarvadā ।। apramādānnaraḥ sarva viparītaṃ paśyati । na laukikeṣu kāryeṣu kuto na śraiyaseṣu ca ।। pramādaṃ na praśaṃsanti paṇḍitā buddhipāragāḥ ।
yathā śubhaṃ parikṣīṇaṃ bhaviṣyati divaukasām ।। tadā pramādasya phalaṃ jñāsyanti kaṭukaṃ hi tat । kāmasaṃsaktamanasāṃ tasyānte sukhasevinām ।। bhaviṣyati sukhaṃ tasmād vinipātodayo mahān ।
viṣayābhimukhepsūnāṃ nityamāśāgatātmanām ।। strīdarśanasumattānāṃ vinipāto bhaviṣyati । niṣevante pramādarāgasevinaḥ ।। tāḥ sarvā mṛtyusamaye parityakṣyanti yoṣitaḥ ।
cyavamānaṃ suraṃ sarve na kaścidanugacchati ।। karmaṇā pṛṣṭhataḥ sarva gacchantamanuyāti ca । yuktaṃ ca sadā sevyaṃ varjanīyaṃ ca duṣkṛtam ।। pramādaṃ ca madaṃ jahayāt pramāda rato bhavet ।
pramādo bhavamūlo ayaṃ pramādastu na śāntaye ।। apramādapramādābhyāmidamuktaṃ svalakṣaṇam । tad vicintya sadā dhīraḥ sukhaṃ sucaritaṃ caret ।। na dharmacārī puruṣaḥ kadācid duḥkhamṛcchaiti ।
saṃsarantyatha saṃsāre prāṇinaḥ svena karmaṇā ।। kimarthamihaloko ayaṃ pramādena vihanyate । pramādaḥ śreyasāṃ nāśaḥ pramādo bandhanaṃ param ।। pramādo vinipātāya pramādo narakāya ca ।
duḥkhasya heturevaikaḥ pramādaḥ parikīrtitaḥ ।। tasmāt sukhārthī puruṣaḥ pramādaṃ parivarjayet । yaiḥ pramādaḥ parityaktaḥ prāptaṃ taiḥ padamacyutam ।। apramādarato yo hi nirvāṇasyaiva so antike ।
apramādapadaṃ hayetannirvāṇasyāgrataḥ padam ।। pramādo vinipātāya hetureṣaḥ prakīrtitaḥ । pramattaḥ puruṣaḥ sarvaḥ sonmāda iva lakṣyate ।। laghutvaṃ yāti loke asmin pratyavāyeṣu pacyate ।
pramattaḥ puruṣaḥ śakto viparīteṣu vartate ।। hetau karmavipāke ca mṛtyūtpattau tathaiva ca । pramādāgniśca yaṃ tīkṣṇo narakānupakarṣati । tasmānnarakamokṣārtha pramādaṃ vinivarjayet ।।
ye pramādaṃ vinirjitya nityaṃ jñānaratā narāḥ । te kleśabandhanaṃ chitvā padaṃ yātāḥ sukhodayam ।। karmasūtrairnibaddhāśca cittadolāṃ samāśritāḥ । bhramanti vibhave sattvā mā pramādeṣu rakṣathaḥ ।।
sukhī bhavati duḥkhī vai duḥkhitaścāpi sukhitaḥ । bhartāpi tṛpto bhavati mā pramādeṣu rakṣathaḥ ।। mātā pitā vā bhavati bhāryā mātṛtvameva ca । parivarto mahāneṣu mā pramādeṣu rakṣathaḥ ।।
pramādājjāyate rāgo rāgād dveṣaḥ prapadyate । sa doṣapathamāpanno narakānupadhāvati ।। prajñāprāsādamāroha yogakṣemamanuttamam । eṣa panthāḥ śivaḥ śreṣṭho yaḥ pramādavivarjitaḥ ।
tena mārgeṇa satataṃ nirvāṇaṃ yānti paṇḍitāḥ ।। virodho mārgasampattau cittasantānadūṣakaḥ । āchettā dharmasetūnāṃ pramādaḥ parikīrtitaḥ ।। smṛti sandūṣakaṃ dṛṣṭaṃ mokṣāya vṛttināśakaḥ ।
durgatīnāṃ paraṃ netā pramādaḥ sampravartate ।। aneka puruṣaḥ kṣipto nātmano vindate hitam । nāvācyaṃ na ca kāryāṇāṃ vindate amṛtakopamaḥ ।। ta ete paśubhistulyā devavigrahadhāriṇaḥ ।
pramādopahatā mūḍhā nṛtyanti ca hasanti ca ।। utpannāvicyutāḥ mārgāt kṣāntiṃ ye nāśayanti ca । nṛbhavārṇavabhūtā ye te pramādānudhāvinaḥ ।। janakaḥ sarvadoṣāṇāṃ bandhanaṃ pāpakarmaṇām ।
pramoṣaḥ sarvadharmāṇāṃ pramādāriḥ pravartate ।। nādhyātmikāni karmāṇi na bāhayāni kathañcana । pramādopahato janturjānīte naṣṭamāsanaḥ ।। krīḍāyāṃ vyagramanaso nṛtyagāndharvalālasāḥ ।
atṛṣṇārviṣayairdivyairnakṣyanti vibudhālayāḥ ।। bhayasthāne hasantyete pramādena vimohitāḥ । mārgāmārga na vindanti jātyandhena surāḥ samāḥ ।। kāmadhātau bhramanyete cakravadgati pañcake ।
dhyānebhyo yaddhi patanaṃ tat pramādasya ceṣṭitam ।। ārūpyebhyaśca yatsthānaṃ caturthaṃ prāpyalaukikāt । bhramanti bhramadolāyāṃ tat pramādasya ceṣṭitam ।। pramādabandhanairbaddhaṃ tṛṣṇāpāśaiśca yantritam ।
traidhātukamidaṃ kṛtsnaṃ na ca buddhayantya cetasaḥ ।। yat prayānti dharmasthānaṃ tṛṣṇābhayadarśitāḥ । na bhūyaḥ khedamāyāti tat pramādasya ceṣṭitam ।। priyaviśleṣajaṃ nṛṇāṃ yadduḥkhaṃ hṛdi jāyate ।
sevanād yat pramādasya kathayanti tathāgatā ।। anarthā hi trayo loke yairidaṃ naśyate jagat । vyādhirjarā ca mṛtyuśca pramādālasya sambhavāḥ ।। prarohanti yathā bhūmau savauṣadhitṛṇādayaḥ ।
tathā pramādināṃ kleṣāḥ pravartante pṛthagvidhāḥ ।। strīśleṣo madyapānaṃ ca krīḍā ca viṣayaiḥ saha । cāpalyamayakausīdyaṃ pramādasya viṣāṅkuraḥ ।। pramādaḥ paramaṃ duḥkhapramādaḥ paraṃ sukham ।
samāsāllakṣaṇaṃ proktamapramādapramādayoḥ ।। tasmāt pramādo na nareṇa sevyaḥ, sa durgatīnāṃ prathamāgrameva । vihāya taṃ duḥkhasahastrayoniṃ, prayānti buddhā bhavapāragrayam ।। ।। iti apramādavargaḥ ṣaṣṭhaḥ ।।
na kāmeṣu ratiṃ kuryāt kāmāḥ paramavañcakāḥ । saṃsārabandhanā ghorāḥ sarve narakahetavaḥ ।। yaḥ saṃrakṣati kāmeṣu tasya duḥkhamanantakam । na kāmoragadaṣṭasya sukhamasti kathañcana ।।
varaṃ niśitadhāreṇa kṣureṇa svayamātmanaḥ । saṃkṣoditā bhavejjihvā na coktaṃ kāmagaṃva ।। rāgeṇa vañcitāḥ sattvā dveṣeṇa paripīḍitāḥ । mohasya vaśamāpannā bhāṣante amadhuraṃ vacaḥ ।।
alparāgānniruddho yaḥ kurute duṣkṛtaṃ bahu । sa rāgavaśago mūḍho duḥkhād duḥkhamavāpnuyāt ।। atṛptirasmāt kāmāste na sukhā nāpi śāśvatāḥ । pariṇāme mahātīvrāstasmāt tān parivarjayet ।।
rāgābhibhūtāḥ puruṣā narakālayavartinaḥ । na rāgavaśagā ye tu na teṣāṃ narakād bhayam ।। caṇḍācaṇḍisamutthāśca caṇḍāśca pariṇāmataḥ । kāmā viṣāgnipratimāḥ parivarjyāḥ prayatnataḥ ।।
parivarjitakāmasya nityaṃ mokṣaratasya ca । naśyantyakuśalā dharmāstamaḥ sūryodaye tathā ।। indriyāṇīndriyārthajño mohayitvā pṛthagvidhāḥ । narake pātayantyete kāmāḥ bālamanoharāḥ ।।
pañcendriyaprasaktasya viṣayaiḥ pañcabhistathā । muhūrtamapi rāgāgnirviṣayairnaiva tṛpyati ।। saṃśleṣājjāyate vahnirviśleṣānnaiva jāyate । saṃśleṣādapi viśleṣo gnirjīryate nṛṇām ।।
dūrānna dāhako vahnirviṣayastasya nāsti saḥ । dūrāntikasamo ghoro rāgāgniratidāhakaḥ ।। saṅkalpakāṣṭhaprabhavaḥ spṛhākuṭilavegavān । tṛṣṇā ghṛtaprasakto ayaṃ rāgāgnirapi dāhakaḥ ।।
dagdhvā śarīrametaddhi jvalanaḥ sampraśāmyate । nāmarūpavinirmukto rāgāgnirnaiva śāmyate ।। udvejayati bhūtāni vahniḥ paramadāhakaḥ । rāgāgniratitīkṣṇo api nodvegaṃ kurute nṛṇām ।।
pañcendriyasamuttho ayaṃ viṣayaiḥ pañcabhirvṛtaḥ । tṛṣṇāsamīraṇabalād rāgāgni prajāḥ ।। vitarkāraṇisambhūto viṣayaiḥ parivardhitaḥ । kāṣṭhavad dahyate tena na ca dṛśyo janasya saḥ ।।
yathā yathā hi prabalo rāgāgnistapyate mahān । tathā tathā rāgāndhaiḥ svasukhaṃ parisevyate ।। agniḥ prakāśako bhavati rāgāgnistamasāvṛtaḥ । tasmācchiśiravad dhīmān rāgāgniṃ parivarjayet ।।
viṣayābhirato janturna sukhī syāt kathañcana । viṣayāḥ viṣayairdaṣṭāḥ pariṇāme ca dāruṇāḥ ।। nādye nānte na madhye ca nāsmiṃlloke na cāpare । sukhadā viṣayā kāmaṃ bhavantīha kathañcana ।।
bāliśasya hi sarvasya tṛṣṇākrīḍanasaṃbhavaiḥ । na tṛpto viṣayairagnirjvalanasya yathendhanaiḥ ।। atṛptoḥ viṣayaiḥ sarvo jano ayaṃ parivañcitaḥ । mṛtyunābhyāsanirata etairdoṣairvidahyate ।।
sukhānāṃ kāmacārāṇāṃ mohasya khalu ceṣṭitam । tadeva yadi devānāṃ khagaiḥ syuste samāḥ surāḥ ।। kalpānteṣvabhisantaptaḥ śasyate saritāṃ patiḥ । na dṛṣṭistṛpyate rūpaiḥ kalpakoṭiśatairapi ।।
syāt samudrasya caryāptiḥ salilairvaśagādibhiḥ । na tu dṛṣṭiḥ samudrasya rūpārthaistṛptirasti hi ।। avitṛptasya kāmebhyaḥ kiṃ sukhaṃ parikalpyate । tṛptiryāsti vitṛṣṇasya gataśokasya dehinaḥ ।।
mādyante bahumohāndhā na ca buddhayanti bāliśāḥ । mandena kṣaṇikā yadvat malayendhanapādapāḥ ।। svapnapramoṣadharmāṇo gandharvanagaropamāḥ । riktāstucchā asārāśca kāmāḥ paramavañcakāḥ ।।
mā mohena samāḥ kiṃ pākasadṛśopamāḥ । kāmā lokahitakarā vahnivat parikīrtitāḥ ।। kāmasyādīnavaṃ jñātvā yena tatphalamohitāḥ । tena taddarśakāḥ prītā gatakāṃkṣasya ।।
nyathā cintyamānānāṃ yathā prāptā punastathā । sarvataḥ pāpakartāraḥ kāmā loke viṣopamāḥ ।। kāmairatṛptamanasaste te devāścyutāḥ punaḥ । patanti narake mūḍhāḥ kāmena parivañcitāḥ ।।
nadītaraṅgacapalā vidyullekhasamāśca te । mīnāvartabalā nāryaḥ kāmalokaviṣāspadāḥ ।। vicintitā vivardhante varddhitā vahnisannibhāḥ । ādau cānte tathā kāmāstasmāt kāmān vivarjayet ।।
yathā yathā hi sevyante vivardhante tathā tathā । vahnijvālāsamāsṛṣṭāḥ kāmāḥ kaṭuvipākinaḥ ।। evaṃ doṣaṃ sadā jñātvā dhīraḥ kāmān vivarjayet । parivartitakāmasya sukhaṃ bhavati naiṣṭhikam ।।
asaṅkhyāni sahasrāṇi devānāṃ niyutāni ca । patanti kāmadahanaṃ narakaṃ vahnibhairavam ।। yathāgniviṣaśastrāṇi varjayanti sukhārthinaḥ । tathā kāmāḥ sadā varjyā hetavo narakasya te ।।
na dṛṣṭo na śrutaḥ kaścid yaḥ kāmavaśagaḥ pumān । na kāmairvipralabdhaḥ syānna ca duḥkhena pīḍitaḥ ।। tasmādalamalaṃ kāmairmā caiteṣu manaḥ kṛthāḥ । sarve sarvāsvavasthāsu kāmā vahniviṣopamāḥ ।।
anādirmati saṃsāre śatravaścittasambhavāḥ । ahantvāttu bhavet prītirna sā kāmaiḥ kathañcana ।। sakalmaṣā kaṭuphalā duḥkhāt kāmodbhavā ratiḥ । yā tu kāmavinirmuktā sā ratiḥ pari ।।
tāṃ samāśritya gacchanti yoginaḥ paramāṃ gatim । na tu kāmakṛtā prītirnayate padamacyutam ।। āpātamadhurā ramyā vipāke jvalanopamā । ratirbhavati kāmāgnijanyā narakagāminī ।।
āpātaramyā madhurā madhye ramyā ca sarvadā । śāntamante ca vimalaṃ nayate padamacyutam ।। ādyantamadhyakalyāṇī nityaṃ māteva śobhanā । tāṃ vyudasya kathaṃ bālā rakṣante ।।
madhyādinidhane duḥkhā nityaṃ doṣādibhirvṛtā । kathaṃ sā sevyate bālairyā na dṛṣṭā sukhāvahā ।। viṣamañjarivad ramyā sparśe jvalanasambhavā । tathā kāmakṛtā prītiḥ pariṇāme viṣopamā ।।
hūyamāno yathā vahnirjvalanena praśāmyati । dāhena ca prarohaḥ syāt tadvat kāmakṛtā ratiḥ ।। pataṅgaḥ paśyati hyagni dāhadoṣaṃ na paśyati । tathā kāmakṛtāṃ prītiṃ paśyantyakṛtabuddhayaḥ ।।
yastu rāgakṛto dāhaḥ pacyate kāmināṃ sadā । pataṅgasadṛśaṃ dāhaṃ sarvathā nai paśyati ।। tasmāt kāma tyaktvā nityaṃ jīvatha he surāḥ । bhavantu mā vṛthā janmapramādena prapātanam ।।
saṃkṣīṇaśubhakarmāṇo nityaṃ kāmairvimohitāḥ । taṃ hitvā narakaṃ yānti kāmamohena vañcitāḥ ।। viṣavṛkṣamayaṃ puṣpaṃ pīyate bhramarairyathā । tathā viṣātmakamidaṃ sukhaṃ bhuṅkte hi mohitaḥ ।।
jīveyuḥ pāmarāḥ kecit viṣaṃ pītvāpi durbhagāḥ । na kāmaviṣapītasya jīvitaṃ durlabhaṃ bhavet ।। yathā hi narake vahnirjvalayatya vicāriṇam । tathā kāmamayo vahnirdahatīha divaukasaḥ ।।
śrutipāśamayo vahniḥ pretāneṣa dahatyati । dahane hiṃsako vahnirnṛṇāṃ paryeṣaṇātmakaḥ ।। evamagnisamaṃ tāvat parihārya samantataḥ । sarvalokamaśeṣeṇa dahyate kāmamohitaḥ ।।
viṣayeṣu sadācittaṃ dhāvantaṃ cañcalaṃ mahat । na tyājyaṃ vyasane mūḍha yad paśyasi bhaviṣyati ।। kāmeṣu rakṣa te cittaṃ vyasanenāvabudhyate । vyasanaughe samutpanne tat paścāt paritapyate ।।
vṛthā kāmamadairmattā devāḥ prakṛtidurbalāḥ । bhramanti bhramitāḥ kāmairna paśyanti mahad bhayam ।। viśvasanti hi ye devāḥ kāmeṣvahitakāriṣu । vyatirekeṣu te paścāt pratibudhyantyamedhasaḥ ।।
na ca paśyanti budhāścittena parivañcitāḥ । kṣaṇikā madhurā jātāḥ kāmāḥ paramavañcakāḥ ।। śataśaśca sahastraiśca koṭiśaḥ padmaśastathā । labdhā naṣṭā punaḥ kāmā na teṣāṃ viścaset pumān ।।
viṣayād bandhanaṃ tīvraṃ sarve narakahetavaḥ । tasmādatyantatastyaktvā śreyase kriyatāṃ manaḥ ।। rāgeṇa rañjitāḥ pūrvaṃ dveṣeṇa ca tiraskṛtāḥ । mohena mohitāścaiva te aśrutākṛtakāriṇaḥ ।।
kāmārthaireṣyate bālaḥ punaḥ kāmairvimohitaḥ । sa pataṅgasamo mūḍhaḥ dahyate narakāgninā ।। avaśyambhāvi patanaṃ suralokāt samantataḥ । na jñātvā kāmavaśago syādiha kathañcana ।।
kāmena vañcitāḥ sattvāḥ kāmena ca vimohitāḥ । kāmapāśāpakṛṣṭāste patanti narake sadā ।। tadetad vyasanaṃ sattvāḥ svahite kriyatāṃ manaḥ । manasāpi svadāntena nānutapyanti dehinaḥ ।।
manoviṣeṇa ye daṣṭāḥ kāmavegena sarvadā । te mūḍhā mṛtyuvaśagāḥ kāmānalahatā narāḥ ।। na tṛptirasti kāmānāṃ tṛṣṇayā hitakāriṇām । tṛṣṇāpi tṛptijanikā mano naiva hi tṛpyati ।।
na jātu viṣayaistṛptirindriyāṇāṃ bhaviṣyati । yadi na jñānadīpena kṣapayiṣyanti ।। yoṣitaḥ sevyamānā hi vitarkaśatamālikāḥ । pravardhati yathā vahnirvāyunā samudīritaḥ ।।
taṃ matvā vegarabhasā nityaṃ kāmo agnidīpitaḥ । kāmān hāpayati jñānī buddhatattvavicintakaḥ ।। ye nityaṃ bhrāntamanaso nityaṃ viṣayatatparāḥ । ramante vibudhāḥ sarve tat sarvaṃ mohaceṣṭitam ।।
sevyamāno hi vibudhairviṣayāgnirvivardhate । pāśenānena saṃyukto vahnirvāyusamīritaḥ ।। amarāḥ rāgavivaśā nityaṃ viṣayatatparāḥ । devalokāt patantyete moharāgeṇa vañcitāḥ ।।
ramante viṣayairete tatra tallīnamānasāḥ । na ca vindanti yad duḥkhaṃ viprayogo bhaviṣyati ।। yadetat sukhamevādau divyaṃ pañcaguṇānvitam । viyogajasya duḥkhasya kalāṃ nārhatiṣoḍaśīm ।।
kāmānāṃ tadvighāto hi janenaivopayujyate । satṛṣṇasya tathā tṛptiḥ kāmebhyo naiva jāyate ।। anapekṣitacittasya nityaṃ kāmānusevinaḥ । dīrgharātrānuśayikaṃ duḥkhaṃ naiva praśāmyate ।।
tvaritaṃ rakṣyate mūḍho vyasanenaiva budhyate । paścāttu vyasane prāpte jānīte yasya tat phalam ।। āsvādabhadrakā hyete kāmāḥ paramadāruṇāḥ । dūtakān narakasyaitān carantyahitakāriṇaḥ ।।
yasteṣāṃ viśvaset martyo jñānacakṣurvigarhitaḥ । viṣayāgnirabhratulyaḥ sa yāti narakaṃ naraḥ ।। alpāsvādālpahṛdayā nityaṃ puruṣavañcakāḥ । gandharvanagaraprakhyāḥ kāmā āsvādabhadrakāḥ ।।
dīpaprabhā sañchanneva punaḥ punaḥ । na ca bindatyamanaso devā viṣayamohitāḥ ।। viṣayeṇātirabhasā nityaṃ kāmavaśānugāḥ । na vidanti mahad duḥkhaṃ yadavaśyaṃ bhaviṣyati ।।
ramaṇīyāni kāmāni yasyaivaṃ jāyate matiḥ । sa paścād vyasane prāpte mūḍho asau vipralapyate ।। na kāmena madāndhasya viṣayairmohitasya ca । naityikaṃ bhavati śarmma yatsukhānāmanuttamam ।।
yacca kāmasukhaṃ loke yacca tṛṣṇodbhavaṃ sukham । ekasyādhyātmikasyedaṃ kalāṃ nārhatiṣoḍaśīm ।। na sukhī vartate tāvadya yasya kāmo hṛdi sthitaḥ । sa sarvaduḥkhabhāgārho narakānupadhāvati ।।
na tṛptirvidyate kāmairapi śataṃ nṛṇām । yatra saukhyaṃ na tatrāsti tṛptirviṣayasevinām ।। sevyamānāḥ sadā kāmā vardhante ca muhurmuhuḥ । te vardhitā viṣasamā bhavanti vinipātinaḥ ।।
vipattikuśalā ghorā nityaṃ patanahetavaḥ । na ca teṣāṃ parityāgaṃ kurvanti viṣayotsavāḥ ।। yasya dṛṣṭisamudrasya rūpaistṛptirna vidyate । tathā śarmamanojñaiśca rasatṛptirna vidyate ।।
gandhairapi sadā ghrāṇaṃ na tṛptimadhigacchati । sparśāḥ sammukhasaṃsparśāḥ sevyante naiva tṛpyate ।। śabdaiḥ kāntaiḥ sumadhuraiḥ śrotrameti na tarpaṇam । mano api tṛptiviśvastaṃ vardhamānaṃ na tṛpyati ।।
ṣaḍendriyāṇi capalānyādhṛtāni ratau punaḥ । bhramanti muṣitā nityaṃ kāmabhūmiṣvanekaśaḥ ।। na tṛptirasti devānāṃ gajānāṃ vai tṛṇairyathā । analasya svabhāvo ayaṃ tasya tṛptirna vidyate ।।
ṣaḍete vahnayastīvrā vitarkānilamūrchitāḥ । bhramanti muṣitā nityaṃ kāmabhūmiṣvanekaśaḥ ।। tairayaṃ dahyate loko na ca vindatyabuddhimān । āsvādabhadrakā hayete narakasya ca hetavaḥ ।।
kāmā viṣayalobhāste lelihānā yathoragāḥ । vilocanavaro hayeṣa na ca kāmairvimohitaḥ ।। sukhānusāriṇaḥ kāmo narakānupadhāvati । na netrahīno narake pātyate satkriyānvitaḥ ।।
tasmād varaṃ vicakṣuḥ syānna tu kāmavaśo naraḥ । aśakyavañcitā mūḍhāḥ kāmairahitakāribhiḥ ।। anirvidyanti kāmebhyo mohitāḥ svena cetasā । na jñānaṃ nāpi vijñānaṃ vidyate kāmacāriṇām ।।
yad duḥkhakāmajaṃ hatvā punaḥ kāmavaśānugāḥ । mitrarūpā ca ye kāmāḥ kimpākaphalasannibhāḥ । nayanti mṛtyubhavanaṃ durgatīśca punaḥ punaḥ ।। anivarttya yathā toyamāpagānāmanekaśaḥ ।
tathā saukhyagataṃ nṛṇāṃ sarvathā na vivartate ।। vanopavanabhogeṣu sukhaprāpteṣvanekaśaḥ । yo na tṛpyati kāmeṣu sa naro adhamagāmikaḥ ।। pramādo pahato jantuḥ kāmāsvādeṣu tatparaḥ ।
rūpeṣu rakṣyate nityaṃ pariṇāme ca vidyate ।। ghanacchāyāsvarūpāṇi karmamiśrāṇi yāni vai । tāni caiva kathaṃ devāḥ śakṣyante kāmagocare ।। yadi nityā bhaveyurna kāmāste syurviṣopamāḥ ।।
tathāpi kāmatṛṣṇā yā na sā jāti vilakṣaṇā । prāgeva nityaṃ duḥkhāya śūnyamātmānameva ca ।। teṣu duḥkhavipākeṣu kathaṃ rakṣantyabuddhayaḥ । kāmāsvādeṣu rakṣyante bāliśāḥ mandabuddhayaḥ ।
ādīnavaṃ na buddhayante kimpākaphalasannibham ।। rūpaśabdādibaddho ayaṃ tṛṣṇāviprakṛto janaḥ । dīpyate vivaśo nityaṃ, kukarmaphalamohitam ।। āsvādayitvā puruṣāḥ kāmān viṣaphalopamān ।
tṛṣṇayā tṛptamanasaḥ patanti narake punaḥ ।। yathābhivarṣate toyaṃ vardhante sarito yathā । tathā kāmābhivarṣeṇa devānāṃ vardhate analaḥ ।। jalasambhavamīno api dṛśyate tṛṣṇayāturaḥ ।
evaṃ sukhābhivṛddhā ca na vitṛpyati devatā ।। ākāśasya yathā nānto vidyate nāpi saṃśayaḥ । evaṃ kāmeṣu nāstyantaḥ kāmināṃ nāsti saṃkṣayaḥ ।। salilādibhiratṛptasya sāgarasyormimālinaḥ ।
na tu kāmairatṛptasya tṛptirasti kathañcana ।। aprāptairviṣayairdevā na vitṛpyanti bāliśāḥ । viṣayairnaiva tṛpyanti sukhalālasatatparāḥ ।। saṃprāpte vyasane tīvre cyavamānepyanekaśaḥ ।
tapyate viṣaye tasmāt paraṃ kāmo na śakyate ।। vilokya puruṣānete kāmaviśvāsaghātinaḥ । tyajanti vyasane prāptā vipadyante hi te narāḥ ।। atṛptasya sukhaṃ nāsti viṣayaiścāpi tṛpyate ।
ye vā tṛiptikarā dṛṣṭāstān buddhvā vivarjayet ।। sukhamūlā sadā śāntirasukhā viṣayā matāḥ । tasmācchāntisukhā devā varjayitvā viṣayoragān ।। badhabandhanarogādi viṣayebhyo mahadbhayam ।
sambhrāntiriha saṃsāre viṣayaireva jāyate ।। saṃyogā viprayogāntāḥ śataśo atha sahastraśaḥ । jātau jātau sadā dṛṣṭāḥ saugataistattvadarśibhiḥ ।। anekasukhasaṃsāro viṣayeṣu hi vidyate ।
viṣayaiśca bhavet sarva jātau jātau prajāyate ।। kaṣṭairyairanakāmairna śakyate amūḍhacetasā । punastāneva mohāndhāḥ sevante akṛtabuddhayaḥ ।। varjate hi sadā śatruvañcanāśaṅkayā naraḥ ।
viṣayāḥ śatrubhūtā hi na vaśyante kathañcana ।। kāmabaddhāḥ sadā mohabāliśā vā bhavanti te । na tyajanti kathaṃ mūḍhā mohitāḥ svena karmaṇā ।। yathā bahnibhayāt kaścid vahnimevopasevate ।
tathā viṣayasaṃmūḍho viṣayānupasevate ।। snāyusaṅgrathitaḥ pāśo dṛṣṭiramyo yathā bhavet । tathā viṣayaramyo ayaṃ pāśaḥ paramadāruṇaḥ ।। kiṃpākasya yathāsvādo madhurāgro mahodayaḥ ।
paścād bhavati nāśāya sukhaṃ tadvadidaṃ nṛṇām ।। pradīpasya śikhāṃ yāvat pataṅgo mohamūrchitaḥ । patate dahyate caiva tathedaṃ sukhamiṣyate ।। ajñātvā hi tathā bālā ramyadehasukhecchayā ।
spṛśanti jvalanaṃ tadvat sukhametad bhaviṣyati ।। yathā ramyo vanamṛgastṛṣṇārta upadhāvati । na ca tṛṣṇāvighāto asya tadidaṃ sukhamiṣyate ।। na tṛptā na ca tṛpyanti na ca tṛptirbhaviṣyati ।
viṣayaiḥ sarvadevānāṃ tasmāt kāmo na śāntaye ।। pratyutpannasukhāḥ kāmā nāntakalyāṇakārakāḥ । rañjitā viṣayairdevā vikṣiptamanasaḥ sadā ।। nānāsaukhyapramattasya viṣayairvañcitasya ca ।
samprāpte mṛtyukāle ca na śamāyāsya vidyate ।। anukrameṇa maraṇamabhyeti tacca vidyate । viṣayāpahatairdevaiḥ kāmavyāsaktabuddhibhiḥ ।। jānīyādadya me devā yad duḥkhaṃ viprayogajam ।
muhūrtamapi kāmeṣu na kuryāt tatra saṃsthitim ।। anityātmabhayāḥ kāmā nityaṃ cāhitakāriṇaḥ । tathā vimohitān kālaḥ punastānanusevate ।। rāgāgninā pradahayante nityaṃ devāḥ pramohitāḥ ।
dahyamānāḥ punastattvaṃ praśaṃsanti punaḥ punaḥ ।। viṣayeṣu na rakṣyante teṣāṃ duḥkhamiva sthitam । traidhātukamidaṃ sarva bhrāmyate rathacakravat ।। sattvā avidyayā mugdhā nityaṃ duḥkhasya bhoginaḥ ।
vidyudālātacakreṇa samāḥ kāmāḥ prakīrtitāḥ । svapne gandharvanagarasadṛśā vipralambhinaḥ ।। anityaduḥkhaśūnyeṣu na kuryānmatimātmavān । pañcaskandhāsuraiḥ proktaḥ śubhai riktaḥ svabhāvataḥ ।।
anyathā viṣavad vijñaḥ kāmeṣu ca prasahyate । sa budhaḥ pāragaḥ śāntaḥ sattvānāmanukampakaḥ ।। nirvāṇonmukha eva doṣācchāntimadhigacchati hitvā kleśamayaṃ pāśaṃ nirvāṇasyāntike sthitaḥ ।। prabhavenna ca doṣeṣu kāmacaryāratasya ca ।
vibhrāntamanasastasya kutaḥ śāntirbhaviṣyati? ।। vibhrāntaṃ paśyatu mano viṣayeṣu pradhāvati । saddharmapathavibhrānto narakeṣūpapadyate ।। aśaktaprāptavibhraṣṭe kiṃ kāmairvidyutopamaiḥ ।
kiṃpākaviṣaśastrāgnisannibhairduḥkhahetubhiḥ? ।। yathā yathā hi sevyante vardhante te tathā tathā । avitṛptikarā hyete vahnidāhasya hetavaḥ ।। dāhadoṣeṇa sambhrāntāḥ ye surāḥ sukhakāṅkṣiṇaḥ ।
varjayitvāśivān kāmāstataḥ saukhyaṃ bhaviṣyati ।। vañcayitvā janaṃ mūḍhaṃ śāṭī kṛtyeva bandhanam । pratyayo netracapalaḥ kāmā vidyud guṇopamāḥ ।। uparyupari kāmā yaiḥ sevyante kāmatṛṣṇayā ।
te rāgavahninā dagdhā dāhād dāhamavāpnuyāt ।। atimūḍhatamā hyete ye surāḥ kāmamohitāḥ । athavā ye na gacchanti yatsukhāt sukhamuttamam ।। nirvāṇagāmino nāsti vinā muktyā kutaḥ sukham? ।
tasmāt kāmānna seveta kaṣṭaḥ kāmasamāgamaḥ ।। indriyāṇi na tṛpyante viṣayai rāgasevinaḥ । atṛptau ca kutaḥ śarma sarvathā sampraveśate ।। tasyāgramubhayād vetti saṃsārād duḥkhasāgarāt ।
kāmān tṛṣṇāviṣayagān parityajati pāpakān ।। etāni girikūṭāni ramyāṇi vividhairdrumaiḥ । dhyāyante tāni saṃśritya kāmānāmudayavyayau ।। na kāmabandhanestṛptāḥ kāmajaṃ nidhanaṃ hi tat ।
na śīlaśraddhe yeneṣṭe labhyate aśivakāraṇam । kāmajaṃ nidhanaṃ hyetat saṃsārāṭavideśakam ।। yatra kāmavisaṃyuktaṃ bandhanaṃ vanamucyate । yatra bhāsayate pāpād yatra śāntiḥ sukhāvahā ।
tat kevalaṃ mahājñānaṃ kathyate nidhanaṃ dhanam ।। ye prasaktā na kāmeṣu tṛṣṇayā na pralobhitāḥ । te śivaṃ sthānamāpannā na kāmāgnipraveśakāḥ ।। tṛptirnāsti sadā kāmairna kāmāḥ śāntaye smṛtāḥ ।
tṛṣṇāsahāyasaṃyuktā jvalanti jvalanopamāḥ ।। avitṛptā vinaśyanti narā devāstathoragāḥ । te kevalaṃ praṇaṣṭā hi narakāgni pradarśakāḥ ।। vitarkāpahatasyāsya viṣayairvañcitasya ca ।
tṛṣṇayā mohitasyaiṣa mṛtyū rājā bhaviṣyati ।। saṃsaktakāmabhogeṣu pathyāpathyaṃ na vidyate । janā vimohitāḥ sarvaiviṣayaiḥ kāmasaṃjñakaiḥ ।। viṣayaireva kṛṣyante ye surā mūḍhacetasaḥ ।
ye buddhaguṇairyuktā na te kāmavaśānugāḥ ।। pratyutpanneṣu kāmeṣu sadoṣeṣu viśeṣataḥ । yo na muhyati saukhyeṣu sa adhīra' iti kathyate ।। svapnakāyavicitreṣu jvālāmālopameṣu ca ।
gandharvapuratulyeṣu kāmeṣu patitāḥ surāḥ ।। tṛṣṇājanakabhūteṣu vināśāntakareṣu ca । kāntāreṣu viśāleṣu kāmeṣu patitāḥ surāḥ ।। ittvareṣu trichidreṣu nadīvegopameṣu ca ।
cañcaleṣvatidurgeṣu patitāḥ surāḥ ।। pavanoddhṛtavegormijalacandre caleṣu ca । atātacakralokeṣu kāmeṣu patitāḥ surāḥ ।। samaṃ vidyullatācakramṛgatṛṣṇopameṣu ca ।
phenavaccāpyasāreṣu kāmeṣu patitāḥ surāḥ ।। kadalīgarbhatulyeṣu gajakarṇopameṣu ca । nadītaraṅgavegeṣu kāmeṣu patitāḥ surāḥ ।। kiṃpākaphalatulyeṣu vahnisannibhajātiṣu ।
māyāraśminibheṣveṣu kāmeṣu patitāḥ surāḥ ।। jñānāṅkuśena vāryante viṣayāstattvadarśibhiḥ । ye amuktāścapalāstīvrāḥ sarvānarthakarā matāḥ ।। viṣayāśā ca mūḍhānāṃ saṅkalpahṛtacetasām ।
mṛtyupāśo ayamabhyeti jīvitāśā bandhakaḥ ।। pacanti niraye kāmāḥ prāṇinaṃ laghucetasam । na ca vindanti mūḍhā ye mohena parivañcitāḥ ।। viṣayāścapalāḥ sarve gandharvanagaropamāḥ ।
duḥkhasaṃvartakā hyete narakāḥ pañcahetavaḥ ।। saṅkalpājjāyate rāgaḥ rāgāt krodhaḥ pravartate । krodhābhibhūtaḥ puruṣo narakānupasevate ।। tasmāt kāmaṃ parityajya krodhaṃ nirvāsya paṇḍitaḥ ।
mohaṃ cāpi parityajya nirvāṇābhimukho bhavet ।। śatruvad viṣayā jñeyā nirvāṇaṃ caiva mitravat । pumān viśrāntaviṣayo nirvāṇamadhigacchati ।। alolupaḥ kāmamalairaliptaḥ prahīṇadoṣo hatavāṇatṛṣṇaḥ ।
saṃkṣīṇadoṣo vimalaprakāśaḥ prayāti śāntiṃ svaphalopabhogī ।। sarveṣu sattveṣu sadā sukhārthī । prāpnoti nirvāṇasukhaṃ prasahya ।। iti kāmajugupsāvargaḥ saptamaḥ ।
bhavotārāya tṛṣṇāgnirjvalanaḥ śīta ucyate । narake nārake yo agnistṛṣṇāgnistriṣu dhātuṣu ।। kalpabhūto hyayaṃ vahniḥ yo ayaṃ narakasambhavaḥ । bahujvālākulo vahniḥ tṛṣṇāhetusamudbhavaḥ ।।
karmakṣayād vimucyante narakāt pāpakāriṇaḥ । triṣu dhātuṣu dahyante narāstṛṣṇāvaśānugāḥ ।। anādimati saṃsāre tṛṣṇāgniratibandhakaḥ । tṛṣṇāgnirnarakaṃ tasmānnāgnirnarakasambhavaḥ ।।
gātradāhaṃ paraṃ kuryānnārakeyo hutāśanaḥ । śārīraṃ mānasaṃ dāhaṃ tṛṣṇāgniḥ kurute nṛṇām ।। tasmād viśiṣyate vahniḥ tṛṣṇāhetusamudbhavaḥ । nārakeyo asamaścaiva tṛṣṇāgnirnitarāṃ smṛtaḥ ।।
tristhānagaḥ trihetuśca trikarmaparidīpakaḥ । trikālasambhavo jñeyastṛṣṇāgniparakastathā ।। rāgāgnirdahyate svarge dveṣāgnistiryage tathā । mohāgnirdahyate pāpe tṛṣṇāgniḥ sarvadā sthitaḥ ।।
mānerṣyādhūmaviśikhaḥ saṅkalpe dhanasambhavaḥ । lobhāgnirdahate lokaṃ nāgniḥ kāmasamudbhavaḥ ।। lobhāśīviṣadaṣṭā ye teṣāṃ śarma na vidyate । sevito bhāvito lobho bhūya evābhivardhate ।।
yathā yathendhanaṃ prāpyānalo vardhatyanekaśaḥ । śakyaḥ pālayituṃ rlobhavahnirna ।। cakravad bhramate loko lobhena parivañcitaḥ । anādinidhane loke nāsti lobhasamo ripuḥ ।।
viśanti sāgarajale lobhena parivañcitāḥ । śastrasaṅghātagahanaṃ yuddhaṃ saṃpraviśanti ca ।। lobhahetorhi bhūpālā nāśayanti parasparam । śastrāsibhairavaprotā yuddhayante dhanatṛṣṇayā ।।
tṛṣṇāviṣavinirmuktā lobhāṅgāravivarjitā । samaloṣṭakāñcanā ye nirvāṇasyāntike hi te ।। atīvānupapannasya dhanalobhena dahyate । na vahnirviṣamastatra lobhāgniryatra vartate ।।
lobhādhāraprayatnena hanyāt tān rabhasā budhaḥ । anirvāpitalobhasya nirvāṇaṃ dūrataḥ sthitam ।। bhavābhilāṣiṇīṃ nāndīṃ nābhinandanti ye narāḥ । na teṣāṃ bhavajaṃ duḥkhaṃ svapne samupavidyate ।।
matsyān yathā jālabaddhān śambūkaḥ parikarṣati । tṛṣṇābaddhāṃstathā sattvānmṛtyuḥ samupakarṣati ।। saviṣaiḥ sāyakairviddho mṛgo yatra dhāvati । tatra tatra viṣaṃ yāti tathā tṛṣṇāviṣaṃ nṛṇām ।।
pravāhapravahannadyā gatirgatya'nudhāvinī । yathā nirdahate bālān śuṣkendhanamivānalaḥ ।। āpātaramyā vipākajvalanopamāḥ । tasmāt tṛṣṇā vimoktavyā yadi saukhyaṃ hi rocate ।।
yathā hi vaḍiśagrastā mīnā mṛtyuvaśānugāḥ । tathā prataptā viṣayān paridhāvanti duḥkhitāḥ ।। narakaṃ nārakeyaṃ ca tṛṣṇānihitaṃ mahat । patanti nidhanā martyāḥ paradāropajīvinaḥ ।।
na ceṣṭitamanopāpatṛṣṇayā prerito muniḥ । ṣaḍindriyasamudbhūto viṣayendhanadāhakaḥ ।। tṛṣṇāgnirdahate devaṃ kāyāgnirna kathañcana । sukhāvṛtāḥ sukharatāḥ sukhe parivañcitāḥ ।।
patanaṃ nāvagacchanti tṛṣṇayā parivañcitāḥ । jvālāmālākulaḥ sarvaḥ saṃsārastṛṣṇayāvṛtaḥ ।। tṛṣṇāgninā vaśībhūtā janā gacchanti durgatim । tṛṣṇāgnibhiḥ parivṛtaḥ suralokaḥ samantataḥ ।।
dahyate vivaśo raktaḥ kāmabhogavaśīkṛtaḥ । yathā yathendhanaṃ prāpya jvalanaṃ saṃpravardhate ।। tathā tathā sukhaṃ prāpya tṛṣṇāgnirvardhate nṛṇām । parivartayate puṃsaḥ kāṣṭhāgnirdāhadīpakaḥ ।।
tṛṣṇāgnirdahate lokaṃ parihātuṃ na śakyate । ye viśālāṃ nadīṃ tīrṇā saṅkalpakṛtabhairavīm ।। te gatāḥ paramāṃ śāntiṃ yān hi tṛṣṇā na bādhate । tṛṣṇāpāśavimuktā ye saṅgadoṣavivarjitāḥ ।।
nirmuktapāpakalmāṣā vītaśokā hi te budhāḥ । kalpakoṭisahasrāṇi tṛṣṇayā vañcitā narāḥ ।। te tyajanti māyāmohavaśaṃgatāḥ । tṛṣṇayā vañcito lokastṛṣṇāmevopasevate ।।
lavaṇodaṃ tṛṣātoyaṃ yathā pibati nārikaḥ । na tena janturmuhuśca pariśuṣyati ।। viṣayeṣveva tṛṣṇārtaśceṣṭate puruṣo adhamaḥ । tasmāt tṛṣṇāṃ na seveta sā hi tṛṣṇā durāsadā ।।
tṛṣṇāvaśo hi puruṣaḥ saṃsārānnaiva mucyate । anuttamāni saukhyāni bhuktvā deveṣu jantavaḥ ।। tṛṣṇāpāśavikṛṣṭāste patanti narakaṃ punaḥ । asvatantrādikalyāṇaṃ nityaduḥkhamayaṃ kaṭu ।।
tṛṣṇāyāḥ sevanānmuktaḥ sanmārgamadhigacchati । satṛṣṇasya kutastuṣṭirviṣayeṣu bhaviṣyati ।। sā tṛptiryā vitṛṣṇasya vītaśokasya dehinaḥ । evaṃ vitarkavihitāḥ pramādena ca vañcitāḥ ।।
tṛṣṇayāḥ toṣitā devāḥ patanti narakaṃ punaḥ । viḍambaneyaṃ paramā yatsurā narakaṃ gatāḥ ।। krīḍakāḥ paramā bhūtvā kāmasya vaśamāgatāḥ । na codvijanti saṃsārān prāṇinaścittamohitāḥ ।।
duḥkhād duḥkhataraṃ yānti tṛṣṇayā parivañcitāḥ । yathā yathā sukhasyāptirvardhate jālinī tathā ।। jālinīvahnidagdhasya narakānupakarṣati । satṛṣṇasya vitarkā ye teṣāṃ saṃkhyā na vidyate ।।
avitarkavitarkantu mṛtyurājo vikarṣati । vitarkakāmavaśagāstṛṣṇāviṣayagāminaḥ ।। sukhasya bhoginaṃ dṛṣṭvā na vidvadbhistatheṣyate । kāmāsvādapramattānāṃ prāṇināṃ viṣayārthinām ।।
jālinī bādhate nityaṃ yathā badhnanti dehinaḥ । pañcālambanametattu tṛṣṇayā naiva dahayate ।। tṛṣṇāvimuktavimalā na pāpapuragāminaḥ । saṅkalpadoṣā kuṭilā tridoṣarajasodbhavāḥ ।।
pramādajalagambhīrāḥ strīrāgakṛtasevanāḥ । gītatūryasvarāḥ śīghraṃ surāpānācca cañcalāḥ ।। sañchannaviṣayā sarve manaḥ kṣiptataraṅgiṇaḥ । tṛṣṇānadīṣu viṣame vahanti na ca gocare ।।
gāhante te ca sammūḍhāḥ surā rāgeṇa vañcitāḥ । tridoṣakāṣṭhasaṃbhūtāḥ pramādānilavegataḥ ।। tṛṣṇānalaḥ suragaṇān dahate na ca te viduḥ । na kṣaṇo nāpi hi lavo na muhūrta kathañcana ।।
yā na tṛṣṇāvaśagataiḥ suraiḥ samupabhujyate । tṛṣṇābhūmiriyaṃ kāṣṭhā vitarkajalasambhṛtā ।। yasmin krīḍanti vivaśāḥ devāḥ kāmavaśānugāḥ । cittādinā pracaṇḍena tṛṣṇāviṣavisarpiṇā ।।
daṣṭānupañcaśīrṣeṇa kiṃ vṛthā vilapasyatha । tṛṣṇānadī viśāleyaṃ pañcatīrthasamudbhavā ।। tṛṣṇāmohendrajālena viprakīrṇena sarvadā । tathā prapañcitā devā yathā na śubhabhāginaḥ ।।
nendriyāṇi sadā kāmaistṛpyanti hi kathañcana । saṃvardhate tathā tṛṣṇā ghṛtasikto yathānalaḥ ।। nānāvidhaiḥ sukhaireṣā jālinī lokanāśinī । narakapretatiryakṣu bhrāmayantī narān sadā ।।
mṛtyūpapattidolāyāṃ śliṣyante bāliśāḥ janāḥ । suśīlāvītatṛṣṇāśca gatāste paramāṃ gatim ।। nirmuktabandhanā dhīrā gataśokā gatavyathāḥ । sukhaṃ prāpnuvanti nityaṃ ye na tṛṣṇāvaśānugāḥ ।
janmaduḥkhamayaiḥ pāśairna te vidhyanti sūrayaḥ ।। yeṣāṃ sarvāsvavasthāsu jñāneṣu vihitaṃ manaḥ । animitte mano yeṣāṃ visṛṣṭā ye ca tṛṣṇayā । te vītamalakāntārāḥ pāraṃ prāptāḥ sukhodayam ।।
tṛṣṇāmohapramattā ye ratisaukhyāstathaiva ca । mohitāste devagaṇā bhramiṣyanti bhave bhave ।। kuṭṭanavyavahārā ye paricittāpahāriṇaḥ । avidyābahulā ye vā nityaṃ dāhābhikāṅkṣiṇaḥ ।
na rātrau na divā teṣāṃ hṛdayaṃ suprasīdati ।। lobhābhibhūtamanasāṃ parivittābhikāṅkṣiṇām । teṣāṃ tuṣāgnikalpānāṃ viśvasenna svabhāvataḥ ।। bibheti hi naraḥ sarvaḥ sarpādiva viṣendhanāt ।
lobhena viṣayeṇaivābhibhūtāste narā bhṛśam ।। te mṛtā narakaṃ yānti pretayoniṃ tathaiva ca । tasmādapi vinirmuktā narakād vahnisammukhāt ।। pañcajanmaśatānyete bhavanti parikāṅkṣiṇaḥ ।
vivarṇā dīnavadanā nityaṃ duḥkhasya bhāginaḥ । bhavanti manujāḥ sarve lobhopahatacetasaḥ ।। prahīṇalobhā ye santi nityaṃ jñānābhikāṅkṣiṇaḥ । buddhimantaḥ sadā santaḥ te gatāḥ paramāṃ gatim ।
nirvāṇahṛdayā vītalobhamohāḥ sadā narāḥ ।। lobhāśīviṣadaṣṭasya vinipāto dhruvaṃ sthitaḥ । kriyamāṇo dhruvaṃ loko vardhate sa muhurmuhuḥ ।। śuṣkendhanaṃ samādāya yathā vahniḥ pravardhate ।
dhanatṛṣṇāratāḥ sattvāḥ dhanopārjanatatparāḥ ।। mṛtyukāle samutpanne tyajanti vivaśā dhanam । yacca tatsambhavaṃ yogāt tat sarva na vinaśyati ।। tena vittena lobhātmā nīyate narakaṃ bhṛśam ।
anyaistadbhujyate vittaṃ sa tu pāpena lipyate ।। prayānti narakaṃ ghoraṃ paścāttāpena dahyate । anartho hyartharūpeṇa sukharūpeṇa vā sukham ।। amitraṃ mitrarūpeṇa lobho ayaṃ hṛdi vartate ।
na lobhaṃ saṃśrayet prājño lobhāgnirdahyate sadā ।। tena dagdhā bhṛśaṃ sattvāḥ paścānnarakagāminaḥ । lokasādhāraṇā hyete vibhavāḥ sukhavarjitāḥ ।। teṣāmarthe kathaṃ pāpa kriyate mandabuddhibhiḥ ।
tṛṣṇābhayavimuktasya nirāśasya hi sarvataḥ ।। vītakāṅkṣasya dhīrasya nityaṃ padamavasthitam । sampattau dhābate loko vipattau nāvabudhyate ।। vipadantā hi sampattiḥ kṣayāntaṃ divasaṃ yathā ।
yathā tiṣṭhati sampattiḥ vipattiḥ pāpikā tathā ।। avitṛptasya kāmebhyastṛṣṇayā paridahyate । yasyeṣṭāḥ sampado nityaṃ sukhaṃ cābhimataṃ sadā ।। jani nāśayate tāsāṃ tṛṣṇā naṣṭā sukhāvahā ।
te devā narakaṃ yānti kāmabhogaistathārpitāḥ ।। analāceṣṭitaṃ sarva tad vadanti tathāgatāḥ । manuṣyā yacca narakaṃ prayā śataśastathā ।। ceṣṭitaṃ tad viśālāyāḥ yoṣikāyā vidurbudhāḥ ।
vimohitā na vindanti tvaritaṃ svalpajīvitam ।। sukṛtāni ca naśyanti tṛṣṇā naiva vinaśyati । bhave bhave gatā satvāḥ na vindanti śubhāśubham ।। śubhasya phalameveṣṭaṃ yat surāḥ paribhuñjate ।
aśubhasya tathā dṛṣṭamasukhaṃ vinipātajam ।। śubhāśubhaprahīṇā ye saṅgadoṣavivarjitāḥ । te gatāḥ paramaṃ sthānaṃ jarāmaraṇavarjitam ।। pañcāraṃ bhavacakraṃ tat tṛṣṇānābhipuraḥsaram ।
nadīrāgaparikṣiptaṃ na ca loko avabudhyate ।। doṣāvartatarā jñeyā saṅkalpamakarākulāḥ । tṛṣṇānadī viśāleyaṃ na ca loko avabudhyate ।। trikāle vañcanī tṛṣṇā nityamajñānakāriṇī ।
na tasyāṃ viśvased dhīmān saṃsārabandhanā hi sā ।। mitravad dṛśyate kāle śatruvacca nikṛntati । na tasyāṃ viśvaset prājñaḥ sā hi lokasya bandhanam ।। śakyaṃ hi bandhanaṃ chettumāyasaṃ dāruvattathā ।
na tṛṣṇābandhanaṃ chettuṃ nityaṃ kāmagaveṣibhiḥ ।। yasyeṣṭo bandhabhedo ayaṃ yasyeṣṭaṃ sukhamavyayam । sa tṛṣṇayā vimuktaḥ prajñāśo bhavet ।। jñānālokaḥ sukhāloko duḥkhaṃ tṛṣṇātamaḥsmṛtam ।
tasmādālokamāsthāya tamo nudati paṇḍitaḥ ।। jñānakhaḍgena tīkṣṇena tṛṣṇāvṛkṣaṃ nikṛntati । nikṛttavṛkṣaḥ naraḥ sukhaṃ prāpnotyanuttamam ।। doṣeṇa bahulā hyeṣā nadī prasravaṇākulā ।
doṣā netānahitvā bhavānmuñcati paṇḍitaḥ ।। tṛṣṇānadīṃ tripathagāṃ pramādāvartadustarām । prajñānāvaṃ samāśritya pāraṃ gacchantyanāmayam ।। mahecchatāmahacchatraṃ yena cāyānti bāliśāḥ ।
tasmānmahecchatā badhyā tvayeyaṃ jñānacakṣuṣā ।। mahecchatāvraṇastīvro hṛdaye yasya jāyate । na rātrau na divā tasya sukhaṃ bhavati lobhinaḥ ।। saṅkalpe tu na sambhūtaḥ tṛṣṇāvāyusamīritaḥ ।
mahecchatāmayo vahnirdahate hṛdayaṃ nṛṇām ।। lobhenāveṣṭitamanāḥ puruṣo laghucetasā । jīvitānyapi sārāṇi jahāti dhanatṛṣṇayā ।। pāpāni hi ca karmāṇi kurvanti puruṣāḥ kṣitau ।
dhanalābhena tat sarva pravadanti manīṣiṇaḥ ।। ye sāhasaṃ na kurvanti viśanti jvalanaṃ ca yat । tat sarva lobhadoṣeṇa kurvantyahitamātmanaḥ ।। śastrānilāni duḥkhāni vividhāni ca ।
viśanti narā mūḍhā lobhastatra hi kāraṇam ।। hṛdayastho manovahnirnityaṃ bahvicchatāṃ nṛṇām । alpecchatayā hṛcchāntirbhavatilābhinaḥ ।। yathāgnirindhanenaiva praśāntimadhigacchati ।
tathā vahvicchatāṃ nṛṇāṃ dhanairvṛddhiḥ prajāyate ।। bhūpālā dhanaistṛptāḥ koṭiśo nidhanaṃ gatāḥ । yāsyanti cānye nidhanaṃ tasmādalpecchatā sukham ।। duḥkhaṃ vahvicchatā nṛṇāṃ lakṣaṇaṃ sukhaduḥkhayoḥ ।
idamuktaṃ parīkṣakaiḥ । eṣa panthāḥ śivaḥ śreṣṭho yena tṛṣṇā vaśīkṛtā ।। ।। iti tṛṣṇāvargo aṣṭamaḥ ।। striyo mūlaṃ pāpasya dhananāśasya sarvathā ।
svahite ye na niratāḥ kutasteṣāṃ bhavet sukham ।। anarthakarmaratayaḥ śāṭhyerṣyābahulāstriyaḥ । lokadvayavināśāya puruṣāṇāmavasthitāḥ ।। nityaṃ sarāgakuśalā nityaṃ tadvacanāḥ parāḥ ।
anyacca hṛdaye tāsāṃ kathayantyanyadeva vā ।। āpātamadhurāḥ sūkṣmāḥ vipāke vajracetasaḥ । nopakāreṇa satkāraṃ smaranti laghucetasaḥ ।। nāśayitvā priyaśataṃ smarantyekaṃ hi vipriyam ।
vidyutsvabhāvahṛdayāḥ striyaḥ pāpasya bhūmayaḥ ।। strīhetunāśamicchanti puruṣā vakracetasaḥ । strīvināśo vināśo drāgiha loke paratra ca ।। evaṃ tu sarvaviṣayāḥ strīdarśanamihaikajam ।
abhibhūya sarvaviṣayān nāryagnijvalanaṃ mahat ।। saṃśleṣādapi viśleṣaḥ smaraṇāt kathanādapi । strīṇāṃ dāhasamuttho ayaṃ vahnirantarjahāsakaḥ ।। rāgeṇa saha jāyante nityaṃ vai dāruṇāḥ striyaḥ ।
dānena saha jāyante yathā loke hutāśanāḥ ।। na bhavet tādṛśo dāho yo ayaṃ vahnisamudbhavaḥ । yādṛśaḥ strīmado hyasti dehināṃ hṛdayodbhavaḥ ।। sarvalokavināśāya sarvadharmakṣayāya ca ।
hetavo narakasyaitāḥ striyaḥ proktā maharṣibhiḥ ।। mukhato madhurāmarṣā hṛdayena viṣopamāḥ । anavasthitasauhārdā nāsāṃ kaścit priyo naraḥ ।। muhūrtena priyastāsāṃ muhūrtena tathāpriyaḥ ।
anavasthitasauhārdāścañcalā kṣaṇikopamāḥ ।। vañcanāhetukuśalā nityaṃ kāryaparāyaṇāḥ । nityaṃ saṃyogamanaso nityaṃ mānaparāyaṇāḥ ।। devānāṃ ca manuṣyāṇāṃ piśācoragarākṣasāḥ ।
na bandhabhūtā yādṛśyaḥ striyaḥ kālaviṣopamāḥ ।। nopakāraṃ smarantyetā na kuśalaṃ nāpi vikramam । anavasthitacittāśca vāyuvegasamāḥ striyaḥ ।। bhavanti sampado yatra rakṣyante yatra yoṣitaḥ ।
vyasaneṣu viraktāstu tyajanti puruṣaṃ dhruvam ।। yaṃ yaṃ gacchanti puruṣaṃ rakṣyante tatra yoṣitaḥ । śīghraṃ śīghraṃ naraṃ hyetāstyajanti puruṣaṃ sthitam ।। yathā hi bhramarī puṣpaṃ śuṣkaṃ tyajati sarvadā ।
tathā vittena rahitaṃ puruṣaṃ tyajati priyā ।। nistriṃśahṛdayāḥ krūrāścañcalāstamasāvṛtāḥ । striyaḥ puruṣanāśāya jātāḥ kenāpi hetunā ।। devānāṃ bandhanaṃ nāma yathā strībandhanaṃ matam ।
strībandhananibaddhāstu patanti narakaṃ punaḥ ।। etadagraṃ hi rāgāṇāṃ yo rāgaḥ strīsamudbhavaḥ । strīrāgadagdhamanasaṃ paścād dahati pāvakaḥ ।। pratyakṣāṇyapi karmāṇi rāgaiścāpahataḥ pumān ।
na vetti mūḍhahṛdayaḥ strīrāgeṇa vimohitaḥ ।। viśvāsya viṣaye puruṣaṃ bad dhvā priyamanekaśaḥ । tyajanti vittanāśena tvacaṃ yadvadbhujaṅgamāḥ ।। sarvopāyabhṛtā nāryaḥ sarvaśaḥ paripālitāḥ ।
na śakyāḥ svavaśīkarttuṃ striyaḥ paramadāruṇāḥ ।। āsāṃ sarvasvabhāvānāṃ nārīṇāṃ calacetasām । na yāyājjātu viśvāsaṃ pumān dhīreṇa cetasā ।। strīvidheyāstu ye martyā nityaṃ kāmagaveṣiṇaḥ ।
paścimadarśanaṃ teṣāṃ suraloke bhaviṣyati ।। pañcāṅgikena tūryeṇa vipralubdhāḥ samantataḥ । vindanti vyasane duḥkhaṃ yadavaśyaṃ bhaviṣyati ।। imāstāścañcalā nāryo yāsāṃ rāgaḥ kṛtastvayā ।
tā bhavantaṃ parityajya punaranyaṃ tato gatāḥ ।। dvidhā hi prakṛtiryāsāṃ sahacāriṇī । bhūyo abhiyanti puruṣaṃ vyasaneṣu tyajanti ca ।। mṛgavanmohayantyetāḥ puruṣaṃ rāgamohitam ।
paścāt vyasane prāpte tyajanti laghucetasaḥ ।। nopakāraṃ na satkāraṃ na priyāṇi na santatim । smaranti yoṣitastīvrā vyasane samupasthite ।। mlānaṃ puṣpaṃ yathā tyaktvā bhramaro anyatra dhāvati ।
tathā hi vyasane prāpte tyajanti khalu yoṣitaḥ ।। anapekṣitasauhārdāścañcalāśca raṇapriyāḥ । bhavanti yoṣitaḥ sarvā viṣamiśraṃ yathā madhu ।। mohayanti narān kāmairvākyaiścāpi viśeṣataḥ ।
na teṣāṃ viśvaseddhīmān puruṣo dhīramānasaḥ ।। ābhirvimohitāḥ kiṃ vā raṃjitāḥ puruṣāḥ svataḥ । na kurvanti hitaṃ vākyaṃ yathā muṣṇikagāmikam ।। devāsuranarān yakṣān piśācoragarākṣasān ।
indrajālamayā nāryo vañcayanti viśeṣataḥ ।। etadagrañca pāśānāṃ yadidaṃ strīmayaṃ dṛḍham । anena baddhāḥ puruṣā bhramanti bhavacārake ।। na kaścit pāśapāśo ayaṃ hṛtpāśo yoṣitaḥ param ।
hṛtpāśabandhanairbaddhāḥ puruṣā duḥkhamohitāḥ ।। dahayate chidyate pāśasstrīmayastu na dahayate । narakapretatiryakṣu gacchantamanugacchati ।। mūrtimān badhyate kāyaḥ pāśena mahatā tathā ।
amūrtigaṃ cittamidaṃ strīpāśena tu badhyate ।। dṛśyate pāśamanyaṃ yena badhnanti yoṣitaḥ । abhijñeyamapramāṇaṃ strīmayaṃ bandhanaṃ mahat ।। anenāpātaramyeṇa mokṣeṇa sarvadā ।
pāśena baddhāḥ puruṣā na mucyante bhavārṇavāt ।। ṣaḍindriyāṇi badhnāti pāśo yaḥ strīmayo mahān । pāśastu kāyamevaikaṃ kaścit badhnāti vā na vā ।। bandhanaṃ na dṛḍhaṃ hīdaṃ mokṣavārya ṣaḍāyasam ।
saṃraktacittabhoge hi mandabuddhernarasya ca ।। snāyuyantreṇa baddhāsu vistṛtakarmabhūmiṣu । tīkṣṇaraktāsinā yukto maraṇārthamihāgataḥ ।। vañcanācchalakūṭāsu rabhasā nu viśeṣataḥ ।
cañcalo bhrāntacittāsu bhrāntastvaṅgakṣaṇāriṣu ।। vibhrānto bhrāntakathitairbhūṣaṇānāṃ tathā svanaiḥ । haranti puruṣaṃ kṣipraṃ vañcanākuśalāḥ striyaḥ ।। nānāvidheṣu puṣpeṣu yathā carati ṣaṭ padaḥ ।
nānāvidheṣu martyeṣu tathemāścañcalāḥ striyaḥ ।। yathā madhurikā pītvā puṣpamanyatra gacchati । tathā puruṣamāpīyaḥ prayānti rabhasaṃ striyaḥ ।। arthādāneṣu kuśalāḥ kruddhā nityaṃ durāsadāḥ ।
vañcayitvā naraṃ śīghramanyatra saṃprayānti tāḥ ।। sādhyamāyāpraharaṇāḥ kālakūṭaviṣopamāḥ । striyaḥ puruṣaghātinyaścāturyeṣu vyavasthitāḥ ।। vāyvākāśānalā yadvan na śaktā grathituṃ naraiḥ ।
tathopāyaśatairnāryo śaktā rakṣituṃ naraiḥ ।। anarthavyādhimṛtyūnāṃ duṣkṛtānāñca karmaṇām । hetubhūtāḥ paraṃ nāryo mokṣacaryābadhasya ca ।। yadanekaprakāreṣu śaṭheṣu pāpakarmasu ।
manujā loke tatra hetuḥ parastriyaḥ ।। na bālayauvanenaiva vārdhakyenaiva śāmyati । cāpalyaṃ sahajaṃ strīṇāṃ bhāskarasya yathā prabhā ।। anityaṃ sauhṛdaṃ tāsāṃ dīptānāmarciṣāṃ kaṇaiḥ ।
vairañca śāśvataṃ tāsāmaśmanāṃ ca yathā vraṇaiḥ ।। dhanahīne virajyante dhanayuktā bhavanti ca । yāvadartha striyastāvadarthahīne kutaḥ striyaḥ? ।। na sevābhiścadānena nopakāraiḥ pṛthagvidhaiḥ ।
svīkarttuṃ na striyaḥ śakyāḥ jvalanopamacetasaḥ ।। yathā naro anukūlaśca chandakarttā yathā yathā । tathā tathā striyastasya vañcanākuśalāḥ param ।। puṣpacchatro yathā sarpo bhasmacchatro yathā nalaḥ ।
rūpacchannaṃ tathā cittamāsāṃ bhavati yoṣitām ।। viṣavṛkṣe yathā puṣpaṃ dṛṣṭiramyaṃ na śāntaye । viṣavṛkṣa nāryaḥ parivarjyāḥ samantataḥ ।। nārīṇāṃ darśanākāṃkṣī viṣayesu ca tatparaḥ ।
naro na sukhabhogāya smilloke na cāpare ।। nāgninā na ca śastreṇa na balena na jantubhiḥ । strīmayaṃ bandhanaṃ hetuḥ śakyate na durāsadam ।। doṣajālamidaṃ strīmayaṃ carate bhuvi ।
yastrīvivarjito dhīmān asmilloke mahīyate ।। yathā bhūtairmanuṣyāṇāṃ svakarmotthāpane na ca । tathā striyo hi rakṣanti viṣamārtha tyajanti ca ।। gatārthavibhavaṃ bhūyo varjitaṃ svena karmaṇā ।
devaṃ samīkṣya capalāḥ striyo naiva prabhāvikāḥ ।। kṣaṇabhaṅgamidaṃ saukhyamadhigatamavasthitam । catvāryetāni duḥkhāni sevitāni nṛbhiḥ sadā ।। tasmāt tāni vivarjyāni viṣāgnisadṛśāni hi ।
yaḥ kaściccapalo janturyaśca doṣodbhavaḥ sadā ।। tasmāt parisamāviṣṭāḥ striyaḥ kāraṇavatsalāḥ । na sūryastamaso heturnāgniḥ śītasya kāraṇam ।। na strīṇāṃ sauhṛdaṃ citte svalpamapyavatiṣṭhate ।
yathā sthirā bhūmiriyaṃ yathā vāyuḥ sadā calaḥ ।। tathā strīṇāṃ kṛtaṃ nāsti doṣamayyaḥ sadā smṛtāḥ । ciraprayatnāḥ puruṣaiḥ lobhitā bahuśaḥ striyaḥ ।। tyajanti vyasane prāpte śuṣkaṃ sara ivāśugāḥ ।
nordhvagāḥ sarito dṛṣṭā nāśmano gatiriṣyate ।। girīṇāṃ gamanaṃ nāsti strīṇāṃ naivāsti sauhṛdam । vapukarti sadā nṛṇāṃ dharmārthayaśasāṃ tathā ।। yoniścānarthajālasya doṣāṇāmudbhavasya ca ।
bhaved vajramayī mṛdvī tyajed ravim ।। na strī tyajedasādhyāni janmāpekṣā viśeṣataḥ । nopacārakriyā dānapriyavākyāpalāpanaiḥ ।। svīkartuṃ na striyaḥ śakyā jvalanopamacetasaḥ ।
sukheṣu samatāṃ yānti vyasaneṣu tyajanti ca ।। upakārāṃśca vismṛtya doṣamekaṃ smaranti tāḥ । vanopavanaśaileṣu bhuktvā sukhamanekaśaḥ ।। saṃprāpte vyasane tīvre striya paribhavanti hi ।
lokasya bandhanaṃ nāryo vañcanākṛtivardhikāḥ ।। adhamāḥ vinipātānāṃ doṣāṇāṃ cāspadaṃ । sarvalokavināśāya vaśīkurvanti tṛṣṇayā ।। yathā strībandhanamidaṃ durviṣahyaṃ kṛtaṃ mahat ।
yadidaṃ bandhanaṃ loke kāmarāgamayaṃ mahat ।। tathā cānyaprayatnena vicārya upalabhyate । vaśīkurvanti tā kāmavāṇairanekaśaḥ ।। svalpaiḥ parājitaṃ kṛtvā kāmasya vaśagāḥ striyaḥ ।
rāgerṣyāśāṭhyabhūmīnāṃ vidyuccañcalacetasām ।। lobhāhaṅkārayonīnāṃ na viśvāsyāḥ kathañcana । śastrāgnisadṛśāstīkṣṇāḥ kāmapāśaparātmanaḥ ।। svabhraprapātaviṣamaṃ gaṃbhīrasamacetasām ।
parābhidrohamāyendrajālatadgatamānasān ।। akālamṛtyuvajrāgnikālakūṭasamātmanām । anekadoṣasambhārananditānāmanekaśaḥ ।। yadi śīlalavaḥ kaścit strīṇāṃ manasi vartate ।
cireṇa dahate vahniḥ sa spṛṣṭāḥ pavaneritaḥ ।। strīdarśanasamucchreyamātraṃ dahati pāvakaḥ । tasmāt striyo vivarjyāḥ syuḥ yadicchet sukhamuttamam ।। etat sarva paraṃ loke nārīṇāṃ varjanaṃ sadā ।
yadṛcchājālinīhetuṃ yaḥ icched bhūtimātmanaḥ ।। ya icchati nivṛttiṃ tu sa naraḥ strīṃ vivarjayet । sukhāsaktastathārtho kusīdaścañcalaḥ śaṭhaḥ ।। pāpasevī sumṛṣṭāśī naro bhadraṃ na paśyati ।
udyukto vīryavān dhīro dhārmikaḥ strīṃ vivarjayet । dakṣo hetuphalaśraddho naraḥ kalyāṇavān bhavet ।। ।। iti strījugupsāvargo navamaḥ ।। madyapānaṃ na seveta madyaṃ hi viṣamuttamam ।
naśyanti kuśalā dharmā madyapānaniṣevaṇāt ।। yaḥ sevate sadā madyaṃ tasya buddhirasaṃsthitā । balabuddhī na dharmo asti tasmānmadyaṃ vivarjayet ।। nāśānāmuttamaṃ nāśaṃ madyamuktaṃ manīṣibhiḥ ।
tasmānmadyaṃ na seveta nāśayate naram ।। aniṣṭāḥ pāpakā dharmā madyapānaniṣevaṇāt । bhavanti tasmād viṣavanmadyapānaṃ vivarjayet ।। dhanakṣayaṃ pāpakaraṃ kausīdyakaramuttamam ।
madyapānasthitā doṣāḥ tasmāt tat parivarjayet ।। rāgasyoddīpanaṃ madyaṃ krodhasyāpi tathaiva ca । mohasyoddīpakaṃ bhūyastasmānmadyaṃ vivarjayet ।। madyamūlamanarthasya hāsasya narakasya ca ।
sarvendriyavināśānāṃ hetubhūtaṃ hyanarthakam ।। atiharṣābhidhānasya śokasya ca bhayasya ca । vāgdoṣasyātidamyasya pāruṣyasyāspadaṃ hi tat ।। madyenākṣiptamanasaḥ puruṣāḥ paśubhiḥ samāḥ ।
kāryākārya na vindanti tasmānmadyaṃ vivarjayet ।। madyakṣipto hi puruṣo jīvannapi mṛto mataḥ । ya icchejjīvitaṃ saukhyaṃ sa madyaṃ varjayet sadā ।। sarvadoṣāspadaṃ madyaṃ sarvānarthakaraṃ sadā ।
sarvapāpeṣu sopānaṃ tamasāmālayo mahān ।। madyena narakaṃ yānti pretalokaṃ tathaiva ca । tiryakṣu yānti puruṣā madyadoṣeṇa vañcitāḥ ।। viṣādapi viṣaṃ madyaṃ narakānnarakaṃ tathā ।
vyādhīnāṃ ca paraṃ vyādhirmadyamuktaṃ manīṣibhiḥ ।। buddhīndriyavināśāya dharmaratnaṃ kṣayāya ca । yo atirekaparaṃ madyaṃ brahmacaryabadhāya ca ।। madyena laghutāṃ yānti pārthivā śāstracakṣuṣaḥ ।
kiṃ punaḥ prākṛtā martyā madyapānavilambitāḥ ।। kuṭhāraḥ sarvadharmāṇāṃ hrīvināśakaraṃ param । madyaṃ niṣevitaṃ martyairvināśāyopakalpyate ।। na jñānaṃ nāpi vijñānaṃ na kāryāṇi na ca kriyām ।
jānīte puruṣaḥ sarva madyena hṛtacetasā ।। akasmāt tapyate janturakasmāt paritapyate । bhavatyakasmāt pāpī yo madyamanusevate ।। buddhisammohajanakaṃ lokadvayavināśakam ।
vahniśca mokṣadharmāṇāṃ madyamekaṃ vyavasthitam ।। abhyāse madhuraṃ madyaṃ vipāke paramaṃ kaṭu । kimpākādapi kimpākaṃ madyamuktaṃ parīkṣakaiḥ ।। na madye viśvaseddhīmān naraṃ vakṣyati māmiti ।
śītasparśa vipākoṣṇaṃ madyaṃ narakagāmikam ।। sampattau vyasanaṃ madyaṃ devānāṃ tu viśeṣataḥ । yathā yathā sukhā prītistannāśe vyasanaṃ tathā ।। madyapānamadonmattāḥ sattvā mohavaśānugāḥ ।
sākṣyamohamayaṃ pānaṃ pibanti rasatṛṣṇayā ।। madyaṃ mohamayaṃ pāna pītvā kālena coditāḥ । nākāt pratyakṣanarakaṃ tasmāt madyaṃ na saṃspṛśet ।। darśanāt sparśanāt pānāta madyaṃ mohayate naram ।
tasmāt sa madyapānaṃ ca dūrataḥ parivarjayet ।। darśanājjāyate lobhaḥ sparśanād gandhasambhavaḥ । gandhād rasābhilāṣaśca rasanādadhamā matiḥ ।। naikasarvādhamaṃ nyāsaṃ kathayanti manīṣiṇaḥ ।
nāmarūpaniṣedhāya yathā madyaṃ niṣevitam ।। vāgbhrāmayati mastiṣkaṃ cakṣuṣīdhvanireva ca । sambhrāntivimatirmūḍho na kiñcit pratipadyate ।। striyo apyupahasantīmaṃ puruṣaṃ patitaṃ bhuvi ।
niśceṣṭaṃ kāṣṭhasadṛśaṃ niścalaṃ patitaṃ bhuvi ।। sambhāvitasya maraṇaṃ madyapānaṃ prakīrtyate । hālāhalādabhyadhikaṃ kārāvāsādhikaṃ ca tat ।। ādīnavāśca ṣaṭ triṃśanmadyapānādavasthitāḥ ।
tasmādādīnavo jñeyaḥ sa hi tad varjayet sadā ।। atijātasya viduṣo malinīkaraṇaṃ mahat । kāśapuṣpasamaṃ jantuṃ kurute laghusattvaram ।। pramādauhyati magnānāṃ viṣayairapahṛṣyate ।
madyapānena bhūyaśca manovyāmohakāriṇā ।। viṣayānaladagdhasya kāryākāryamajānataḥ । vanopavanalabdhasya madyapānasya kiṃ punaḥ ।। rasena śobhanaṃ madyaṃ pariṇāmena dāruṇam ।
pariṇāmaphalaṃ pāpaṃ narakeṣūpapadyate ।। pītaṃ janayate mohaṃ mohāt pāpeṣu rakṣyate । saṃraktahṛdayo bālo narakānupadhāvati ।। prakarṣa janayatyādau vipāke dainyamuttamam ।
tṛṭ chedaṃ kurute cāsau paścāddāhaṃ sudāruṇam ।। tad buddhiṃ nāśayatyādau paścānnāśayate sukham । tasmāt sa puruṣo dhīro yo madyaṃ nānusevate ।। vihagaiḥ sadṛśaṃ yānti puruṣā madyasevinaḥ ।
tulyaṃ vyāmohajanakaṃ madyaṃ mohamahāviṣam ।। yairmadyaṃ viṣavad dṛṣṭaṃ tairdṛṣṭaṃ padamuttamam । yaistu tad virasaṃ pītaṃ pītaṃ tāmra lohitam ।। niṣpratīkārakarmāṇi yaḥ karoti vimohitaḥ ।
madyapānasamāviṣṭaḥ so ante gacchati durgatim ।। ekatra sarvapāpāni madyapāna । yasmānnāśayate cittamūlaśca saṃvaraḥ ।। naikāṅgitā hi cittasya na dharmāṇāṃ vicāraṇā ।
yaḥ pā nirato bhikṣurbhavenmadyaniṣevaṇāt ।। madyenākṣiptamanaso kuśalasya ca ghātakaḥ । naṣṭadharmasya sattvasya nāyaṃ loko na cāparaḥ ।। īryyāpathaṃ na jānāti na kālaṃ nāpi deśanām ।
saddharmato viruddhaśca tucchaṃ kimapi bhāṣate ।। svayaṃ tāvanna jānāti kimidaṃ kathyate mayā । vākpāruṣyaṃ kathaṃ cānyaṃ parijñāsyatyaśobhanam ।। lāghavaṃ yāti lokasya dharmācca parihīyate ।
nidhana puruṣairdṛṣṭaṃ madyajvalanasevanāt ।। nāśo bhavatyatīte hi vartamāne suhṛjjane । anāgate kutsitānāṃ madyaṃ traikālyanāśakam ।। nāmarūpavināśāya cittanāśāya dehinām ।
utpannadoṣajanakaṃ madyaṃ dharmapradūṣakam ।। samāhitā dharmaśīlāḥ puruṣā madyavarjakāḥ । te yānti paramaṃ sthānaṃ yatra mṛtyurna vidyate ।। ।। iti madyajugupsāvargo daśamaḥ ।।
(cittañca vāk tathā karma saṃyojanantu pāpakam । narakapretatiryakkṣutkausīdyāni vidurdaśa ।। ) agādhaṃ viṣamaṃ tīvraṃ sarvasattvagataṃ mahat । cittaṃ sarvasya jagato rājavat sampravartate ।।
adṛśyaṃ samprati bhayaṃ karma nārakacañcalāḥ । ye cittadhāriṇastajjñāste gatāḥ paramāṃ gatim ।। etannayati vyutthānametannayati durgatim । tadevādyantamamalaṃ nirvāṇamadhigacchati ।।
manaḥ pūrvamaṅgamā dharmā manaḥ śreṣṭhā manomayāḥ । manasā suprasannena bhāṣate vā karoti vā ।। yo na cittasya vaśagaścittaṃ tasyāntagaṃ sadā । sa nirṇāśayati kleśān tamaḥ sūryodayo yathā ।।
cittaṃ śatruḥ paraṃ śatrurna śatruraparaḥ smṛtaḥ । cittadagdhāḥ sadā sattvāḥ kāladagdhā yathā jaḍāḥ ।। yaścittavaśamāpanno bālo mūḍho ajitendriyaḥ । tena duḥkhe samo nāsti nirvāṇaṃ tasya dūrataḥ ।।
āvarjyaḥ śatruraparo na cittāni । eṣa badhnāti puruṣo nṛpateryamaśāsane ।। viṣayeṣu ratā nityaṃ na sa dharmaḥ kathañcana । saddharmapathasammūḍho narakaṃ nayate mahat ।।
durdamānāṃ paraṃ cittamanīnāmagniruttamaḥ । durdāntaṃ śīghragantṛ ca narakaṃ nayate dhruvam ।। ye cittasya vaśaṃ yātā yātāste narakaṃ purā । yaistu tad vāryate śīghraṃ na te duḥkhānugāminaḥ ।।
yathā yathā cittaṃ pariṇāmastathā tathā । kalpānāṃ śubhakarttuśca pāpakarttuśca pāpakam ।। cittāyattaṃ bhavet karma karmāyattaṃ mano bhavet । cittakarma samutthāya saṃsāraḥ parikīrtitaḥ ।।
duṣṭena cetasā karma yaḥ karoti pumāniha । pacyate narake tena jālinyā sa viḍambitaḥ ।। cittādhīnaṃ bhavet pāpaṃ saṃsāraḥ parikīrtitaḥ । cittapratyayajaṃ hyetat hetupratyayasambhavam ।।
cittena vañcitāḥ sattvā pāpasya vaśamāgatāḥ । gacchanti narakaṃ pāpāt kāraṇāgramahābhayā ।। na gacchet cittavaśatāṃ gacched dharmavaśe sadā । dharmacārī sukhī nityaṃ pāpacārī na śarmabhāk ।।
cittāyattā kriyā sarvā cittāyattaṃ phalaṃ smṛtam । vicittaṃ hi phalaṃ cittaṃ tathā phalamadhismṛtam ।। cittena cintitaṃ sarva lokaścittabhavānugaḥ । na hi tad vidyate sthānaṃ yanna cittavaśānugam ।।
mokṣa bandhanayormūlaṃ hetubhūtaṃ paraṃ matam । śubhena mucyate janturaśubhenāśu badhyate ।। jālinyā mohitāḥ sattvāścittasya vaśamāgatāḥ । nirvāṇaṃ nāpi gacchanti jātyandhā iva satpatham ।।
pañcendriyāṇi jitavān pāpaṃ bhuṅkte na karhicit । ekacittaṃ tathā karma kurute vividhe bhave ।। pañcaraṅgojjvalaṃ cittaṃ yathā dṛśyaṃ praśasyate । pañcendriyavicitraṃ hi tathā karma bhave bhavet ।।
cittakartā hi puruṣo dṛśyairbhavati naikadhā । cittaṃ cittakaraṃ śūnyaṃ sarvathā naiva dṛśyate ।। śobhanāśobhanaṃ citraṃ yathā bhittiḥ kṛtistathā । śobhanāśobhanaṃ karma tathā cittaṃ karoti hi ।।
divārātrau yathā cittaṃ sthitaṃ bhavati citragam । divārātrau tathā karma bhave samanuvartate ।। akṛtvā sukṛtaṃ karma cittavṛttyanugā narāḥ । patanti vivaśāḥ pāpe cittāriparivañcitāḥ ।।
karmacittakaro hyeṣa yatra yatra niyujyate । caracittena mahatā taccittaṃ ca karotyayam ।। pariṇāmaviśeṣeṇa yatra yatra niyokṣyate । preṣyante tatra cittena tridhā tu gaticāriṇaḥ ।।
cittādhināni vartante sarvakarmāṇi dehinām । tasmāccittaṃ sadā dāntaṃ nayate padamacyutam ।। durviṣahyasya laghunā yatra yatra nipātinaḥ । cittasya damanaṃ sādhu cittaṃ dāntaṃ sukhāvaham ।।
yena cittaṃ sadā dāntaṃ tena doṣāḥ sadā jitāḥ । jitadoṣasya dhīrasya duḥkhaṃ naiva prapadyate ।। yacca svakaṃ bhaved duḥkhaṃ yacca duḥkhaṃ paratra ca । tat sarvamaviṣahyasya cittasya laghuceṣṭitam ।।
sasurāsuranāgānāṃ piśācoragarakṣasām । prabhurekaḥ paraṃ cittaṃ rājā tribhavasya tat ।। cittaṃ nayati deveṣu cittañca narabhūmiṣu । cittaṃ nayatyapāye cittaṃ bhrāmayati prajāḥ ।।
cittād bhrāntasya naṣṭasya viṣayairmohitasya ca । tṛṣṇayā dahyamānasya sthitaṃ duḥkhamanuttamam ।। ekacāri sadāmūḍhaṃ durviṣahyaṃ mahābalam । sampradāri sadādṛśyaṃ capalaṃ śīghragāminam ।।
evaṃ vidhaṃ hi ye cittaṃ damayanti manīṣiṇaḥ । te mārabandhanātītāḥ pāraṃ prāptāḥ sukhodayam ।। saṅkalpakuṭilaṃ tīvramagādhaṃ capalaṃ hi tat । cittaṃ tamaḥśritaṃ śubhraṃ narakāyopakalpyate ।।
tadevaṃ doṣanirmuktaṃ nendriyārthavaśānugam । aliptaṃ pāpakairdharmairnayate padamacyutam ।। hetupratyayajaṃ cittaṃ yogavāhi paraṃ ca tat । pariṇāmavaśācchīghraṃ tathā tat sampravartate ।।
ekaṃ karoti karmāṇi vividhāni calaṃ ca tat । ekānekaṃ caraṃ sūkṣmaṃ kṣaṇādūrdhva na tiṣṭhati ।। durvijñeyaḥ sadā tasya niḥśarīrasya sarvadā । ko asau nayati lokāntamatha kena ca gacchati ।।
gataśca tiṣṭhati kutra śarīrakarmakārakam । dṛśyāni tasya karmāṇi sañcayo na ca dṛśyate ।। damanaṃ duṣkaraṃ tasya yasya bhūtirna vidyate । sarvasattvagataṃ ghoraṃ laghukāri ca cākṣuṣam ।।
pāpāt pāpataraṃ dṛṣṭaṃ māyopamamidaṃ bhavet । puṇyāt puṇyataraṃ dṛṣṭaṃ samyagmārgasamāśritam ।। na gatirjñāyate tasya gamanaṃ naiva dṛśyate । nīyate ca kṣataṃ sarva jātyuttarasamāni ca ।।
śastreṇa chidyate nedaṃ jvalanena ca dahayate । chidyate dahyate caiva janaḥ sarvamacakṣuṣā ।। dṛḍhaṃ yat karmarajjvādi naraṃ badhnāti duḥkhitam । jātyantarasahastrāṇi nayate na ca dṛśyate ।।
muhūrtena śubhaṃ bhūtaṃ muhūrtenāśubhaṃ ca tat । śubhāśubhābhyāṃ racitaṃ dāntaṃ sukhāvaham ।। ṣaḍ bhirdvāraiḥ prasūteṣu viṣayeṣvatilolupam । cittaṃ nayati lokāntaṃ vyasanaṃ na ca budhyate ।।
viprasannaṃ yathā toyaṃ viprasannaṃ yathā nabhaḥ । viprasannaṃ tathā cittaṃ nīyate sukhamuttamam ।। janāḥ sātiśayā vitarkaviṣayodbhavāt । pauravāścittarājñaste bhavanti sahacāriṇaḥ ।।
dhāvati yatra ca manastatra dhāvantyajñāninaḥ । parasparabalānnī bhramanti tribhavārṇa m ।। cittavaiśadya bhāvānāṃ viśeṣaḥ karmaṇāstathā । na karmaguṇahīnasya viśeṣa upalabhyate ।।
susamāhitacittaḥ sa nityaṃ dharmānudarśakaḥ । na doṣavaśamāyāti yathā divyastamonudaḥ ।। samyagdṛṣṭeścādhimātrā yasya cetasi vartate । gṛhastho api sa me jñeyo muktaḥ saṃsārabandhanāt ।।
kalyāṇanirmalaṃ yacca tato doṣeṇa bādhyate । vijño malamāpnoti devaloke sa jāyate ।। viṣayadvāracapalaṃ nadīkuṭilagāminam । yairvinītamidaṃ cittaṃ te surāḥ śubhabhāginaḥ ।।
adharmapathamāśritya janāḥ pāpavaśānugāḥ । ciraṃ bhramanti saṃsāre cittena parikheditāḥ ।। kṣaṇe kṣaṇe cittamidaṃ naikaśaḥ parivartate । laghusvabhāvacapalaṃ māyāgandharvasannibham ।।
tasya bandhanameveṣṭaṃ jñānavijñānasammatam । dūravṛttirmahāvegaḥ paridhāvatyanekadhā ।। hriyamāṇaṃ sadā cittamindriyārthe durāsadam । sandhārayati yo dhṛtyā sa dhīraḥ pāragāmikaḥ ।।
dhṛtimajñānamohaṃ ca viṣayottānamānasam । sandhārayati yo dhīmān sa loke paṇḍito naraḥ ।। yo yathā kurute cittaṃ tathā kāmān sa paśyati । śubhena kāmaśamanaṃ nāśubhena pravardhanam ।।
śāntacittaṃmanāḥ kāmānasyatīha viṣāstravat । apraśāntamatiḥ sarpamaṇivat tān sa paśyati ।। indriyāṇīndriyārthāśca cittādhīnā bhavantyamī । citta saṃśleṣayogena pariṇāmaḥ pravartate ।।
tasyaiva vyavadhānena dhīraśca pratibudhyate । rūpasāmānyato dṛṣṭaṃ pariṇāmaḥ kathaṃ pṛthak ।। yathā rūpaṃ tathā sarva viṣayāścittahetavaḥ । cittaṃ dāntaṃ sadā śāntaṃ doṣamiśravigarhitam ।।
ekamekaṃ yathā śāli gandharūpe pṛthagvidhe । saṃśleṣo yāti nānātvaṃ tathācittaṃ pravartate ।। kriyāṃ hi tatra kurute yatra pradhāvati । cittasaṃvāhanaṃ tadvākyaṃ loko ayaṃ sampravartate ।।
viṣayād bhrāntamanasaś tivego mahābalaḥ । cittaṃ karaṃ dāntaṃ śivaṃ bhavati dehinām ।। tenādāntena śīghreṇa sarvapāpavihāriṇā । bhrāmyate tribhavaḥ sarvaḥ na ca tattvaṃ sa paśyati ।।
samīraṇaraṇodbhrānto yathā bhramati sāgaraḥ । citteśvarasamāyukto loko ayaṃ bhrāmyate sadā ।। śubhopanītaṃ cittaṃ śubheṣvevāpanīyate । tathā śubhānucaritamaśnute teṣu dhāvati ।।
yogavāhi nṛṇāṃ cittaṃ vāyvambusamameva ca । pratyayaśca yathā labhyastathā tat paridhāvati ।। śīghraṃ pradhāvate cittaṃ śīghrañca parivartate । śīghraṃ nayati deveśa dāyabhūmiṣu ।।
karttṛtvaṃ sarvadharmāṇāṃ bharttṛtvaṃ sarvakarmaṇām । netṛtvaṃ sarvakarmāṇāṃ cittatvamiti lakṣyate ।। na viśvaseddhi cittasya nityaṃ chidraprahāriṇaḥ । durlabhasyāpi vaśyasya capalasya viśeṣataḥ ।।
muhūrtena śubhaṃ yāti muhūrtena tathāśubham । bhavatyavyākṛtaṃ śīghraṃ gatirasya na vidyate ।। nāyatirjñāyate tasya gamanaṃ naiva vidyate । abhūtaḥ sambhavastasya bhūtvā ca pratigacchati ।।
nākāro vidyate tasya sañcayo api na vidyate । grahaṇaṃ tasya naivāsti niḥśarīrasya sarvataḥ ।। hetupratyayasāmagrayā prāptaḥ sañjāyate punaḥ । maṇisomapratyayo pratyayo jñāyate analaḥ ।।
tathaivendriyarūpādīn prativijñānasambhavaḥ । naikasya jñāyate cittaṃ samavāyyanulakṣyate ।। tadevaṃ viṣayaṃ matvā durnivārya ca sarvataḥ । saddharmamatirāstheyā na kāmeṣu kathañcana ।।
caṇḍāticapalaṃ tīvramaviṣahyaṃ mahāvalam । cittaṃ karoti karmāṇi yanna paśyanti bāliśāḥ ।। sarvasya karmaṇaścittaṃ hetubhūtaṃ bhave bhave । bhavet pravartakaṃ duḥkhaṃ yena dhāvati bāliśaḥ ।।
vātādayo na doṣāḥ syurdoṣā rāgādayo matāḥ । vātādibhirapāyeṣu mānavo nopapadyate ।। cittadoṣo mahādoṣo nityaṃ vidarśakaḥ । tasmātteṣāṃ samāśreyo na vātādigamādiha ।।
vātādayaḥ praṇaśyanti dehanāśāccharīriṇām । na tasya syurjanmāntaraśatairapi ।। tasmād rāgasya vaśagaṃ na vidheyaṃ kadācana । ābhyantikaṃ paraṃ śreyaḥ prāpyate rāgasaṅkramāt ।।
yaścittavaidyaḥ sa bhiṣag na śarīrabhiṣag bhṛśam । manaścikitsako jñeyo na tathā laukiko mataḥ ।। karmacintyaṃ samaṃ cintyaṃ na cittena prapadyate । svacittakarmaṇā dagdho narakānupadhāvati ।।
yacchreyaḥ samacittasya na tat padyate । saṃrakṣyaṃ hṛdayaṃ mūḍhaḥ prayātamanudhāvati ।। dhyānād dhyeyena kūṭena yaḥ pumān vanamāśritaḥ । taṃ muktvā cittakaḥ so ayaṃ saṃprahṛṣyati bāliśaḥ ।।
ye bālāścittapāśena cittakarmavicāriṇaḥ । nīyante hyavaśā ghoraṃ narakaṃ karmamohitā ।। sucittamapi yaccitaṃ na taccittaṃ satāṃ matam । karmacittaṃ mahācittaṃ tridhātugatacitritam ।।
sattvā citrairupāyairhi bhramanti gatipañcake । tat sarva karmasācivyaṃ citrakartṛ vicitritam ।। cittacitrakareṇedaṃ karmajātaṃ vicitritam । yena sarvamidaṃ baddhaṃ jagad bhramati mohitam ।।
varṣātaparajodhūmaiścittaṃ naśyati bhūbhujaiḥ । kalpakoṭisahastreṇa citraṃ cittaṃ vinaśyati ।। nāśaṃ prayāti basudhā sāgaraścāpi śuṣyati । cittenāpi kṛtaṃ citraṃ tasyānubhavane sthite ।।
nānāgatisamāvṛttā nānākarmasamānugāḥ । nānācittavaśāḥ sattvā bhramanti gatipañcake ।। bāliśā nṛṇāṃ cittaṃ viṣayaṃ dhāvati । na cinotyaśubhaṃ karma yena dhāvati durgatim ।।
tasmāccittaṃ sadā rakṣyaṃ cañcalaṃ viṣamaṃ kharam । nityaṃ viṣayasaṃsaktaṃ tṛṣṇāviṣasamāvṛttam ।। dhāvate viṣayaṃ caitad vyasanaṃ nāvabudhyate । paścāttu vyasane prāpte phalaṃ vindati karmaṇaḥ ।।
apāyabhīrutā tasya tasya cittaṃ samāhitam । samāhitena cittena sukhāt sukhamavāpnute ।। viṣamaṃ capalaṃ tīvramaviṣahyaṃ mahābalam । yaiścittaṃ nirjitaṃ dhīraiste loke sukhino matāḥ ।।
।। iti cittavarga ekādaśaḥ ।। pāruṣyaṃ varjayet dhīmān samyagvāg bhīrato bhavet । mādhuryābhirato jarntunirvāṇasyāntike sthitaḥ ।। vācaṃ paśyan sadābhāṣenmalināṃ ca vivarjayet ।
vāṅmanenābhibhūtā ye te yānti narakaṃ narāḥ ।। ekadharmavyatītasya mṛṣāvādasya dehinaḥ । pratīrṇapratilokasya nākārya pāpamastiha ।। mṛṣāvācaṃ na bhāṣeta sarvā pratyayakārikām ।
yathā badhyati saṃsāre sugatiṃ naiva paśyati ।। sādhupratyayatenīhā sarvavidveṣakārikā । kāntāraḥ sarvādharmāṇāṃ mṛṣāvāca pravartate ।। jātamātrasya martyasya kaṭhārī jāyate mukhe ।
paścāt chinattyātmānaṃ vācā durbhāṣitaṃ vadan ।। sarvā kāryapatākā sā sarvapāpaprasūtikā । tamasāṃ yonirekā sā yāṃ vācaṃ bhāṣate mṛṣā ।। satyena hīnāḥ puruṣāḥ sarvasādhuvivarjitāḥ ।
tṛṇavad yānti loke asmin pratyapāyeṣu duḥkhitāḥ ।। na vadedanṛtaṃ dhīraḥ kaṣṭā hyanṛtavāditā । pūtigandhyasukhī cāpi paścāttāpena tapyate ।। satyaṃ ca na vivarjeta tasya dharmo na vidyate ।
vinivartitadharmasya sthitaṃ duḥkhamanekajam ।। pradīpaḥ sarvadharmāṇāṃ sādhūnāṃ ratnavat priyam । svargasya ca paraṃ vartma satyamuktaṃ gatajvaraiḥ ।। satyaṃ na hi divaṃ yāti mokṣasyāsatyavādinaḥ ।
satyahīnā hi puruṣāḥ paśutulyāḥ prakīrtitāḥ ।। jaghanyānāṃ jaghānyāste yeṣāṃ na vidyate । satyaṃ dharmasya sopānaṃ jyotiṣāmākaro mahān ।। panthāśca mokṣadharmāṇāṃ dhanānāṃ dhanamuttamam ।
pāpakaiśca trāṇāṃ satyamuktaṃ manīṣibhiḥ ।। jyotiṣāṃ paramaṃ jyotiścakṣuścakṣuṣmatāmapi । draviṇena vinā satyaṃ bhūṣaṇasyāpi bhūṣaṇam ।। nidhānamatulaṃ satyamahārya ।
gacchanti puruṣāḥ paramāṃ gatim ।। na tathā bhāsate rājā nānālaṅkārabhūṣitaḥ । satyena bhūṣito dhīmān śobhate devavad yathā ।। na mātā na pitā cātha mitrāṇi na ca bāndhavāḥ ।
trāṇamevaṃ yathā śrutvā tasmāt satyaparo bhavet ।। vahnīnāṃ paramo vahnirviṣāṇāṃ paramaṃ viṣam । durgatīnāṃ ca sopānamanṛtaṃ parikīrtitam ।। viṣāgnitulyasaṃsparśa vartayedanṛtaṃ pumān ।
anṛtena hi yo deva dagdhaityabhidhīyate ।। tasmāt sarvābhisāreṇa nṛtaṃ pumān । sarva bhayādikaṃ kaṣṭamanṛtaṃ kīrtitaṃ budhaiḥ ।। vahnīnāṃ paramo vahnirnirdahedapi sāgaram ।
kiṃ punaryo mṛṣāvādī kāṣṭhaloṣṭhasamākṛtiḥ ।। satyaṃ tyaktvā mṛṣāvādaṃ yo naraḥ pratipadyate । ratnaṃ tyaktvā sa pāpātmā pāṣāṇaṃ pratipadyate ।। yasyātmā na bhavet dviṣṭo yasya vā narakaṃ priyam ।
mṛṣāvādaṃ svadehāgnim abuddhiḥ sa niṣevate ।। sadedaṃ satyavacanaṃ bhūṣaṇaṃ sarvadehinām । satyaṃ tyaktvā mṛṣāvāde kasmād yānti kubuddhayaḥ ।। satyaṃ guṇānāmagryaṃ vai doṣāṇāmanṛtaṃ smṛtam ।
guṇāṃstyaktvā kathaṃ mūḍho doṣeṣu paridhāvati ।। bījaṃ sarvasya duḥkhasya mṛṣāvādaḥ prakīrtitaḥ । tathā satyaṃ sukhasyaiva tasmānnānṛtako bhavet ।। satyavādī hi puruṣaḥ priyaḥ sarvasya dehinaḥ ।
cakṣurdoṣaimṛṣāvādī tasmānnānṛtako bhavet ।। devakalpāḥ sadā kṛṣṭāḥ puruṣāḥ satyavādinaḥ । nārakeyāstathā mūḍhā janā hyanṛtacetasaḥ ।। kalyāṇānāṃ paraṃ satyaṃ doṣāṇāmanṛtaṃ tathā ।
doṣavarjī guṇadveṣī puruṣaḥ puruṣottamaḥ ।। sukhodayaṃ sukhodarkaṃ sukhena paripacyate । sukhena labhate satyaṃ nirvāṇagāmikam ।। duḥkhodayaṃ kaṭuphalaṃ duḥkhena saha pacyate ।
anṛtaṃ sarvaduḥkhāntaṃ kaḥ pumān na vivarjayet ।। nānyadeśāgataṃ satyaṃ nānyasmāt prārthyate hi tat । sarvatīrthottamaṃ satyaṃ na tīrthasalilāvṛtam ।। dīpānāṃ ca paro dīpaḥ satyaṃ buddhena deśitam ।
auṣadhānāṃ paraṃ tacca sadā duḥkhaniṣūdanam ।। amṛtañca viṣañcaiva jihvāpāśe sthitaṃ nṛṇām । amṛtaṃ satyamityuktaṃ viṣaṃ tūktaṃ mṛṣāvacaḥ ।। yasyānṛtamabhipretaṃ tasya satyaṃ dhruvaṃ sthitam ।
viṣantu yasyābhimataṃ tasyeṣṭaṃ syānmṛṣāvacaḥ ।। viṣeṇa niścitaṃ nāśo mṛṣāvādena niścitaḥ । mṛtavat sa pumānasti yo mithyātvabhibhāṣate ।। nātmano hi hitaṃ pathyaṃ sya na kathañcana ।
paścāttu paraduḥkhāya tat kathaṃ sevyate nṛbhiḥ ।। deśe deśe mayā dṛṣṭaṃ janmamṛtyusahasrakam । paraḥ sahastraṃ janayennāśayedanṛtaṃ vacaḥ ।। abhijātasa niṣkarṣo dvijātīnāṃ ca bhūṣaṇam ।
darśanaṃ mokṣamārgasya satyamityabhidhīyate ।। tṛṣṇānadī hayamārāṇāṃ satāṃ satyena karmaṇām । pūrvavat satyamityuktaṃ paraṃ sugatadeśikam ।। anādinidhane loke tṛṣṇāpāraṅgatā ।
nāstyatrāṇaṃ yathā satyamiti dharmavido viduḥ ।। satyavadhyā sadā kleśā vajravadhyā yathā nagāḥ । hatā puruṣā bhidhyā parivañcitāḥ ।। paracittasamenedaṃ rūpādyaiḥ parivañcyate ।
abhidhyāmānasaṃ pāśaṃ sevitaṃ na vicakṣaṇaiḥ ।। dahyate avikṛta ātmā tailadīptirivānalaḥ । abhidhyādagdhamanasaḥ kāraṇaṃ nopalabhyate ।। yasmāt tat sarvadā varjyaṃ kaṭukāśāviṣodayam ।
vyāpādamohitāḥ sattvā nityaṃ tadgatamānasāḥ ।। na śāntimadhigacchanti sarpā iva bileśayāḥ । atha kūrasvabhāvā ye vyāpādaparamā narāḥ ।। na teṣāṃ vidyate saukhyamādityena yathā tamaḥ ।
na dharme nārthanikaro na dharmā na ca bāndhavāḥ ।। rakṣanti puruṣān sarvān vyāpādāhatacetasaḥ । tamasāmākaro hyeṣa vyāpāda iha kathyate ।। vyāpādayati janakaṃ vyāpādaḥ parikīrtitaḥ ।
avyāpādaḥ paraṃ śreyo na vyāpādaḥ kathañcana ।। avyāpādaparā ye tu te yānti padamacyutam । niyatātathavādī yo adharmavādī na dhārmikaḥ ।। sa cauraḥ sarvalokasya na cauraḥ prākṛtaḥ smṛtaḥ ।
dharmavādī naro yastu carate dharmameva yaḥ ।। sa yāti śāśvataṃ sthānaṃ yatra gatvā na śocyate । mithyāvacohata laukikaḥ samprakīrtyate ।। lokottaraiḥ kalpaśataiḥ kadācit kathyate na vā ।
tasmāt lokottaraṃ vākyaṃ laukikaṃ na kathañcana ।। saṃsārabandhanaṃ dṛṣṭaṃ laukikaṃ viṣavad vacaḥ । tṛṣṇārataḥ sadā puṇyānmucyateti suniścitam ।। lokottaro dhanyo vidvadbhiḥ samudāhṛtaḥ ।
hitaṃ tattvaṃ ca yo mūḍho na gṛhṇāti gurorvacaḥ ।। sa paścād vyasane prāpte tapyate svena cetasā । satyavādī sadā dānto devatābhiḥ puraskṛtaḥ ।। priyo bhavati lokasya paścād deveṣu modati ।
priyo bhavati lokasya paścād svāntena । darśanīyaṃ mukhaṃ cāsya devalokeṣu jāyate ।। abhūtavādī puruṣaḥ sarvasattvopapātakaḥ । tamonicayasaṅkāśo jīvannapi mṛtaḥ samaḥ ।।
kathaṃ na jihvā patitā vākyasaṃstutikattṛkā । mṛṣā vadati yo vācaṃ sadbhūtaguṇanāśikām ।। mukhe sannihito byālo mukhe sannihito aphalaḥ । sañjvalito vahniryo vācā bhāṣate mṛṣā ।।
jihvā saṅgrathitaiḥ pāśaiḥ narakasyāgrahetukaiḥ । chettā ca dharmahetūnāṃ mṛṣāvādaḥ pravartate ।। na tasya mātā na pitā buddho nāpi samvaraḥ । yaḥ pāpabuddhiḥ patito mṛṣāvādaṃ prabhāṣateḥ ।।
akasmāllaghutāṃ yāti ṣaḍbhiśca parivartate । mucyate devatābhiśca yo vācaṃ bhāṣate mṛṣā ।। asaṅgṛhītavākyasyāvicārya krodhanasya ca । capalasyālpabhāgyasya sthitaṃ duḥkhamanantakam ।।
parasya duḥkhaṃ dṛṣṭvāpi sattvaḥ sattvopapātakaḥ । paravyasanavat tajjñaḥ pumān narakagāmikaḥ ।। ye yathāvādino marttyā na ca tatkāriṇaḥ sadā ।। satyaṃ svargasya sopānaṃ nirvāṇadvārameva tat ।
tasmāt satyaparo nityaṃ nityaṃ dharmagatiḥ smṛtiḥ ।। aśokamajaraṃ sthānaṃ prayāti puruṣottamaḥ । varjayedanṛtaṃ dhīmān ninditaṃ tattvadarśibhiḥ ।। ।। iti vāgvargo dvādaśaḥ ।।
śubhānāmaśubhānāṃ ca karmaṇāṃ phalaniścayaḥ । bhujyate sukṛtaṃ sarva karmabaddhā hi dehinaḥ ।। kriyate karma tatkṛdbhiranubhūyate । cittamānena mūḍhena tṛṣṇānagaravāsinā ।।
sahāyairbahubhiḥ sārdha kurute karma duṣkṛtam । ekākī karmaṇastasya phalaṃ bhuṅkte bhave bhave ।। karmaṇāmavisaṃyogaḥ sarvaiḥ svajanabāndhavaiḥ । śubhāśubhaṃ paraṃ loke gacchantamanugacchati ।।
yatra prayānti puṇyāni gandhastatrānudhāvati । tathā śubhāśubhaṃ karma gacchantamanugacchati । svakarmaphaladāyādā prāṇena karmayojinaḥ ।। sukṛtaiḥ suralokeṣu duṣkṛtaiśca tathāpyadhaḥ ।
yadduḥkhaṃ karmaphalajaṃ jāyate kaṭukodayam ।। tasyopamānamasuraṃ triṣu dhātuṣu jāyate । tridoṣajaṃ tricittotthaṃ triṣu dhātuṣu pacyate ।। tasya karmavipākasya triṣu dhātuṣu lakṣyate ।
hetupratyayasāmagrīsamutthaṃ ca prameva tat ।। na hyanyena kṛtaṃ pāpamanyena paripacyate । sukarmaphaladāyādaḥ prāṇināṃ sarva eva hi ।। karmaṇastrividhasyāsya na cāpyanyasya pacyate ।
catvāriṃśadvipākasya ghoraṃ bhavati ceṣṭitam ।। ekaḥ karoti karmāṇi ekaśca phalamaśnute । ekastarati durgāṇi sahāyo jāyate aparaḥ ।। jalāpekṣī jano yastu kurute karma duṣkṛtam ।
na jano janaśatānāṃ bhuṅkte hi vyañjanaṃ ।। na hyanyena kṛtaṃ karma saṅkrāmatyaparasya tat । na manye anādinidhanamasmiṃlloke na cāparaiḥ ।। duḥkhāsvādaṃ sukhodbhūtaṃ yena duścaritaṃ kṛtam ।
tena carati saṃsāre prerite karmavāyunā ।। anapekṣitatattvasya vyākulīkṛtacetasaḥ । vardhate sakalo dharmāvṛtamanoharaḥ ।। manasā vañcitāḥ sattvā manasā vipramohitāḥ ।
gacchanti narakaṃ pāpāstamastamaparāyaṇāḥ ।। tamovṛte hi saṃsāre durlabhaṃ buddhaśāsanam । duḥkhād duḥkhataraṃ yānti yebhyaḥ dharmo na rocate ।। anādimati saṃsāre karmajālāvṛtā prajā ।
jāyate bhriyate cai svakarmaphalahetunā ।। jāyante narake devā nārakeyāstathāvidhāḥ । manuṣyāḥ pretaviṣaye narakaṃ vā prayānti hi ।। anyonyaprabhavaṃ dṛṣṭaṃ duḥkhaṃ vā yadi vā sukham ।
kleśadharmodbhave janmanyaparādikṛtaṃ ca tat ।। asaṅkhyeyakṛtaṃ karma saṃsāre prāṇibhiḥ sadā । tatra śakyaṃ budhairgantuṃ varjayitvā tathāgataiḥ ।। nādharmasya phalaṃ sādhu viparītaṃ na pacyate ।
hetoḥ sadṛśatā dṛṣṭā jalasya vividhasya vai ।। sādṛśyasya hetuphalaṃ viparītaṃ na jātu hi । saṃskṛtānāmarūpāṇāṃ hetuḥ pratyayasambhavaḥ ।। nāhetukaṃ phalaṃ dṛṣṭaṃ narake tu viśeṣataḥ ।
hetusaṅghātasaṃsaktaṃ narakeṣu vipacyate ।। kṛtoparatagāḍhānāṃ niyataṃ pāpagāminām । karmaṇā phalasambandho narakeṣu vipacyate ।। deśānāṃ prati kālaṃ tu yat karma nivartate ।
tasya neṣṭaṃ phalaṃ dṛṣṭaṃ tattvamārgavidarśakaiḥ ।। dīpādhīnā prabhā yadvat karmādhīnaṃ phalaṃ tathā । anyo anyaphalasambhūtaḥ saṃskṛtaḥ sarva eva hi ।। anyonyahetukā dṛṣṭā hyanyonyavaśavartinaḥ ।
sādṛśyasyānubandhena dṛśyante tattvadarśakaiḥ ।। nāhetuphalasandhānamīśvarādibhirāsthitam । bhavanti saṃskṛtā dharmā deśitāstattvadarśibhiḥ ।। anādimatisaṃsāre hetupratyayasambhave ।
sādṛśyaṃ karmaṇā dṛṣṭaṃ viparītaṃ na kalpyate ।। tatstheṣu karmavaśagāḥ prāṇinaḥ karmahetujāḥ । sa karmaphalatattvajño ityabhidhīyate ।। mārgāmārgaviruddhā ye mūḍhā buddhasya śāsane ।
teṣāṃ vidyate śāntirādityasya tamo yathā ।। karmāyattaṃ sukhaṃ dṛṣṭaṃ sukhāyattaṃ manastathā । mano avaboddhayā dharmā ye vyutpattivicāriṇaḥ ।। anityāḥ sarvasaṃskārā jalabud budasannibhāḥ ।
tasmāt sucaritaṃ karma loke martya paratra ca ।। dṛṣṭaṃ karmaphalaṃ loke dṛṣṭā eva vicitratā । yaḥ pramādaparaḥ puṃsāstasyātmā dhruvamapriyaḥ ।। karmarajjvātidṛḍhayā duṣpramokṣasugāḍhayā ।
baddhā bālā na gacchanti nirvāṇapuramuttamam ।। ।। iti karmavargastrayodaśaḥ ।। jñānaśastre tāṃ chitvā nirmuktā vigatajvarā । prayānti nirvṛttiṃ dhanyā yatra jñānyeva vidyate ।।
sadṛśaṃ hi phalaṃ hetoḥ kathayanti manīṣiṇaḥ । hetorasadṛśaṃ naiva phalaṃ pacati dehinām ।। hetupratyayasambaddhajanmapratyayasaṅgatāḥ । yathā baddhā hi saṃsāre pramucyante dehinaḥ ।।
tāṃ viśliṣya susambaddhāṃ gāḍhāṃ durviṣehāṃ parām । gacchanti paramāṃ śānti yatra duḥkhaṃ na vidyate ।। karmaṇā niyataṃ jantuḥ karmaṇā paripacyate । sūpagaṃ saṃsāre sukhaṃ naivopalabhyate ।।
duḥkhe duḥkhābhiṣaktānāṃ jantūnāṃ mūḍhacetasām । sanmārgadeśiko nāsti yo asmād duḥkhāt pramocayet ।। ye na dharmaparā nityaṃ ye na satyaparāḥ sadā । ye ca yoniratā nityaṃ teṣāṃ duḥkhaṃ na hīyate ।।
mātṛvat pitṛvaccaiva bandhuvat sadā । dharmo vai deśito buddhairiha loke paratra ca ।। trigatyavasthitāḥ sattvāstridoṣavaśamāgatāḥ । tridhātugatikā nityaṃ trilokyāṃ patitāḥ ।।
trikarmopāntavaśagāḥ strīpānādiparāśca ye । na bhavānmuktigatikāḥ syurbhūmau vicaranti te ।। triratne pramādyanti tribodhivaśagāśca ye । tridṛṣṭivarjakā ye tu teṣāṃ duḥkhaṃ na vidyate ।।
trikālasthitisaṃlagnā vijvarāstattvadarśinaḥ । tribhāgakṛtisantuṣṭā vītaśokā nivṛttigāḥ ।। trirāśisamavetā ye trikarmapravicāriṇaḥ । na te vatsyanti saṃsāre vītadoṣā gatajvarāḥ ।।
mārgāmārgavidhijñā ye bhāvābhāvavicintakāḥ । maitrībhāvaviviktā ye te yānti paramāṃ gatim ।। anāvilena viprasannena । sarvadā dharmavaśagān dhīrān viprān bhajennaraḥ ।।
satyameva prapannā ye smṛtyā manomalam । bhāvābhilāṣād viratā muktā niḥsaṃśayaṃ hi te ।। nityaṃ duḥkhasukhairbaddhā vipralabdhā hyanekaśaḥ । narā nidhanatāṃ yānti prāṇino mohavañcitāḥ ।।
nāhrīkyamanapatrāpyaṃ kausīdyaṃ pāpamitratā । naitāni nākabījāni tebhyo rajyenna paṇḍitaḥ ।। āhrīkyamanapatrāpyaṃ nityaṃ pāpānucāriṇaḥ । naraḥ prapātāt patati sa paścāt pratibudhyate ।।
krodherṣyāstyānamiddhaṃ hi tvaśraddhaṃ yanmanastathā । mohaśokabhayagrastā na svarga prabhavanti te ।। amṛtaṃ madyapānaṃ ca mithyādṛṣṭiśca lubdhatā । kāraṇāni karaṇasya vyāpādakrūrakarmatā ।।
adarśanaṃ paraṃ śreyo na kudṛṣṭiḥ kathañcana । kudarśanena saṃmūḍhāḥ prayānti narakaṃ narāḥ ।। ahetuṃ hetumāpaśyantya nityavannarāḥ । prayānti narakaṃ tīvraṃ mithyāvādena vañcitāḥ ।।
kaṣṭena tejasā teṣāṃ mithyādarśanatatparāḥ । prajñābhimānino bhūtā mohayantyaparān janān ।। mohāndhakāragahane patantyeva mahārṇave । loke prakṛtiduḥkhe asmin hetubhūtā hi te janāḥ ।।
śarāṇāṃ tāpanaṃ kṣepaṃ kathayanti manīṣiṇaḥ । cittatā yā tudatyante sarvataḥ kleśaparvataḥ ।। kleśanāgād vimokṣo yo yasya jñānapuraḥ saraḥ । prāpyate vītakai rūpaiḥ puruṣaistattvadarśibhiḥ ।।
anyo anyamatibhiḥ sarvā loko ayaṃ vipralobhitaḥ । na yāti paramāṃ śāntiṃ yatra mithyā na kathyate ।। auddhatyapāpasaṃsargaḥ kausīdyaṃ lubdhatā tathā । hetavo narakasyaite śīlasya hi vivarjanam ।।
madyapānaṃ sadā hiṃsā paradārābhidarśanam । lobhaḥ kūrā matiścaiva hetavo narakasya te ।। paiśunyaṃ pāpasaṃsargo mithyādṛṣṭirasaṃyamaḥ । cāpalyaṃ manasaścaiva nāśayanti naraṃ sadā ।।
avidyayā saha pāruṣyaiḥ mithyāvāgabhimānitā । na sukhāya bhavantyete asmiṃlloke na cāpare ।। yadyasau bhramati prāyo lokesmin kinna cāpare । yadyasambhrāmite loke ye ca duḥkhe nimajjati ।।
tacceṣṭitamavidyāyāḥ kathayanti tathāgatāḥ । mithyāmāno atimānī ca sarvathā । parivarjyāḥ sadā hyete duḥkhavṛkṣasya hetavaḥ ।। jñāninaḥ paramodārā nityaṃ kleśavadhe ratāḥ ।
chitvā bandhanaṃ sarva gacchanti padamacyutam । ādimadhyāntakalyāṇamasmiṃlloke na cāpare ।। doṣāṇāṃ sevanaṃ dṛṣṭamavidyāsampravartakam । varjanīyāḥ sadā kleśāḥ sevyaṃ jñānamanuttamam ।।
jñānena muktirbhavati na ca kleśairihocyate । jñānāgninā hi dahayante kleśakāṣṭhā na śeṣataḥ ।। kleśaiḥ kimartha saṃruddhā jālinī viṣa ratā । punaḥ kāmamayaṃ jñānaṃ cakṣuḥpaṭalabādhakam ।।
nirvāṇayati sambuddhavākyabhaiṣajyabhojanaiḥ । saddharmasenāpatinā rāgasenā vigarhitāḥ ।। udīritā śubhā vāṇī niścetavyā prayatnataḥ । catvāro hi viparyāsā budbudavaccakāsate ।
lokadharmāstathā cāṣṭau nāśayantyakhilaṃ jagat ।। jālinīprabhavā nadyo vitarkaśatadustarāḥ । jñānaplavaṃ samāruhya taranti munayaḥ śivāḥ ।। mūḍhā ye bhūtamanaso narāḥ kāmasya sevinaḥ ।
sadā ca pañcabhiḥ sthānairmuktisteṣāṃ na vidyate ।। ayoniśomanaskārairyo vahniḥ samudīryate । sa yoniśomanaskāravarṣaṇaiḥ pratikalpate ।। andhatvaṃ cirakālotthamavidyāsambhavaṃ nṛṇām ।
tadalpakāle jātena pradīpena na paśyati ।। rāgamūḍhā vipacyante narake mandamedhasaḥ । jñāninastu na naśyanti nirvāṇagamanā yathā । trayo do vinaśyanti jñānalokena dehinām ।।
tasmādaśeṣavijñānaśīlakṣāntirato bhavet । amūḍhānāṃ praṇaśyanti trayo doṣāḥ śarīriṇām ।। jñānānalena mandaśca kleśendhana mahāttviṣaḥ । vyādhinirmagnatanavaḥ śayyāveṣṭanagocarāḥ ।।
yatra yāti paraṃ vedaṃ manomohamayaṃ phalam । yāni duḥkhānyanekānyanekā bhujyate gatiḥ ।। pañcakaiḥ prāṇibhinityametanmohasya ceṣṭitam । trayo vā nirjitā doṣā yairidaṃ dahyate jagat ।।
tamagniṃ jñānayogena nirvāpya sukhito bhavet । tasmājjñānāgninā nityaṃ nirdahet kleśaparvatam । kleśaparvatadagdhasya sukhaṃ padamavasthitam ।। ।। iti saṃyojanavargaścaturdaśaḥ ।।
kriyamāṇasya pāpasya vijñeyaṃ kaṭukaṃ phalam । yo na jānāti mūḍhātmā paścāt sa paritapyate ।। labhate puruṣaḥ sarvapāpasya karmaṇaḥ । tasmāt pāpaṃ na seveta yadīcchet sukhamātmanaḥ ।।
alpādapi mahāghorāt narakāt pāpacetasaḥ । muktyartha pāpāni bhūyo mohavaśaṃ gatāḥ ।। na viśvaseddhi pāpasyā narakagāmikām । alpena vahninā śaile dahayante sarvato drumāḥ ।।
pāpena narakaṃ yāti pāpena paridahyate । pāpena naiti nirvāṇaṃ nāsti pāpasamo ripuḥ ।। pāpācāro hi puruṣo na kvacit sukhamedhate । tasmānna seveta yadīcchet sukhamātmanaḥ ।।
sādhukāraṃ ca sādhūnāṃ pāpamārgasya duṣkaram । kurvantaḥ pāpakān sattvā modante ।। vipākakaṭukaḥ paścāt paritāpo alpacetasaḥ । kuto apacitagātrasya karmaṇo dṛśyate phalam ।।
tasmāt pāpaṃ na kurvīta kaṣṭā pāpasya vedanā । pāpaṃ pāpavipākaṃ ca pāpināṃ pacyate dhruvam ।। na hi pāpaṃ na pāpasya tasmāt pāpaṃ vivarjayet । parivarjitapāpasya na pāpād bhayamasti hi ।।
svakṛtaṃ bādhate pāpaṃ parīkṣyaṃ naiva bhujyate । kalyāṇasya phalaṃ sādhu kaṣṭaṃ pāpasya pacyate ।। kṛtvā tu puruṣaḥ pāpaṃ kalyāṇaṃ nānusevate । na śastrāgniprapātebhyo duḥkhaṃ syāt tādṛśaṃ nṛṇām ।।
yathā niṣevitaṃ mithyāpāpaṃ pāpeṣu kalpyate । vinivarjitapāpasya nityaṃ ca śubhacetasaḥ ।। śāntavaktrasya nirvāṇaṃ nātidūrataḥ । tīvrāt tīvrataraṃ yānti narāḥ kukṛtakāriṇaḥ ।।
sukhāt sukhataraṃ yānti narāḥ sukṛtakāriṇaḥ । na hi tīvrasya pāpasya sukhaṃ phalamavāpyate ।। sukhasya vā phala tīvraṃ viparītaṃ na pacyate । anādimati saṃsāre sukṛtānāṃ phalaṃ sukham ।।
karmaṇāṃ sukṛtānāṃ ca tathā duḥkhaphalaṃ smṛtam । pāpaṃ pāpānugaṃ dṛṣṭaṃ śubhasya ca śubhaṃ tathā ।। pāpācāraḥ śubhadveṣī narakeṣūpapadyate । parivarjitapāpasya nityaṃ ca śubhacetasaḥ ।।
hastāvalambi nirvāṇamadṛṣṭaṃ tadanāvilam । ādimadhyāntakalyāṇā dharmā nityaṃ sukhodayāḥ ।। ādimadhyāntakaṭukaṃ phalaṃ pāpasya karmaṇaḥ । tasmāt pāpaṃ sadā varjyamālambyañca śubhaṃ sadā ।।
parivarjitapāpasya nityaṃ sukhamavasthitam । anādimati saṃsāre dagdhāḥ pāpaiḥ punarnarāḥ । khedaṃ kasmānna gacchanti bālā mohavaśānugāḥ ।। āpātamadhuraṃ pāpaṃ pariṇāme agnisannibham ।
pāpakārī tu puruṣaḥ sarvaloke vigarhitaḥ । śubhakārī sadā śāntastasmāt pāpaṃ vivarjayet ।। aniṣṭamahitaṃ dṛṣṭaṃ vipāke kaṭuvedanam । pāpaṃ pāpavipākaṃ ca tasmād dhīmān vivarjayet ।।
asti pāpaṃ dhruvaṃ pāpe pāpamasti na pātakam । pāpāceṣṭā kṣayāpekṣā kṛpā cittasugāmitā ।। pāpaṃ pāpāśritaṃ nityaṃ dharmo dharmāśritastathā । unnayatyuktametaddhi dhīraistattvanidarśakaiḥ ।।
acetanā dhruvaṃ bālā yeṣāṃ duścaritaṃ priyam । vinivarjitapāpāstu gacchanti paramāṃ gatim ।। atīva vañcanāghorā niyatā pāpagāminī । mānuṣyaṃ durlabhaṃ prāpya yasya pāpaṃ priyaṃ bahu ।।
pāpād virajyate yastu śubhe vātīva rajyate । sa sukhāt sukhamāpnoti nivṛttiṃ vā prayāti hi ।। naro bhavati dhanyo ayaṃ yaḥ śubhānyupasevate । sa tvadhanyatamo loke yaḥ pāpamupasevate ।।
ādimadhyāntanidhanaṃ sadbhireva vigarhitam । pāpaṃ pāpānugaṃ dṛṣṭaṃ narakāyopakalpyate ।। atīva śobhate loke śubhakarmā jitendriyaḥ । kāyasya bhedāt satataṃ devaloke sa jāyate ।।
sukṛtasya tathā dṛṣṭaṃ phalaṃ sukhavipākajam । bījasyāśuvibhītasya pariṇāmaḥ sudāruṇaḥ ।। nimittaṃ sadṛśaṃ dṛṣṭaṃ phalaṃ pāpasya karmaṇaḥ । pāpenākṛṣyate jantuḥ durgatau baḍiśairiva ।।
baḍiśairmucyate mīnaḥ pāpaṃ pāpānna mucyate । dina pīḍāpi pāpasya sarvathā duḥkhakārikā ।। amedhyasya yathā gandhaḥ pratikūlo hi dehinām । śubhasya vāsanā ramyā vipraṇaṣṭasya durgatau ।।
vileṣu vāsanaṃ yadvat puṣpe naṣṭe pradṛśyate । calatyayaṃ pāpakārī nityaṃ kāmavaśānugaḥ ।। ālasyānṛtiko nityaṃ nāsau kalyāṇamarhati । anantā rajanī teṣāṃ pāpe sthitaṃ manaḥ ।।
prabhātaṃ rajanī teṣāṃ yeṣāṃ pāpe sthirā matiḥ । anīrṣyakāḥ sakalyāṇāḥ puruṣāḥ śubhacāriṇaḥ ।। ye na pāpātmano bhūtāste nityaṃ koṭacāriṇaḥ । alpabhārā yathā nāvā plavate na nimajjati ।।
tathālpapāpapuruṣaḥ plavate na nimajjati । na pāpamitrasaṃsargāt puruṣaḥ sukhavān bhavet ।। pāpamitraṃ samāsādya sarvānalaparo bhavet । karmārambha vidhijño yo nityaṃ sūkṣmārtha ।।
nāsau limpati pāpena paṅkena gaganaṃ yathā । aśrutaṃ puruṣaḥ śṛṇvan śrutañcāpi bhaved dṛḍham ।। pāpaṃ ca varjayed dhīmān pretya deveṣu jāyate । guṇadoṣaparijñānammetat paṇḍitalakṣaṇam ।।
guṇadoṣāparijñānametanmūḍhasya lakṣaṇam । guṇeṣu guṇasañcāro doṣeṣu ca tathaiva ca ।। sadoṣaguṇatattvajño nityaṃ bhavati śokabhāk । pāpakarttā puruṣaḥ śatruvaccātmanaḥ sthitaḥ ।।
śubhakarttā tathā puṃso mitravat pratipadyate । tamonirayabhūmiṣvamṛto ayaṃ pratipadyate ।। yasya pāparatā buddhirnityaṃ viṣayatatparā । viṣayārāmacapalā nityaṃ rāgānucāriṇī ।।
yasya buddhirna dharmeṣu narasya duḥkhabhāginaḥ । hetutaśca mahāduḥkhāntahetorvahnisaṃyutāt ।। kṣīṇapāpā vayaṃ sarve bhūyo lokamihāgatāḥ । sukṛtasya phalaṃ sādhu hyanekaguṇamaṇḍitam ।।
duṣkṛtasya phalaṃ duḥkhaṃ visaṃvādakamiṣyate । te vayaṃ sukhaduḥkhābhyāṃ bhūyāma bhavasaṅkaṭe ।। karmavāyusamudbhrāntāḥ samudrasya yathormayaḥ । kṛtaṃ pāpeṣvamanasaḥ pāpaiḥ rakṣanti ye janāḥ ।।
te tasya hetornarakaṃ prayāntyaśubhacāriṇaḥ । tasmāttu narakānmuktāḥ te gacchanti triviṣṭapam ।। te hi duḥkhaṃ saṃsmṛtya punaḥ kāmavaśānugāḥ । kharībhūtamidaṃ cittaṃ dolādolaiḥ sukhāsukhaiḥ ।।
viyogo ayaṃ parīghāto na ca duḥkhairna vidyate । apāradārasaṃyukta indriyaiḥ parivañcitaḥ ।। jano bhramati saṃsāre tṛṣṇāpāśavaśānugaḥ । narakāt pretabhuvanaṃ tiryagyoniṣu pretataḥ ।।
tiryagbhyo nākabhuvanaṃ nākād bhūyo nṛjātiṣu । ekakarmaparibhrānto jagad bhramati cakravat ।। na ca khedavaśaṃ yānti vaśamāgatāḥ । rakṣanti nākabhuvanaṃ virajyante tathā sukhaiḥ ।।
sukhāt sukhaparibhrāntā bhramanti bhramacāriṇaḥ । duḥkhaṃ padmasahasrāṇi padmakoṭiśatāni ca ।। duḥkhāni bhuṅktāni na ca kliśyanti bāliśāḥ । na sukhaṃ vidyate loke sarvaduḥkhaiḥ pariplutam ।।
udvegaṃ naiva gacchanti prāṇino mohapīḍitāḥ । duḥkhena khidyate bālo duḥkhahetau ca vartate ।। hetau śataphalaṃ dṛṣṭaṃ bījaṃ prati yathā phalaiḥ । sukhaduḥkhakaśābaddhāḥ prāṇinastribhavānugāḥ ।।
na yānti paramaṃ kṣemaṃ sarvaduḥkhavivarjitam । smaryate yadā duḥkhaṃ tadā vidhyati dehinam ।। vismṛte ca punarduḥkhe caranti vigatajvarāḥ । nārakaṃ tu sadā duḥkhaṃ smṛtaṃ bhavati dehibhiḥ ।।
tadā kṛṣṇamidaṃ saukhyamanumānena tiṣṭhati । tadeva viditaṃ matvā jagat sarva samanvitam ।। śreyasi kriyatāṃ buddhirdoṣebhyo vinivāryate । kṣaṇādhikāracapalaṃ jīvitaṃ veti vartate ।।
kṣīyante cāpi karmāṇi tasmācchreyaḥparo bhavet । cittavegaṃ manaḥ sarva jīvitaṃ veti vartate ।। tasmānna jīvikāhetau pāpaṃ kuryādvicakṣaṇaḥ । anāgatasya duḥkhasya na vibheti mahājanaḥ ।।
yenā pacyate pāpaṃ mohapāpavaśaṅgatam । mohitaḥ pāpakairdhamairaśubhaiḥ śuklavarjitaiḥ ।। nīyate narakaṃ mūḍho yatra pāpaṃ vipacyate । yasya pāpād bhayaṃ nāsti sa pāpaṃ kurute bahu ।।
sa pāpānantasandagdhaḥ paścānnarakamāpnute । sūkṣmāgnikaṇikā yathā dāhāya kalpate ।। anyairapi tathā pāpairnarakaṃ yāntyabuddhayaḥ । apāpabhīrutā tasmāt kartavyā sukhamicchatā ।।
hiṃsā mithyāvaco abrahmacarya bhūyaḥ sukhodayam । āhrīkyamanapatrāpyamauddhatyaṃ pāpamitratā ।। viṣāgnisadṛśā hayete tebhyo rakṣet prayatnataḥ । duḥkhaṃ hi māradharmo ayaṃ sukhaṃ dharmasamantataḥ ।।
lakṣaṇaṃ duḥkhānāṃ vidustattvavido janāḥ । satyaṃ dānaṃ tathā kṣāntiḥ sadā cāpāpamitratā । maitrī sadābhibhūteṣu prasthānaṃ tridivasya ।। ।। iti pāpavargaḥ pañcadaśaḥ ।।
kṛtvā duṣkṛtakarmāṇi sattvā viṣamajīvinaḥ । yā gatiḥ pretya gacchantī tānapāyān śṛṇu ।। sañjīvaṃ kāmasūtraṃ ca sampātaṃ dvau ca rauravau । tamoparaṃ mahācitrapatanaṃ ca pratāpanam ।।
ityete narakā aṣṭāvākhyātā duratikramāḥ । raudrakarmābhisaṅkīrṇāḥ pratyekaṃ kṣobhadā ।। catuḥskandhāścaturdvārā vibhaktā bhāgaśo mitāḥ । ayaḥ prākāraparyantā ayasā pratiduḥkhitāḥ ।।
taptāyomayasaṃ bhūmirjvalantī tejasodgatā । anekayojanaśataṃ dahati svaciṃṣā ।। kandarpadamanā ghorā arciṣmanto durāsadāḥ । romaharṣaṇarūpāste apyāhurduḥkhā bhayānakāḥ ।।
ete patanti narake ūrdhvapādā avāṅmukhāḥ । ṛṣīṇāmativaktāraḥ saṃyatānāṃ tapasvinām ।। te punastatra pacyante taptāmbhasi kṛtā iva । krandamānā divārātrau, nagā vāteritā iva ।।
praṇadanti mahānādaṃ tīvraduḥkhaiḥ pratāpitāḥ । sarvā diśaśca dhāvanti nārakaiḥ puruṣairdrutāḥ ।। kudṛṣṭyā mohayitvārthe mohapāśāvṛto janaḥ । prāpnoti narakaṃ ghoraṃ kāraṇodadhisaṃvṛtaḥ ।।
kudṛṣṭyā dagdhasarvasvo manuṣyaḥ puruṣādhamaḥ । tathā baddho asti narake mānināṃ ghorakāraṇam ।। ye mithyāvaśamāpannāḥ puruṣā mandamedhasaḥ । te sarve narakaṃ yānti cittairhi parivañcitāḥ ।।
yastvayā duṣkṛtaṃ pūrva kṛtaṃ cittānuvartinā । tasya bhuṅktaphalaṃ mūḍha vipākottama ।। hāryāṇi paricittāni, saṃsevyāḥ parayoṣitaḥ । hrasvā jantavo nityaṃ svacittaparivañcitāḥ ।।
tasya karmavipākasya vaśa eva tvamāgataḥ । kiṃ krandasi svayaṃ kṛtvā kukarma puruṣādhama! ।। ye narāḥ kukṛtaṃ kṛtvā pañcatvaṃ yāntyamedhasaḥ । yeṣāṃ tu niṣphalaṃ janma bījamuptaṃ yathoṣare ।।
alpamādhuryasaṃyuktān kāmān kaṭuvipākinaḥ । sevate yastvasau mūḍhaḥ sa yāti tamaso tamaḥ ।। kiṃ kṛtaṃ mūḍha bhavatā putradārasukhārthinā । dahasye narake caikaḥ svakarmaphalavañcitaḥ ।।
yaḥ putradāravaśagaḥ sevate duṣkaraṃ naraḥ । sa yāti narakatvaṃ pāpaṃ tadanubhūyate ।। na dārā na sutā nārtha na mitrāṇi kathañcana । mṛtyukāle samutpanne rakṣanti samupasthitāḥ ।।
yeṣāṃ sāṃkleśikaṃ cittaṃ tṛṣṇayā parivañcitam । sahāyatā kutasteṣāṃ kasmāt paritapyase? ।। hṛto asi pūrvaviṣayaistṛṣṇayā parivañcitaḥ । kiṃ krandasi svayaṃ kṛtvā kukṛtaṃ mūḍhacetanaḥ ।।
na tathāgnirna śastrāṇi na viṣaṃ nārayaḥ sthitāḥ । bādhate puruṣaṃ loke yathā duṣkṛtyamātmajam ।। digbhāge hi yathā gatvā saṃśrayante vanaspatīn । vihagāḥ kālamutthāya tathā prāṇisamāgamaḥ ।।
nāśayitvā paraṃ dravyaṃ kṛtvā lokavyatikramaṃ । kiṃ karotyaśubhaṃ karma mohena parivañcitaḥ ।। yena yāti parāṃ śāntiṃ yena yātyasurālayam । tatra hetuḥ paraṃ mohastamasāmapi yat tamaḥ ।।
putradāramayaiḥ pāśaiścānītā narakālayam । yadartha kriyate pāpaṃ yuṣmābhiścittavañcitaiḥ ।। mitrāṇi putrāḥ bandhujanabāndhavāḥ । yeṣāmarthe kṛtaṃ pāpaṃ bhavadbhirmandabuddhibhiḥ ।।
nūnamātmā na te kānto babhūva narabhūmiṣu । yena tvayā kṛtaṃ pāpaṃ putrārthena narādhamaḥ ।। yena pūrvakṛtaṃ pāpaṃ paścānna paritapyate । sa yāti narakaṃ ghoraṃ putrakāraṇavañcitaḥ ।।
kiṃ kariṣyanti putrāste kiṃ dārāḥ kiṃ ca bāndhavāḥ । dahasyanādinarake vahniḥ karma dunotyasau ।। svayaṃ kṛtvāśubhaṃ karmāsukhodayamaninditaḥ । tapyase api vṛthādhānaḥ paścānmohena vañcikaḥ ।।
rāgadveṣānugāḥ pāpaṃ mohena parivañcitāḥ । aghaṃ prayānti te sarve putradārasukhārthinaḥ ।। antargatena ca punarbahiḥsthena ca vahninā । dahyamāno duḥkhena narake pāpakarmaṇā ।।
vaśaṃ prāptāḥ svacittasya sarva eva viḍambitāḥ । kiṃ krandasi vṛthā nāde vahninā paritāpitaḥ ।। atha pāpāni karmāṇi kṛtavānasi manyase । durmate tatra mā kranda kiṃ vṛthā paridevase ।।
pāpeṣu rakṣyate mūḍhaḥ kāraṇāśuci rakṣyate । pāpānugaphalaṃ dṛṣṭaṃ hetupratyayasambhavam ।। kasmānna sevito dharmaḥ pāpañca nahi varjitam । pāpād bahiśca puruṣo narakaṃ naiva paśyati ।।
yo na vindanti mūḍhātmā phalaṃ pāpasya karttṛkam । so avaśyaṃ labhate doṣān kathaṃ bhokṣyasi durmate ।। pāpena vañcita pūrvaṃ pāpena paridahyate । na kariṣyasi pāpāni tvaduḥkhenaiva yāsyasi ।।
kṛtavānasi pāpāni śubhāni na kathañcana । pāpena dahyate tasmādaśubhe na manaḥ kṛthāḥ ।। nāsti duḥkhādato duḥkhaṃ yaḥ pāpamanusevate । tasmāt pāpaṃ na seveta yadi duḥkhaṃ na vāñchasi ।।
tasyāntarhṛdaye bimbaṃ kintu śāntirna vidyate । kāruṇyāspadabhūtāḥ smo nāsmākaṃ karuṇāhṛdi ।। yathā kṛtaṃ bhavadbhiśca pāpaṃ mohāvṛtairbahu । tad vaḥ pradhāvate gāḍhaṃ na ca ye tatra hetavaḥ ।।
śīlaṃ na rakṣitaṃ mūḍha pāpaṃ ca bahu sañcitam । sambhūtasya ca pāpasya phalametadupasthitam ।। na vayaṃ kāraṇaṃ tatra yūyameva hi kāraṇam । yaḥ pāpaṃ kurute karma sa hetustasya karmaṇaḥ ।।
bhavadbhiryat kṛtaṃ pāpaṃ tṛṣṇāśāpaviḍambitaiḥ । tad vo prapadyate ghoraṃ kimasmān paribhāṣata ।। nākṛtaṃ pacyate pāpaṃ na pāpaṃ syādahetukam । yena yaddhi kṛtaṃ pāpaṃ tasya tat paripacyate ।।
tad bhavantaḥ kriyāhīnā madyapānena vañcitāḥ । patitā narake tīvre kiṃ vṛthā paritapyatha ।। te yūyaṃ kāmaparamāḥ ghoraṃ narakamāgatāḥ । kāraṇeṣvapi tīvreṣu kiṃ tathā paritapyatha ।।
yadā kṛtāni pāpāni bhavadbhiḥ kāmamohitaiḥ । tadā kasmānna nikṛṣṭaṃ kimadya paritapyatha ।। hetubhūto hi narako mṛṣāvādasya deśitaḥ । heturvai sevitaṃ pūrva niṣphalaṃ paridevatha ।।
nārthena labhate satyaṃ na kṛcchreṇopapadyate । tasmāt satyaṃ parityajya mṛṣāvādeṣu rajyase ।। pūrveṣu pāpamahitaṃ bhavatā mūḍhacetasā । kṛtaṃ bhavadbhiḥ kukṛtaṃ paripacyate ।।
pāpakṣayād vinirmukto narakaṃ nopalabhyate । nākrandamānāḥ puruṣāḥ vimucyante kathañcana ।। kiṃ krandatha vṛthā mūḍhā vañcitāḥ svena karmaṇā । muñcitā vañcitā bālā vṛthā krandantyabuddhayaḥ ।।
ahitairhitarūpaistvaṃ mitrarūpaiśca śatrubhiḥ । vipralabdho asi bho martya! gacchannasi mahat tamaḥ ।। nānyaḥ śatruryathā karma duṣkṛtaṃ tava pāpakam । karmaṇā trividhenātha nīyase yamasādhanam ।।
kasmādasi tato mūḍha, vañcitaḥ putrasaṃjñakaiḥ । na dānādiṣu buddhistaiḥ kṛtā mohavañcitā ।। asmāṃllokātparaṃ lokaṃ śatrupṛṣṭhorago yathā । śatrūṇāṃ prathamaḥ śatruḥ sarvapāpanidarśakaḥ ।।
viṣāgniśastrapratima! svayaṃ hi duṣkṛtaṃ kṛtam । tvayā kṛtāni karmāṇi tvamevamanubhokṣyase ।। yasya śāntaṃ sadā cittaṃ viṣayairyo na hanyate । na hyavasthāmimāṃ yānti tathātvamanupaśyasi ।।
narakasya dhvaniṃ śrutvā kathaṃ krandasi durmate! । kiṃ punaryatra vahnistvāṃ dhakṣyati śuṣkakāṣṭhavat ।। na dagdhā vahninā ye ca dagdhāste kukṛtaiḥ svakaiḥ । vahnistu śāmyate kvāpi duṣkṛtāgnirna śāmyati ।।
nāgnirniryāti lokāntaṃ nāgnispṛṣṭo naro । kukṛtāgnimayaṃ pāpaṃ yad dhakṣyati hi tattvataḥ ।। kukṛtāgnividagdhā ye te dagdhā narake narāḥ । pāpāgnivarjitā ye tu na teṣāṃ narakodayaḥ ।
yadyātmanaḥ priyo nityaṃ vibheṣi narakād yadi ।। vivarjaya svapāpāni tato duḥkhaṃ na yāsyasi । yānti pāpamaye nityaṃ mohavaśānugāḥ ।। prāpnoṣi narakaṃ ghoraṃ kimaśrūṇi vimuñcasi? ।
duḥkhaṃ duḥkhavipākaṃ ca duḥkhāntagamanaṃ tathā ।। sukṛtaṃ nādimadhyāntaśobhanaṃ paripacyate । nātra loke tvayāpāpaṃ yatkṛtaṃ sukṛtaṃ ।। tasya tīvravipākasya phalamadyopabhokṣyase ।
hetupratyayasādṛśyaṃ viparītaṃ na kalpyate ।। hetuḥ kṛto yathā pūrva tathā phalamavāpsyasi । yathā tava tathānyeṣāṃ prāṇarakṣā prayatnataḥ ।। kasmāt prāṇātipātāste kṛtāḥ pāpānuvartinā ।
prāṇatyāgena puruṣairyad dhanaṃ samupārjitam ।। karmodayakṛtaṃ tatte yattvayā samupārjitam । sarveṣāṃ dayitā dārāḥ prāṇebhyo api garīyasaḥ ।। tattvayā rāgaraktena kasmādapakṛtāvanāt ।
buddhervyāmohajanakaṃ dharmāṇāṃ dūṣaṇaṃ param ।। dharmapānaṃ tvayā kārya karmānuparivarjitam । jihvāviṣasamutthaṃ yat sarvāpratyayakārakam ।। mṛṣāvādaṃ tvayā pāpaṃ karmānuparivarjitam ।
evaṃ pañcavidheyeṣu yasmāt tvamanuraktavān ।। tasmāt saṃmukṣya mā rodi kiṃ vṛthā paridevase । viṣayaṃ pāpakā dharmā yasmānnu parivañcitaḥ ।। tasmāt prāpnoṣi narakaṃ jvālāmālākulaṃ mahat ।
etat tṛṣṇāgninā sarva pradīptaṃ bhuvanatrayam ।। dṛṣṭvā nācarito dharmaḥ kimadya paritapyase । te madhuraṃ cittaṃ kāmamandirakaṃ vacaḥ ।। udīrite mahāpāpe tasmai tatphalamāgatam ।
sa kṛtvā pāpakaṃ karma niyatā pāpavedanā ।। karuṇaṃ vikalaṃ dīnaṃ kimadya paritapyase । karmakṣayeṇa narakāt mucyante pāpakāriṇaḥ ।। vikrośamagnā bahuśo na mucyante kathañcana ।
aniṣṭaṃ pāpakaṃ karma kṛtvā rogavaśe sthitāḥ ।। paridevati yo mūḍho vṛthā sa paridevati । anāgataphalajño yaḥ pratyutpannaśubhe rataḥ ।। krośate narake nāsau yathā tvamanutapyase ।
mayā kṛtāni karmāṇi phaladāni mamaiva hi ।। rogeṇa śatruṇā dagdhaḥ paścānnarakamāgataḥ । pramādabhūmiraśubhā rāgadagdhasya dehinaḥ ।। tena pāśena baddho ahaṃ gato avasthāmimāṃ bhṛśam ।
durācāraratānāṃ tu nṛṇāmasya phalaṃ kaṭu ।। ajñānabādhito asmīti svakṛtaṃ bhujyate mayā । nirdayānāṃ sughorāṇāṃ pāpānāṃ vaśamāgataḥ ।। muktirasmāt kathaṃ syādvai duḥkhasaṃsārasāgarāt ।
duḥkhād duḥkhataraṃ karma mayedaṃ paripacyate ।। sukhāvāptiṃ na paśyāmi kṣemaṃ vā narakasya me । jīvalokādahaṃ bhraṣṭo abuddha iva mārgataḥ ।। jīvo ayaṃ vivaśo bhūtvā vikṛtaiḥ parivāritaḥ ।
jvālāmālākulaṃ sarvamantarikṣaṃ nirantaram ।। diśaśca tridiśaścaiva pṛthi ca nirantarā । kṛpaṇo ajñānago duḥkhī nivāsaṃ nopalakṣaye ।। kṣuradhārāvitaptasya nṛpasyāsyātibhīṣaṇam ।
kāntāre bāhyamānasya niḥ sahāyasya sarvataḥ । trātāraṃ nāvagacchāmi yo asmād duḥkhāt pramocayet ।। niḥśaktiravaśo duḥkhī vahninā paritāpitaḥ । nīye ahaṃ vivaśaḥ kvāpi bāhubandhanayantritaḥ ।।
na vārthā nāpi mitrāṇi na putrā na ca yoṣitaḥ । trāyante vyasanādasmāt kṛtaghnā bata te mama ।। nirānandasya na sukhaṃ duḥkhaṃ । mṛtyupāśena baddhasya śaraṇaṃ nopalakṣyate ।।
saṃkruddhā iva te, krūrā bhaviṣyanti samantataḥ । nirānandā diśaḥ sarvā vyālaiśca parivāritā ।। narakaṃ pātakasyaiva pateyaṃ dhṛtibhāvataḥ । yacca yaccehaṃ paśyāmi jaṅgamaṃ sthāvaraṃ tathā ।
tat sarva vyākulaṃ caiva vahninā paridīpitam ।। nādhigacchāmi śaraṇaṃ niḥsahāyo asmi sarvataḥ । ghore tamasi majjāsi sāgare ca hṛtaplavaḥ ।। gaganaṃ naiva paśyāmi nakṣatragrahatārakam ।
viparītamidaṃ sarva tamasā parivāritam ।। pañcendriyāṇi sarvāṇi viratāni hi sarvataḥ । krakacaistu tadā sarva śarīraṃ paripāṭayate ।। nādhigacchāmi śaraṇaṃ kāmaṃ bandho bhaviṣyati ।
vardhante duḥkhanikarā sarvataḥ parivārataḥ ।। muhurmuhuśca vardhante vedanāñcitadehajāḥ । duḥkhaiśca nissahāyaṃ ca sarvataḥ ।। samīkṣya karmajaṃ nityaṃ dhyeyo hetuḥ punaḥ punaḥ ।
kathayanti sukhaṃ vṛddhāḥ svakarmaphalajairdṛḍham ।। yat pūrva karaṇīyaṃ te tatpaścāt paricintyase । mohena vañcitaḥ pūrvaṃ kimadya paritapyase । kiṃ punaḥ pāpakartturyaḥ kaṭukaṃ paripacyate ।।
anekaduḥkhahetūtthaṃ tava duḥkhaṃ bhaviṣyati । trāṇaṃ naiva yatrāsti vinā karmaparikṣayāt ।। evaṃ satyasya nāśena yamadūtairanekaśaḥ । nīyate narakaṃ ghoraṃ karmapāśavaśaṅgataḥ ।।
catuṣkoṇaścaturdvāro vibhakto bhāgaśo mitaḥ । pacyate yatra vivaśā nārakeyā hyanekaśaḥ ।। bhedaprāyeṇa bahuśo yattvayā kathitaṃ bahu । kalmaṣaṃ bhūtadharmāṇāṃ tasyaitat phalamāgatam ।।
bhasmībhavanti te nityaṃ mitrasvajanabāndhavaiḥ । eṣāmabhimataṃ duṣṭaṃ paiśunyaṃ sadvigarhitam ।। tasmānna carito dharmaḥ paiśunyaṃ ca na varjitam । paiśunyaṃ saphalaṃ bhuktvā kimadya paritapyase ।।
jihvādhanavinirmuktaṃ tīkṣṇaṃ viṣamamucchritam । pāruṣyamiti sandṛṣṭamaho! tatphalamīdṛśam ।। sattvaṃ pāruṣyaparamaṃ ghoraṃ narakamāgatam । jihvāyātaṃ tavākṛtyai kimadya paridevase ।।
sahastraguṇaparyantaḥ svato hṛdayasambhavaḥ । kṣutpipāsāmayo vahniḥ samādahati mārutam ।। yadantaraṃ himāgnyorhi merusarṣapayośca yat । tadantaraṃ jihvayoktyā narake jvalanasya ca ।।
narakaprabhavo vahnirna kvāpyanyatra prāpyate । kṣutpipāsāmayo vahnirdeveṣvapyupalabhyate ।। yo hyataḥ kāraṇāttīkṣṇo vahnirbhavati nārakaḥ । na tathā sa prabhavati yathā vahnistadudbhavaḥ ।।
pūrvottarā baddhapadaṃ nirarthakamasaṅgatam । vistrabdha yattvayā proktaṃ tasyaitatphalamāgatam ।। pareṣāṃ sampadaṃ dṛṣṭvā mama syāditi cintitam । tamo abhikhyāsamutthasya viṣasya phalamāgatam ।।
vyāpārānaladagdho asi mānuṣyaṃ puruṣādhama! । dahanād dahanaṃ prāpto tapyase ca vikatthyase ।। vyāpāraparamohe tu narakāyopapattaye । rajjvaitayaiva baddho asi puruṣaḥ parikrandase ।।
vyāpādenākṛṣṭo asi ghoraṃ narakamāgataḥ । karmakṣayād bhavenmokṣo narakācca vimokṣyase ।। adharmo dharmarūpeṇa sādhurūpeṇa pāpakam । yat tvayā kathitaṃ pūrva tat tvāṃ dahati nānalaḥ ।।
kathaṃ tattvavinaṣṭānāṃ dharmādharmanicchatām । deśitaṃ vivaraṃ pāpaṃ niyataṃ pāpagāmikam ।। tvayā varjito dharmaḥ sādhavaścāpi ninditāḥ । yattvayopārjitaṃ kṛṣṭaṃ tattvayādya vipacyate ।।
tṛṣṇāviṣayayuktena mohavegena sarvadā । yataḥ sadharmavinayaiḥ kiṃ tathā paridevase ।। sa bhavet pāpakṛnnityaṃ mohapāśavaśaṅgataḥ । ki tapyase rodiṣi ca karma kṛtvā sudāruṇam ।।
hetupratyayamūḍhasya dharmādharmeṣu sarvadā । prāpto asi narakaṃ ghoraṃ nārakāgraṃ sudāruṇam ।। kāmaiḥ kramati saṃyuktairyanna bhavati ceṣṭitam । sukṛtaṃ karmavirasaṃ phalametadupasthitam ।।
kṣapayitvā pramādena sukhāsaktena cetasā । sukṛta narakaṃ yānti devāḥ kāmavaśānugāḥ ।। āryāpavādakā ye ca ye ca karmaphaladviṣaḥ । te mṛtvā narakaṃ yānti ye ca mithyāvinītakāḥ ।।
jananīgṛhapāpīyā ye cānye dharmavañcakāḥ । teṣāmiṣṭakarā loke narakasya ca gāminaḥ ।। ye cānye sukhasaṃsaktā nityaṃ pāparatā narāḥ । duḥkhād duḥkhaṃ tu te yānti cittena parivañcitāḥ ।।
tasmādavadyakārye na matiṃ । hīnānyavadyakāryāṇi narake pātayanti ca ।। kuryāt kuśalāni nityaṃ parārthabaddhena manorathena । । sevyo apavargo daśadharma eṣaḥ ।।
।। iti narakavargaḥ ṣoḍaśaḥ ।। adāntasya kutaḥ śāntiranuptasya kutaḥ phalam? । adīpikā prabhā nāsti adānasya kutaḥ sukham ।। hṛcchāntirhi tathā nāsti nayanārthasya dehinaḥ ।
dānena virahāt tadvat sukhaṃ pretairna labhyate ।। yaṃ pretya pretalokasya triloke ca yathādhamāḥ । bhrameṇa paramodvignāstanmātsaryakṛtaṃ phalam ।। na dātrā labhyate kiñcit kṛtanāśo na vidyate ।
svakarmaphalabhoktāraḥ prāṇinaḥ karmabhoginaḥ ।। tava yatkukṛtaṃ dagdhāḥ pretyalokeṣvavasthitāḥ । kṣutpipāsāmayeneha vahninā paridīpitāḥ ।। kadā tu viṣayo asmākaṃ bhaviṣyati sukhodayaḥ ।
paridāhāt kadā cāsmāt parimokṣo bhaviṣyati ।। mārgāmārgavivikto ahaṃ na jñātaṃ karmaṇaḥ phalam । kṣutpipāsāmayo vahnirajñātaḥ prakaṭodayaḥ ।। kleśāndhakāravadanā nirāśāstyaktajīvikāḥ ।
tvaksnāyujālabaddhāḥ sma jīvāmo bata duḥkhitāḥ ।। na trātā sarvato asmākaṃ hanta kṛcchragatā vayam । utpanneṣu manuṣyeṣu khaṇḍitāḥ svena karmaṇā ।। kasmānna carito dharmo ratnadīpeṣu sañcitaḥ ।
yaḥ karoti śubhaṃ nityamaśubhaṃ na ca sarvadā ।। samadṛṣṭipathenaiti svargasopānamāśritaḥ । yeṣāmarthe kṛtaṃ pāpaṃ kleśayan mānasaṃ bahu ।। anena te gatāḥ sarve bhavānāṃ trāsane sthitaḥ ।
baddho asi bandhanaistīvrairyamadattairadhiṣṭhitaḥ ।। prāpto asi tamaso ghoraṃ yamalokaṃ durāsadam । ihopabhokṣyase karma yattvayā kukṛtaṃ kṛtam ।। svakṛtaṃ bhujyate bāla! pareṣāṃ naiva bhujyate ।
ākṛṣyamāṇa eṣo atra pāparajjvā sughorayā ।। analaḥ pretalokasya kṣutpipāsāmayo mahān nāgniśastraviṣāṇāṃ hi nipātastādṛśaḥ kaṭuḥ ।। kṣutpipāsāmayāgneśca nipāto yādṛśaḥ । na kṣaṇo nāpi hi lavo na muhūrto na śarvarī ।।
yatra saukhyaṃ bhavenmṛtyurnityaṃ duḥkhāvṛtā vayam । duḥkhād duḥkhataraṃ prāpto duḥkhaheturniṣevitaḥ ।। duḥkhāt kadācinmokṣaḥ syād bhaviṣyati sukhodayaḥ । notsave dṛśyate toyaṃ taḍāgeṣu ca śuṣyati ।।
sarito nāśamāyāsuḥ kathaṃ dhāvāmahe cayam । te vayaṃ śuṣkasalilāḥ saśailavanakānanāḥ ।। paridhāvāmahe bhūmau nityaṃ salilakāṃkṣiṇaḥ । te vayaṃ dagdhatanavaḥ kṣutpipāsāhatā narāḥ ।।
śaraṇaṃ nādhigacchāmaḥ kaṣṭaṃ vyasanamāgatāḥ । vajradaṃṣṭrairmahātīkṣṇaiḥ kākolūkaiśca sammataḥ ।। abhidruto na paśyāmi śaraṇaṃ saukhyadāyakam । pratibimbamidaṃ tasya karmaṇaḥ samupasthitam ।।
kṛtaṃ karma yathāsmābhistathedaṃ phalamāgatam । karmavāyuragā baddhāḥ karmasūtreṇa pācitāḥ ।। palāyanaṃ na paśyāma ṛte karmakṣayāditi । yasya pāpānyaniṣṭāni vahnivat tāni paśyati ।।
sa naiti pretabhavanaṃ kṣutpipāsānalāvṛtam । muhurmuhuḥ pravardhante vedanā narakodbhavāḥ ।। jvālāmālākulasyaiva śailasya sadṛśā vayam । jvalitaḥ śāmyate śailaḥ salilenaiva sarvathā ।।
sa samudropamo vahnirammākaṃ naiva śāmyati । kasmin kṣaṇe samudbhūtastṛṣṇāvāyusahāyavān ।। karmāgnirnirdahatyasmān parivāryasamantataḥ । te vayaṃ pāpakarmāṇaḥ śukladharmavivarjitāḥ ।।
pretalokamimaṃ prāptāḥ svargasya phalamohitāḥ । kṣutpipāsāmayo vahnirdvitīyaścāgnisambhavaḥ ।। mudgarāśimayā na putrāḥ na ca bāndhavāḥ । vañcito asmi svacittena karmaṇā parivañcitā ।।
prāpto asmi pretabhavanaṃ mitrajñātinirākṛtaḥ । na dārāḥ nāpi mitrāṇi na putrāḥ nāpi bāndhavāḥ ।। trāyate karmapāśena nīyamānaṃ balīyasā । nānyastrātā yathā karma trividhaṃ bhujyate mayā ।।
dānaṃ śīlaṃ śrutaṃ cāpi trividhaṃ parikīrtitam । mohajālavṛteneha yanmayā kukṛtaṃ kṛtam ।। karmaṇo hetubhūtasya yatkṛtaṃ phalamāgatam । yadi mucyāmahe pāpāt pretalokād durāsadāt ।।
na bhūyaḥ pāpakaṃ karma kariṣyāmi kathañcana । uṣṇānyuṣṇavipākāni mahāpīḍākarāṇi ca । kukarmāṇyaśubhānīha tasmāttāni vivarjayet ।। ।। iti pretavargaḥ saptadaśaḥ ।।
bhakṣaṇaṃ bhavadanyonyavadhabandhāvarodhanam । tiryagyoniṃ samāsādya tasmād drohaṃ vivarjayet ।। mohopahatacittāśca śīladānavivarjitāḥ । tiryagyonau va jāyante bālāstṛṣṇāviḍambitāḥ ।।
gamyāgamyaṃ na vindanti bhakṣyābhakṣyaṃ tathaiva ca । kāryākāryabahirbhūtā dharmādharmatiraskṛtāḥ ।। pañcendriyajarāmūḍhāstṛṣṇāpāśavaśānugāḥ । krodherṣyāmatisaṃgrastāstiryagyonyupagā narāḥ ।।
paryeṣṭyupahatā martyāḥ pramādopahatāḥ surāḥ । kṣuttarṣavyasanāḥ pretāḥ kāraṇātte ca nārakāḥ ।। parasparabadhātyuktāstiryagyoniparāyaṇāḥ evaṃ bahuvidhaistaistairvyasanairākulaṃ jagat ।। na kuryāda duṣkṛtaṃ karma mātsaryopahataḥ param ।
mātsaryopahatā yānti pretāstiryakṣu jantavaḥ ।। teṣāṃ hi saphalaṃ janma teṣāṃ buddhiravañcitā । te ca pūjyāḥ sadā sadbhiryeṣāṃ dharme sadā matiḥ ।। evaṃ tridoṣākṛtakarmasāraṃ jagad bhramatyeva durāvagādham ।
karoti yastasya ca śuddhasattvo avamānanāṃ jñānarathāvarūḍhaḥ ।। ।। iti tiryagvargo aṣṭādaśaḥ ।। saṃsāre prāyaśo duḥkhaṃ traidhātukakṣudhāmayam । yeneme pīḍitāḥ sattvāḥ kurvantyaśubhamātmanaḥ ।।
svadehe yuktito vahnirbubhukṣetyadhīyate । śeṣo dahati lokān vai kalpānala iva drumān ।। lokottaramimaṃ vahniṃ gacchantamanugacchati । nātmanirvāṇasandṛṣṭaṃ kalpāntaraśatairapi ।।
nānalasya hi tadvīrya kṣudhāyā yādṛśaṃ balam । traidhātukamidaṃ kṛtsnamāhāraṃ prati vartate ।। mohayed vividhā cintā loke manujasambhavāḥ । tāḥ sarvā bhojanārthāya bhavanti tribhavārṇave ।।
antarābhavasaṃsthasya kṛṣyamāṇasya karmabhiḥ । dīrghāgamasya yad duḥkhaṃ na tad varṇayituṃ kṣamam ।। avidyendhanamagnasya dahyamānasya coṣmaṇā । garbhasthasya hi yad duḥkha na tad varṇayituṃ kṣamam ।।
āhārarasagṛddhasya nityaṃ tadgatacetasaḥ । yad duḥkhaṃ paragṛddhasya na ca varṇayituṃ kṣamam ।। dṛḍhā vidagdhamanasaḥ kāme vā taptacetasaḥ । yad bhavatyadhikaṃ duḥkhaṃ na tad varṇayituṃ kṣamam ।।
apriyaiḥ saha saṃsargo viṣayāstasya nityaśaḥ । praṇaṣṭe hṛdi yad duḥkhaṃ na tad varṇayituṃ kṣamam ।। tṛṣṇāviṣavidagdhasya nityaṃ paryeṣaṇātmakam । āmṛtyu yad bhave duḥkhaṃ na tad varṇayituṃ kṣamam ।।
avyucchinnaṃ bahuvidhaṃ yad duḥkhaṃ pāpamitrajam । apāyajanakaṃ yasya na tad varṇayituṃ kṣamam ।। vyasanaṃ putradārāṇāṃ yad dṛṣṭ hṛdi jāyate । narakāṇāṃ mahāmārgo na tad varṇayituṃ kṣamam ।।
kṣutpipāsāvidagdhasya dīpyamānasya vahninā । yad duḥkhaṃ naṣṭamanaso na tad varṇayituṃ kṣamam ।। ajastraṃ paribhūtasya mitrajñātisuhṛjjanaiḥ । yad bhavecchokajaṃ duḥkhaṃ na tad varṇayituṃ kṣamam ।।
dārapralambanagataṃ duścalaṃ priyacetasaḥ । yad duḥkhaṃ jīrṇakāyasya na tad varṇayituṃ kṣamam ।। mṛtyunā hriyamāṇasya tasmāṃllokātmano rasāt । yad duḥkhaṃ jāyate vṛttau na tad varṇayituṃ kṣamam ।।
yat kurvantyaśubhaṃ bālā yacca gacchati durgatim । tadāharati dānena kathayanti manīṣiṇaḥ ।। pratiduṣkṛtakarmāṇi varjanīyāni sarvadā । sukṛteṣu manaḥ kārya dānaśīlavibhūṣitam ।।
।। iti kṣudhāvarga ekonaviṃśaḥ ।। kausīdyamatimāyā ca dambhaḥ pāruṣyameva ca । niyātabhūmayo dṛṣṭā jñānasya ca vivarjanam ।। saṃśleṣaścāpyasādhūnāṃ sādhūnāṃ varjanaṃ tathā ।
nāśasya hetavaḥ śaktā mithyādarśanameva ca ।। adeśakālasaṃraṃbho vācyāvācyamajānataḥ । anarthabhūmayo hyetā visrambhaścāpi tanmayaḥ ।। yena tena ca samprītiḥ yatra tatra ca bhojanam ।
lāghavaṃ janayatyante apraśaṃsā cātmanastathā ।। dhairyanāśaḥ smṛtibhraṃśo virodhaḥ pārthivena ca । akrāntamṛtyavo hyete krūratā manasi sthitā ।। akarmāphalatattvajño dharmādharmavahiṣkṛtaḥ ।
puruṣaḥ sādhunirmuktaḥ prapātagamanāśayaḥ ।। kausīdyamatinidrā ca rasanā gṛhyate tathā । puṃdveṣayonayaḥ proktāḥ pāruṣyavacanaṃ tathā ।। atilobho apamānaśca atimānaśca cāpalam ।
dharmavarjyā kāmasevā mohasya paridīpikāḥ ।। trayāṇāmiha doṣāṇāṃ kausīdyaṃ mūlamucyate । vīryārambheṇa duṣyante doṣā manasi sambhavāḥ ।। vīryārambheṇa hi phalaṃ hyavaśyamupabhujyate ।
nyāyenārabdhatattvasya karmaṇo dṛśyate phalam ।। karmaṇastrividhasyāsya phalaṃ trividhamucyate । trirāśiniyataṃ tacca triśūlaṃ tribhavānugam ।। pāpasevī pracaṇḍo yaḥ kausīdyamapi sevate ।
dharmavidveṣakaḥ krūro anutpathānupadhāvati ।। yasya tasya ca santuṣṭo yasya tasya prakupyati । yatra tatra ca saṃsakto sa mūḍha iti kathyate ।। kausīdyaṃ svamanasaḥ pramādaviṣamūrcchitam ।
prapātaṃ taṃ ca saṃrabdhamavisaṃvādakaṃ param ।। vīryārambhe mahāpāpakausīdyamalavarjitāḥ । vimukterupabhoktāraste janāḥ sukhabhāginaḥ ।। kausīdyaṃ sarvadharmāṇāmajarāmarakārakam ।
tena doṣeṇa mahatā narā duḥkhasya bhāginaḥ ।। sahāyaśca sukhāveśī tasmāt tat parivarjayet । tena viddho hi puruṣaḥ svadhistutyaḥ samantataḥ ।। kusīdasyālpabhāgasya mohāpahṛtacetasaḥ ।
kutsitaḥ svajanaiḥ sarvairna gatirvidyate śivā ।। kausīdyapāpasaṃsargīstyānamiddhaṃ tathaiva ca । mokṣadvāravighātāya bhavantyete mahābhayāḥ ।। āhrīkyamanapatrāpyamauddhatyaṃ pāpamitratā ।
duḥkhasyaitāni harmyāṇi tebhyo rakṣennu paṇḍitaḥ ।। kausīdyenābhibhūtā ye nirārambhā gatitviṣaḥ । socchvāsamaraṇaṃ teṣāṃ jīvitaṃ cāpi niṣphalam ।। jīvamānā na jīvanti kausīdyopahatā narāḥ ।
mṛtyoratyadhikaṃ hyetat kausīdyamiti manyate ।। kausīdyapaṅkamagnā ye magnāste duḥkhasaṃstare । ārabdhavīryā ye puṃsaste tīrṇā bhavasāgarāt ।। kausīdyānmandavīryo yaḥ sadā pāparataśca yaḥ ।
sa jīvamāno api mṛto mṛtastu narakāya saḥ ।। nirdhanāḥ paśubhistulyāste narā duḥkhabhāginaḥ । parapiṇḍāśino dīnāḥ kausīdyaṃ tatra kāraṇam ।। prāyaśastu kusīdānāṃ paradāropajīvinām ।
ratābhilāṣo atyadhiko maithune ca sadā ratiḥ ।। te tattvakārikā riktāḥ kevalāhāratatparāḥ । mṛtyukāle samutpanne dahyante svena cetasā ।। śītoṣṇaṃ ca sahantyete kṣutpipāse tathaiva ca ।
gātrāntā ca kriyā kāryā yātrā dharmāya sarvadā ।। na kausīdye matiṃ kuryāt kuśīle śīlakāmukaḥ । saṃsāre sīdati nityaṃ na ca duḥkhāt pramucyate ।। paribhūya satāṃ madhye kusīdāllokavañcitaḥ ।
vañcitaśca bhavatyante śarmaṇo vā vimucyate ।। vīryavān smṛtisaṃlabdha ekāntanirataḥ sadā । vimuktapāpakaidharmairmokṣaṃ prāpnoti yatnataḥ ।। evaṃvidhā duḥkhaparamparā hi, sattvaḥ kukarmeṣu na kuryāt ।
loke tridoṣānalasampradīpte, kuryāt parāṃ śāntikṛpā mṛte na ।। ।। iti kausīdyavargo viṃśaḥ ।। cittañca vāk tathā karma saṃyojanantu pāpakam । narakapretatiryakkṣutkausīdyāni vidurdaśa ।।
।। iti dvitīyam udānam ।। (karuṇādānaśīlāni kṣāntirvīryamathāpi ca । dhyānaṃ prajñātha nirvāṇo mano bhikṣuśca te daśa ।। ) kṛpā sarveṣu bhūteṣu māteva hitakāriṇī ।
yāṃ samāśritya puruṣāḥ prayānti sukhamuttamam ।। dayānveṣīha puruṣaḥ sarvasattvahite rataḥ । pūjanīyaḥ satāṃ yāti pretya svarge ca modate ।। dayāvantaḥ sadāvarta sarvabhūtahite ratam ।
tamevaṃ puruṣaṃ nityaṃ praṇamanti divaukasaḥ ।। prayāti devalokaṃ ca śīlavān karuṇānvitaḥ । kṛpānvitaḥ sa puruṣo candramā iva śobhate ।। āśrayanti ca bhūtāni gataśokā gatavyathā ।
tasmād dayāprayatnena sevitavyā sukhārthinā ।। yasya vāk kāyacitte kāruṇyena vibhūṣite । tasya mitramayā lokā bhavanti yaśasā vṛtāḥ ।। kāruṇyārdrasya viduṣo nityaṃ mṛdvindriyasya ca ।
samyagdṛṣṭiprayatnasya nirvāṇaṃ nāti dūrataḥ ।। manuṣyaloke te devā ye kāruṇyena vibhūṣitāḥ । kāruṇyena daridrā ye te daridrāḥ satāṃ matāḥ ।। mṛdvāśayā hi ye martyāḥ sādhuvat kāñcanopamāḥ ।
kāruṇyamakṣayaṃ yeṣāṃ sadā manasi vartate ।। te ca sattvāḥ sadodyuktā nityaṃ dharmaparāyaṇāḥ । yeṣāṃ kāruṇyadīpena hṛdayaṃ samprakāśitam ।। na rātrau na divā teṣāṃ dharmo hi vinivartate ।
yeṣāṃ sarvāsvavasthāsu karuṇābhirataṃ matam ।। kāruṇyaśītalaṃ cittaṃ sarvasattvahite ratam । bhuktvā saukhyaṃ nirupamaṃ paścād gacchati nirvṛtim ।। kāruṇyaṃ munibhiḥ śastaṃ kāruṇyaṃ nirmalaṃ saraḥ ।
kāruṇyaṃ doṣanirghāti kāruṇyaṃ dhanamavyayam ।। guṇānāṃ bhūṣaṇaṃ cāgraṃ sarvadoṣavighātakam । kāruṇyārdrā hi paramaṃ prayānti dhanamacyutam ।। kāruṇyaṃ dhanaṃ yasmānmādhuryapayasā yutam ।
na dāhaḥ krodhajastasya hṛdaye sampravartate ।। kāruṇyanāvamāruhya prītirdhairyaparāyaṇaḥ । tridoṣormimahāvege bhrāmyate bhavasāgare ।। guṇānāmadvayaṃ śreṣṭhaṃ vinā cittena bhūṣaṇam ।
sādhūnāṃ dayitaṃ nityaṃ kāruṇyamiti kathyate ।। mārdavaṃ yasya hṛdaye vilīnamiva kāñcanam । sa jano hi tu kalpānte duḥkhādāśu vimucyate ।। yasya pātrīkṛtaṃ cittaṃ mārdaveṇa samantataḥ ।
śreyāṃsi tasya rohanti kedāra iva śālayaḥ ।। cetogṛhe nidhānaṃ tadavyayaṃ dehinaḥ । nirvāsayati dāridrayaṃ nṛṇāmadhyāśayaṃ mahat ।। tīkṣṇendriyasyāśāntasya nidhyānasya vicāriṇaḥ ।
viṣayeṣu pramattasya duḥkhaṃ naiva pradhāvati ।। maitreṇa cetasā nityamanukampādayā parāḥ । te hetuphalatattvajñā duḥkhapāśād vinirgatāḥ ।। na saṅkalpe mano yeṣāṃ ramate doṣavarjitam ।
te doṣabhayanirmuktāḥ padaṃ gacchantyanuttaram ।। kṣāntikriyāsamāyukte mitravānakutobhayaḥ । priyo bhavati loke asmin paścād deveṣu modate ।। mātṛvat pitṛvaccaiva sarvalokasya te janāḥ ।
dayāratnaṃ sadā yeṣāṃ manasi sthitamuttamam ।। sukhasya ca paraṃ mūlaṃ kṛpaiva parikīrtitā । yasya kṛpā nāsti sa duḥkhī parikīrtyate ।। ekasatyottaraṃ brahma ekasyānuttaraṃ śivam ।
ekavidyā paraṃ mātā maitrī caikā sukhāvahā ।। ahiṃsakāḥ sadā dhanyāḥ saddṛṣṭiḥ paramā śubhā । etad ṛju sadā satyaṃ pāpānāṃ cāpi varjanam ।। karttavyaḥ puruṣaistasmāt kṛpāsaṃvegamānasaiḥ ।
dānaśīlakṣamāmaitrījñānābhyāsaśca nirmalaḥ ।। ।। iti karuṇāvarga ekaviṃśaḥ ।। guṇadvādaśasaṃyuktaṃ malairdvādaśabhirvinā । dānaṃ bhavati śuddhaṃ tad viparītaṃ sakalmaṣam ।।
devānāmatha nṛṇāṃ dhanasya balamuttamam । dānena rahitā pāde patanti puruṣādhamāḥ ।। lobhamātsaryamalināḥ putradāravaśānugāḥ । manujā nidhanaṃ yānti kevalāhārakāṃkṣiṇaḥ ।।
lobhagranthivimokṣāya yāñcāvṛkṣakṣayāya ca । tamonicayanāśāya pradānamiha dīyate ।। aghatāṃ carate dānaṃ dātāpi tadanantaram । mārgasandarśavad dānaṃ paralokaṃ samṛcchati ।।
dānāmbhasi narāḥ snātvā śīlormiparibhāvite । jñānavistīrṇa pāraṃ duḥkhasya yānti vai ।। puruṣeṇa trayo dīpāḥ prajvālyā hitamicchatā । dānaṃ śīlaṃ tathā jñānamete doṣavināśakāḥ ।।
tṛṣṇāvivarṇā durgandhivitarkormijhaṣākule । duḥkhārṇave plutā hyete jñānaśīleṣu rakṣitāḥ ।। kleśavyādhinihantārastrayo vai bheṣajāḥ smṛtāḥ । dānaṃ śīlaṃ tathā jñānamete nityaṃ sukhāvahāḥ ।।
pramādaviṣamaṃ saṃkalpakuṭilaṃ laghu । vadhyate bandhanairetaistribhirjñānādibhirnṛṇām ।। doṣāgnibhiḥ pluṣṭo yairidaṃ dahyate tadā । dānādijñānayogena hatvā gacchati nirvṛtim ।।
na dānajñāna śīleṣu yeṣāṃ sammiśritā matiḥ । te nityaduḥkhitāḥ sattvāḥ sukhaṃ teṣāṃ na vidyate ।। adānavrīḍitasukhāścittadoṣeṇa vañcitāḥ । bhavanti vibudhāḥ hitvā tasmād dānaparo bhavet ।।
dānotkarṣakramairyuktāḥ mātsaryamalavarjitāḥ । bhavanti hṛṣṭamanaso devāḥ krīḍāparāyaṇāḥ ।। kṣutpipāsāmayo vahnirya pradhānaṃ pradhāvati । mātsarya vai phalaṃ sarva taduktaṃ tattvabuddhibhiḥ ।।
yo dadāti sukhaṃ tasya nīyate jāyate sukham । sukhaṃ bhavati dānāddhi tasmād dānaṃ praśasyate ।। lokālokakaraṃ dānaṃ gacchantamanugacchati । gataṃ ca mantradānena yujyate bhadravatsalaiḥ ।।
avisaṃvādakaṃ sthānametaduktaṃ tathāgataiḥ । avisaṃvādakatvācca nityaṃ dānaparo bhavet ।। mātsaryāriṃ vinirjitya kṛtvā cittaṃ śubhānvitam । ye prayacchanti dānāni te taranti bhavārṇavam ।।
kṣayaistu trividhairdānaṃ triṣukāraṃ tridhārjitam । tasya kṣatānvitasyaivaṃ phalaṃ dṛṣṭaṃ tricakṣuṣā ।। dānamādau sadā deyaṃ śīlaṃ labhyaṃ prayatnataḥ । tṛṣṇā jñānena hantavyā mārga eṣa sukhāvahaḥ ।।
anityā pāpikā tṛṣṇā lokasyāhitakārikā । na śakyaṃ tadvinā śreyaḥ prāptuṃ padamanuttamam ।। adāne na manaḥ kārya nityaṃ dānarato bhavet । adānāt kṣutpipāsābhyāṃ dahyate pretabhūmiṣu ।।
rājā bhavati dānena cakravartī sudhārmikaḥ । dānabhūmiṃ samāśritya śīlaṃ rakṣanti paṇḍitāḥ ।। śīlavānapi kālajño ajñānād parimucyate । duḥkhanairyāṇiko mārgaḥ śasto ayaṃ munipuṃgavaiḥ ।।
taṃ viditvā mahāvīro nityaṃ dānarato bhavet । adā dapi deveṣu devā hi na sukhā matāḥ ।। ājanmavipine martyā bhavanti sukhabhāginaḥ । dānasya tatphalaṃ sarvacetanābhāvitasya hi ।।
tiryakṣvapi samutpannā bhavanti sukhabhāginaḥ । tatsarva dānajaṃ saukhyaṃ kathayanti manīṣiṇaḥ ।। yat pretāḥ pretabhavane bhavatyākārabhojinaḥ । svayaṃ kṛtasya dānasya phalaṃ bhavati tādṛśam ।।
dadyāt kṣutpipāse ca dahyante yena dehinaḥ । sarvadā na tapastābhyāṃ phalaṃ bhavati śītalam ।। pūrva pramādacārī yo na dānādiṣu vartate । sa paścānmṛtyusamaye dahyate svena cetasā ।।
priyo bhavati dānena cetasāmapi tuṣyati । paścād bhavati sa śrīmān dānasya phalamīdṛśam ।। yatra dānādi cittasyāstyupabhogāya sarvadā । tatra nirdhanataiṣā vā dayayā parirakṣitam ।।
yad bhujyate sadā cittaṃ gurubhyaścāpi dīyate । yad vanaṃ śobhanaṃ dṛṣṭaṃ viparītaṃ yathā tṛṇam ।। durbalānāṃ sadārtānāṃ sattvānāṃ cakṣuranvitam । dānaṃ niḥkalpasaṃyantramasmiṃlloke paratra ca ।।
manuṣyabhūmau dānāni dattvā yānti śubhāṃ gatim । na devā dānapatayaḥ phalabhūmirasau matā ।। karmabhūmirmanuṣyāṇāṃ phalabhūmiḥ surālayaḥ । karmāyattaṃ phalaṃ sarva na phalaṃ syādahetukam ।।
dhyānādhyayananirmukto dānaśīlavivarjitaḥ । suvarṇakaṃkaṇairyukto jīvannapi mṛtaiḥ samaḥ ।। sa jīvati hi loke asmin yo dharmamanuvartate । dharmamūḍhaḥ sadā mūḍho jīvannapi mṛtaiḥ samaḥ ।।
manuṣyacarmaṇā channastiryag bhavati bāliśaḥ । yasya jñānapradīpena hṛdayaṃ nāvabhāsitam ।। bhavatyetāvatā puruṣaḥ yaḥ śīlamanuvartate । śīlabhraṣṭaḥ pumān sarvaścābhistutyo aparākramaḥ ।।
dānahīnaḥ pramādī pāpacārī calendriyaḥ । nāsau martya iti jñeyaḥ preto vigrahavānayam ।। jñānaśīlavinirmukto dānaratnavivarjitaḥ । jīvamāno api puruṣo mṛta ityabhidhīyate ।।
dānaśīlatapodhyānād vīryasmṛtisamādhimān । puruṣaḥ puruṣaireje devairapi sa vandyate ।। guṇavāṃstu naro vandyaḥ nirguṇaḥ paśubhiḥ samaḥ । guṇāguṇavidhijño yaḥ sa deva iti kathyate ।।
sujīvitaṃ bhavettasya yasya tyāge sthitaṃ manaḥ । nahi tyāgavinirmuktaṃ jīvitaṃ jīvanaṃ matam ।। pañcagatyupapannānāṃ sattvānāṃ svena karmaṇā । mātṛvat pitṛvad dṛṣṭaṃ dānaṃ nityaṃ sukhāvaham ।।
etāṃ bhūmimavasthāpya sattvo dānarato bhavet । dānaśīlaratā nityaṃ mucyante bhavasaṅkaṭāt ।। ।। iti dānavargo dvāviṃśaḥ ।। dhanānāmuttamaṃ śīlaṃ sūryo jyotiṣmatāmiva ।
vihāya gacchati dhanaṃ śīlaṃ sthitamivāgrataḥ ।। śīlena tridaśān yāti dhyānagocarameva vā । nāsti śīlasamaṃ jyotirasmiṃlloke paratra ca ।। alpena hetunā svarga prāpnoti svargakāmikaḥ ।
tasmād duścaritaṃ hitvā nityaṃ sucarito bhavet ।। cetanābhāvitaṃ dānaṃ śīlaṃ ca parirakṣitam । nīyate devasandattaṃ pañcakāmaguṇānvitam ।। na mātā na pitā nārthā dayitā nāpi bāndhavāḥ ।
na sukhā tathā dṛṣṭā yathā śīlaṃ surakṣitam ।। śīlaṃ trāṇamihāmutra śīlaṃ gatirihottamam । śīlavān puruṣo nityaṃ sukhāt sukhamavāpnute ।। dānaśīlasamācārā ye narā śubhacāriṇaḥ ।
te yānti devasadanaṃ racitāḥ svena karmaṇā ।। nidhānamavyayaṃ śīlaṃ śīlasaukhyamatarkitam । śīlādhikā hi puruṣā nityaṃ sukhavihāriṇaḥ ।। śīlaṃ rakṣatu medhāvī yathā yānaṃ sukhatrayam ।
praśaṃsāvṛttalābhaṃ ca pretya svarge ca modate ।। śīlavān yo hi puruṣaḥ śīlamevāti sevate । sasukho nirvṛttiṃ yāti yatra mṛtyurna vidyate ।। anādimati saṃsāre tṛṣṇāmohādibhirvṛte ।
jyotirbhūta sadāśīlaṃ tasmācchīlamanāvilam ।। śīlaṃ dhanamasaṃhārya rājacaurodakādibhiḥ । tasmācchīlaṃ sadā sevyaṃ dauḥśīlyaṃ ca vigarhitam ।। śīlābhiratapuruṣaḥ nirvāṇaṃ hyantike sthitam ।
śīlavān puruṣo dhanyaḥ śīlavāṃścāpi sevyate ।। ravivad bhrājate śīlaṃ dauḥśīlyaṃ caiva garhitam । nirmalaṃ vītakāntāraṃ nirjvaraṃ vītakāṅkṣi ca ।। śīlapraśastasambuddhairnirvāṇapuragāmikam ।
āyuryāti dhruvaṃ dhīmān nityaṃ śīlenaṃ vṛṃhitam ।। na bibhenmṛtyukāle ca śīlena parirakṣitaḥ । śīlamādyantakalyāṇaṃ sarvasaukhyapravartakam । śīlavān puruṣo dhanyo dauḥśīlyābhirataḥ paśuḥ ।।
tīraṃ naiva samāyānti puruṣāḥ śīlavarjitāḥ । kāryākārya na vindanti tasmācchīlaṃ samācaret ।। śīlavastreṇa ye channāste channāḥ puruṣā matāḥ । śīlena varjitā ye tu nagnāste paśubhiḥ samāḥ ।।
śīlavān puruṣaḥ svagamudyānamiva gacchati । bandhuvanmanyate tatra śīlavān pramāgataḥ ।। śuciśīlasamācārāḥ śubhadharmasamanvitāḥ । devalokopagāsteṣu janāḥ sukṛtakāriṇaḥ ।।
yo na prārthayate kāmān śīlavān puruṣaḥ sadā । guṇāstasya pravardhante śīlena paribṛṃhitāḥ ।। mahārghamuttamaṃ śīlamasmiṃlloke paratra ca । tasmāt prahāya traiguṇyaṃ śīlameva sadā caret ।।
devebhyo rocate taddhi trāṇaṃ śīlaṃ śubhānvitam । bhāvitaṃ paramaṃ dhanyaṃ paralokopagāmikam ।। śīlavān yadi jānīyāt phalaṃ śīlasya yādṛśam ।। śastraṃ sutīkṣṇamādāya vāṇaṃ chindyādihātmanaḥ ।
astropamasya nindyasya abhisaukhyasamanvitam ।। phalaṃ śīlasya vimalaṃ sugatena pradarśitam । ādau śastaṃ tathā madhye nidhane śastameva tat ।। phalaṃ śīlasya vipulaṃ sukhāt sukhamuttamam ।
śīlacaryā paraṃ saukhyaṃ dhanacaryā na tādṛśī ।। narā dhanena hīyante śīlena na kathañcana । śocate puruṣastena pṛthak vā tadvirājate ।। śubhaṃ tasmānmunivaraiḥ praśastaṃ sārvagāmikam ।
udyānamiva gacchanti puruṣāḥ śubhacāriṇaḥ । devalokasamaṃ teṣāṃ saukhyānāmākaraṃ ।। suśīlitasya śīlasya bhakṣitasyāpyanekaśaḥ । phalaṃ vipacyate svargastasmācchīlaṃ samācaret ।।
śīlaṃ svargasya sopānamākaraṃ sukhanirvṛte । śīlavarjī hi puruṣo na kvacit sukhamedhate ।। śīlāmbhasā prasannena viprakīrṇena sarvadā । snātvā gacchanti puruṣā devaloke ca nirvṛte ।
yaddivyamālyābharaṇairdivyaiḥ saukhyaiḥ samanvitāḥ ।। ramate devabhavane tat sarva śubhahetukam । asaṃkhyāni ca saukhyāni vardhamānāni sarvadā ।। labhate puruṣaḥ sarva yaḥ śīlamanuvartate ।
śubhacārī sadā satyaḥ pūjyate so aparājitaḥ ।। śubhena śobhate martyaḥ pūjyate rājabhiḥ sadā । śubhena śobhate martyastasmācchīlaṃ samācaret ।। anekasaukhyajanakaṃ sarvamāśvāsakārakam ।
śīlaṃ sucaritaṃ kārya duṣkṛtaṃ ca vivarjayet ।। ye dānaśīlakarttāraḥ svargatadgatamānasāḥ । teṣāṃ sakalmaṣaṃ śīlaṃ viṣamiśraṃ yathaudanam ।। nānāvidhasya śīlasya rakṣitasyāpyanekaśaḥ ।
śubhakāryavipākāya deveṣu paripacyate ।। śīlāmbhasā prasanneṣu saṅkīrṇeṣu ca sarvadā । snātvā gacchanti manujā devāṃścātyantikaṃ sukham ।। dānaśīlāḥ sadā dāntāḥ sarvabhūtahite ratāḥ ।
jñānayuktā maitracitā gatāste devasammitim ।। hatadoṣāḥ kriyāvantaḥ śīlaratnena bhūṣitāḥ । sarvasattvadayāvantaḥ suralokeṣu te budhāḥ ।। viśuddhakāñcanaprakhyā nirdhmātamalakalmaṣāḥ ।
samyak karma susaṃlagnā devalokeṣu te budhāḥ ।। sarvasattvadayāvantaḥ sarvasattvahitaiṣiṇaḥ । sarvapāpaviraktā ye teṣāṃ vāsaḥ surālaye ।। ahanyahani ye śīlaṃ rakṣanti suparīkṣakāḥ ।
ahanyahani teṣāṃ hi sukhaṃ bhavati naikaśaḥ ।। śīlavājinamārūḍhāḥ puruṣāstattvacintakāḥ । prayānti devabhavanaṃ krīḍāyuktamanekaśaḥ ।। yā krīḍā devabhavane yacca saukhyamanuttamam ।
tat samagrasya śīlasya phalamuktaṃ tathāgataiḥ ।। yaddivyamālyābharaṇā divyāmbaravibhūṣitāḥ । krīḍanti vibudhāḥ sarve tatsarva śubhahetukam ।। padmotpalavane ramye vanopavanabhūṣite ।
svarge ramanti ye devāstat sarva śubhajaṃ phalam ।। yadākāśa ivātasthurdivyaratnavibhūṣitāḥ । virājante amalā devāstacchīlasya mahat phalam ।। yatkānaneṣu ramyeṣu citreṣu puṣpiteṣu ca ।
ramanti giripṛṣṭheṣu surāstacchīlajaṃ phalam ।। svagṛhaṃ hi yathā martyāḥ praviśanti gatavyathāḥ । tathā śīlasamācārāḥ prayānti tridivaṃ narāḥ ।। etat sujīvitaṃ śreṣṭhaṃ yacchīlaparirakṣaṇam ।
maraṇānāṃ paraṃ mṛtyuḥ yacchīlaparivarjanam ।। etān guṇān sadā matvā priyatvamapi cātmanaḥ । śīlaṃ surakṣitaṃ kārya dauḥśīlyaṃ ca vivarjayet ।। śīlacārī sadā dāntaḥ kṣamāvāṃśca sudarśanaḥ ।
sopānamiva cārūḍhaṃ prayātyānandasannidhim ।। phalaṃ śīlasya tu sukhaṃ devalokeṣu pacyate । śīlena plavabhūtena saṃsārāduttaranti ca ।। śīlāmbhasā viśuddhā ye svāyattā dhīracetasaḥ ।
jāmbūnadamayaiḥ puṣpaiste atrārcanti divaukasaḥ ।। ye navādātamanaso nityaṃ śīlena bhūṣitāḥ । te yānti devasadanaṃ yatra saukhyamanantakam ।। saukhyāt saukhyataraṃ yānti narāḥ sukṛtakāriṇaḥ ।
krīḍanti devasadane śīlena paribṛṃhitāḥ ।। śīlasopānamāruhya jñānena paribṛṃhitāḥ । narāḥ prayānti sugatiṃ jñānena ca parāyaṇā ।। suprasannena manasāśīlaṃ yadabhirakṣitam ।
tasya śīlasya śītasva sukhametadupasthitam ।। surakṣitasya śīlasya bhāvitasyāpyanekaśaḥ । pariṇāme sukhībhūtvā nirvāṇaṃ cādhigacchati ।। śīlaṃ rakṣatyupāyena śīlaṃ nayati saṅgatim ।
tasmācchīlaṃ sadā rakṣyaṃ pariṇāmo asya śītalaḥ ।। mṛtyukāle samutpanne śīlavānakutobhayaḥ । na me durgatinā trāṇaṃ śīlaṃ hi trāṇamuttamam ।। kācābhrapaṭalaṃ yasya śīlaṃ bhavati kutsitam ।
sa kutsitena śīlena kutsito jāyate naraḥ ।। śīlamūlena labdhvedaṃ sukhaṃ svargeṣu dehibhiḥ । tṛṣṇākṣayo na bhavati sa paścāt paritapyate ।। tasmācchīlavatā nityaṃ śīlameva viśiṣyate ।
niḥśīlaḥ puruṣo mūḍho na svargamadhirohati ।। pañcakāmopamaṃ divyaṃ yadidaṃ bhujyate sukham । tacchīlasya viśuddhasya prāpyate hi phalaṃ mahat ।। yattejaḥ kāñcanasyāsya meruparvataśālinaḥ ।
tacchīlatejasastejaḥ kalāṃ nārhati ṣoḍaśīm ।। dīpyamānaiḥ sadā śīlaiḥ nirdhātukanakatviṣā । saṃyuktāstridivaṃ yānti paṇḍitā svena karmaṇā ।। hīnamadhyaviśiṣṭasya śīlasya trividhasya vai ।
phalaṃ hi trividhaṃ dṛṣṭaṃ hīnamadhyottamaṃ tathā ।। pramādarahitaṃ śīlamapramādopabṛṃhitam । nityaṃ tat sukhadaṃ dṛṣṭaṃ dharmateyaṃ vyavasthitā ।। śīlodbhavā yā vimalā prabhā bhavati dehinām ।
na sā sūryasahastrasya saṃyuktasya bhaviṣyati ।। śīlaṃ saptavidhaṃ ramyaṃ yo rakṣati narottamaḥ । sa kāmaṃ bhuñjati phalaṃ sugatena ca deśitam ।। śīlacaryā samāśritya samyagdarśanatatparaḥ ।
martyalokād divaṃ yānti na kaṣṭaṃ tapacāriṇaḥ ।। yacchīlaṃ śīlasaṃsparśa pariṇāme api śītalam । niṣevate sadāmūḍhaḥ sa paścāt paritapyate ।। śīlaṃ saptavidhaṃ dhanyamavisaṃvādakaṃ padam ।
śīlena rakṣitaḥ puruṣo devānāmantikaṃ gataḥ ।। yathā pakṣairdṛḍhaiḥ pakṣī svedacchatraṃ nihanti । tathā naro dṛḍhaḥ śīlairdevalokāya kalpyate ।। śrutimātraṃ ca ramyād ramyataraṃ ca tat ।
labhate puruṣaḥ kartā phalaṃ śīlasya śobhanam ।। dānaśīlataporatnaṃ hṛdayaiśca samāśritam । devatā vā manuṣyo vā labhate paramaṃ padam ।। antarbahiśca niḥsārāḥ puruṣā dharmavarjitāḥ ।
saṃsārāt phalakāṅkṣibhyaḥ saddharmo na rocate ।। antarbahiśca ye sārāste narā vastuto dṛḍhāḥ । ye dharmacāriṇaḥ śāntāḥ parasattvahitaiṣiṇaḥ ।। na ketakī campakapuṣpagandhā, tamālake nāgarucaśca gandhaḥ ।
prayānti gandhā hiṃ yathā sureṇa, anuttaraḥ śīlavatāṃ sugandhaḥ ।। tasmācchīlaṃ sadā kārya dānajñānatapodhanaiḥ । dauḥśīlyaṃ ca sadā varjyaviṣaśastrānalopanam ।। evaṃ surakṣitaṃ śīlaṃ narān nayati saṅgatim ।
na hi śīlādṛte kaścit padaṃ sukhamavāpnute ।। tasmād devaguṇaṃ matvā śīlameva sadācaret । na śīlasadṛśaṃ kiñcidanyat trāṇamihāsti vai ।। ।। iti śīlavargastrayoviṃśaḥ ।।
kṣāntyā vibhūṣitaḥ jīva bhūṣito netarairdhanaiḥ । dhanaṃ vinā samāyāti kṣāntiṃ naiva kathañcana ।। kṣamāvān puruṣaḥ sarvapriyo bhavati dehinām । pūjyate daivatairnityaṃ tasmāt kṣāntiḥ parantapa ! ।।
kṣamāvān puruṣaḥ sarvaiḥ krodhadoṣairvivarjitaḥ । yaśasā pūjyate nityamiha loke paratra ca ।। kṣāntirdhanaṃ dhanaṃ śīlaprajñāvardhanameva ca । dhanānyanyāni śastāni na hitasya kathañcana ।।
pūjyate satataṃ sadbhiryaśasā caiva pūjyate । kṣamāvān puruṣaḥ sarvastamāt kṣāntiparo bhavet ।। kṣāntiḥ krodhaviṣasyāsya bheṣajaṃ paramaṃ matam । kṣāntyāvināśitaḥ krodho anarthāyopajāyate ।।
jñānaśīlābhibhūtānāṃ bāliśānāṃ viśeṣataḥ । pratīpakārya kurute kṣāntirmārganidarśikā ।। sa dharmadhanahīnānāṃ bhramatāṃ gatipañcake । yeṣāṃ kṣāntimayaṃ dravyaṃ te loke dhaninaḥ smṛtāḥ ।।
tamonicayakāntāre dṛḍhakrodhena dustare । kṣāntyā yathā smṛtāḥ sadbhistaranti khula mānavāḥ ।। saddharmapāṭhanaṣṭānāṃ deśikā kṣāntiruttamā । apāyabhayabhītānāṃ na bhayaṃ kṣāntirucyate ।।
sukhāvahā sadā nṛṇāṃ duḥkhasya ca vighātikā । kṣemasamprāpikā nityaṃ viśvāsaguṇakārikā ।। śubhāsti nāyikā dhanyā hyaśubhebhyo vivarjitā । mokṣasaṃdeśikā puṃsāṃ saṃsārabhayanāśikā ।।
svargasopānabhūtā sā narakāgnivināśikā । trāyate pretalokātsā tiryagyonau tathaiva ca ।। sā guṇaudhaiḥ sadā pūrṇā śivā bhavati dehinām । sā praśaste sukhe prāpte kṣāntiḥ kāryā prayatnataḥ ।
sarvalokasya māteva sanmārgāmṛtadīpikā ।। ।। iti kṣāntivargaścaturviṃśaḥ ।। deśakālopapannasya kriyātithyocitasya ca । nyāyenārabhyamāṇasya vīryasya sakalaṃ phalam ।।
nyāyadeśakriyāhīnā adharmeṇa vivarjitāḥ । sīdanti kāryanikarā vīryeṇa parivarjitāḥ ।। dhyānenārabdhavīryeṇa mokṣaṃ gacchanti paṇḍitāḥ । bhavakṣipta ivākāro devaloke prayānti ca ।।
yānyārabdhāni kāryāṇi vīryavad balinā nṛṇā । tāni tāni prasiddhāni vipulāni bhavanti ca ।। ye arthā lokottare siddhā ye ca lokeṣu sammatāḥ । te vīryeṇa prasādhyante vīryahīnā na jātu vai ।।
mandavīrya cirotsāhaṃ saddharmeṇa vivarjitam । naro viśati lokaṃ śaśāṅkamiva kalmaṣam ।। āryāṣṭāṅgena mārgeṇa na jñānaparipālitaḥ । vīryavattāmahotsāho prayāti paramāṃ gatim ।।
vīryaṇāvāpyate bodhiḥ svavīryeṇa tathā mahī । arhattvaṃ vīryavadbhiśca tasmānnāgnisamā gatiḥ ।। tasmād devān guṇān matvā vīryavān niyatendriyaḥ । vīryārambhe matiṃ kuryārnnāsti vīryasamarthanam ।।
vīryārthī smṛtimān yaśca naro jñānaparāyaṇaḥ । prayātyanuttamaṃ sthānaṃ jarāmaraṇavarjitam ।। ।। iti vīryavargaḥ pañcaviṃśaḥ ।। asaṃsaktamaternityaṃ nityaṃ dhyānavihāriṇaḥ ।
viśuddhamanaso nityamekāgrabhiratasya ca ।। yasyaikāgrakaraṃ cittaṃ tasya doṣā na bādhakāḥ । sa doṣabhayanirmuktaḥ svastha ityabhidhīyate ।। ekāgrābhiratañceto vivekamanudhāvati ।
sarvatarkavinirmuktaḥ svastha ityabhidhīyate ।। yasya cittaṃ dhruvaṃ śāntaṃ nirvāṇābhirataṃ sadā । na tasyendriyajā doṣā bhavasya śubhahetavaḥ ।। yacca dhyānakṛtaṃ saukhyaṃ yacca samādhijam ।
cittaṃ tatsarvamekāgramate bhavati dehinaḥ ।। ekārāmasya yatino yat sukhaṃ jāyate hṛdi । yat saukhyamativijñeyaṃ na saukhyaṃ laukikaṃ matam ।। ekāgrābhirataṃ cittaṃ viśuddhākṛtameva ca ।
doṣajālavinirmuktaṃ śāntiṃ samadhigacchati ।। ekāntamanasā nityaṃ saṃkṣiptendriyapañcakaiḥ । tṛṣṇāgninātivṛddhaṃ ca hanti jñānāmbhasā budhaḥ ।। tasya tṛṣṇāvimuktasya viśuddhasya sukhaiṣiṇaḥ ।
akṣayaṃ cāvyayaṃ caiva padaṃ hi sthitamagrataḥ ।। vitarkakuṭilaṃ ceto yatra yatropapadyate । ekālambanayuktena dhārya tena samādhinā । tasmādetat paraṃ vartma nirvāṇapuragāmikam ।।
etadagraṃ manaḥ kṣutvā hanyādarisamūhakam । mano hīdaṃ vinirgṛhya vetti dhyānajairdṛḍhaiḥ ।। । prayānti paramaṃ sthānamaśokaṃ hatakilviṣam ।।
nirviṣaskasya tuṣṭasya nirāgasyāpi dhīmataḥ yat sukhaṃ dhyānajaṃ bhāti kutastasyopamā parā ।। etatsāraṃ sudhīrāṇāṃ yogināṃ pāragāminām । yadevedaṃ manaḥ śrutvā prayānti padamacyutam ।। ।। iti dhyānavargaḥ ṣaḍviṃśaḥ ।।
dharmānusāriṇī prajñā vīryeṇa parivṛṃhitā । samādhibalasaṃyuktā māteva hitakāriṇī ।। sā hi santrāyate sarvān puruṣān gatipañcakāt । na mātā na pitā tatra gacchantamanugacchati ।।
prajñāśikharamāruhya śīlakandaraśobhanam । bhavadoṣamidaṃ sarva paśyati bhūṣaṇaḥ ।। indriyāṇīndriyārthebhyo yadā vindanti tatpadam । tadā samādhinā jñāna bhavasāgaramuttaret ।।
dānaśīlatapodhyānairjñānamevāgramucyate । apavargād yadā jñānaṃ jñānaśīle sukhāvahe ।। cakṣuṣāṃ ca parā dṛṣṭā prajñoktā sunirmalā । mārgāṇāṃ cāṣṭamo mārgaḥ śivaḥ proktastathāgataiḥ ।।
caturṇā caiva satyānāmagre dve tu prakīrtite । bālānāṃ ca sadā dṛṣṭaṃ prajñābalamihottamam ।। jñānaśastreṇa tikṣṇena latā chedyā durāsadā । hantavyā doṣanivahāśchettavyā janmapaddhatiḥ ।।
amṛtānāṃ paraṃ jñānaṃ śreyasāṃ nidhiruttamam । na jñānācca paraṃ bandhurna jñānāddhanamuttamam ।। jñānaśīlayutāvṛddhā vītarāgā gataspṛhāḥ । sevitavyāḥ sadā santastattvamārganidarśakāḥ ।।
prajñāvajreṇa tīkṣṇena mahodayavasena ca । mahāyogarathārūḍhaḥ kleśādīn pravidārayet ।। ।। iti prajñāvargaḥ saptaviṃśaḥ ।। kleśakṣayāt paraṃ saukhyaṃ kathayanti manīṣiṇaḥ ।
eṣa nirvāṇago mārgaḥ kathitastattvadarśakaiḥ ।। tatpadaṃ śāśvataṃ juṣṭaṃ kathayanti tathāgatāḥ । yatra janma na mṛtyurna vidyate duḥkhasambhavaḥ ।। vibhūtasyāpramattasya śāntasya vanacāriṇaḥ ।
alolupasya vīrasya nirvāṇasya vibhūtayaḥ ।। mitrāmitraprahīṇasya bhavarāgavivarjinaḥ । viṣayeṣvapramattasya nirvāṇaṃ nātidūrataḥ ।। śubhakāryeṣu saktasya maitrīkāruṇyabhāvinaḥ ।
saṃsārabhayabhītasya nirvāṇaṃ nātidūrataḥ ।। kleśakṣayavidhijñasya nairātmyasyāpi tasya ca । kausīdyāccaiva muktasya nirvāṇaṃ nātidūrataḥ ।। catuḥsatyavidhijñasya tridoṣavadhasevinaḥ ।
vaśyendriyasya śāntasya nirvāṇaṃ nātidūrataḥ ।। sukhaduḥkhamayaiḥ pāśairyasya ceto na hanyate । sa doṣabhayanirmuktaḥ pārago munirucyate ।। puruṣo apāyabhīruśca pramādabalavarjakaḥ ।
śubhakārī śubhānveṣī nirvāṇamadhigacchati ।। ।। iti nirvāṇavargo aṣṭāviṃśaḥ ।। satyāni catvāri śivāni tāni, subhāvitānyeva samīkṣya vidvān । sucintako jātijarābhayebhyaḥ, pramucyaye pāramupaiti śāntaḥ ।।
acintako yastu vibhūtabuddhiḥ kāmeṣu sakto bhavabhogabaddhaḥ । sa bandhanaiḥ kāmamayairnibaddho, na mucyate jātijarābhayebhyaḥ ।। vicintya yo duḥkhamidaṃ viśālaṃ, na khedamāyāti bhavārṇavebhyaḥ । sa kāmavāṇairnihato hi mūḍhaḥ, kaṣṭāmavasthāṃ narake api yāti ।।
ābhyantaraṃ kṣemasukhaṃ ca hitvā, kiṃ kāmabhogābhiratā hi bālāḥ । naite bijānanti bhayaṃ ca tīvramabhyeti mṛtyurjvalanaprakāśaḥ ।। anityaduḥkhaśūnyo ayamātmā kārakavarjitaḥ । saṃsāraḥ kathito buddhaiḥ tattvamārgapradarśakaiḥ ।।
tena sarvamidaṃ tattvajñānaṃ jñeyaṃ samāsataḥ । jñānajñeyavinirmuktaṃ tṛtīyaṃ nopalabhyate ।। antapāravidhijño yaḥ ṣoḍaśākāratattvavit । ūrdhvagatividhijño hi kṣāntitattvavicakṣaṇaḥ ।।
agralokaikadharmajñaḥ samanantaratattvavit । sa dharmatāmanuviśed yathā na vikampate ।। dvayopāyavinirmukto naṣṭān nāśayate muhuḥ । naṣṭapāpagatirvīraḥ strotāpanno nirucyate ।।
srotāṃsya kuśalā dharmā jīryante pāpagāminaḥ । mokṣāgninā pratapyante srotāpanno bhavatyataḥ ।। prasrabdhijaṃ mahodarkamuktaṃ saṃsāramokṣakam । tṛṣṇākṣayasukhaṃ dṛṣṭaṃ satyataḥ sukhakārakam ।।
nāvabadhnāti yaṃ tṛṣṇā na vitarkairvihasyate । samprāptabhavapārastu sukhī bhavati sarvadā ।। anyonyaphalasambhūta sarvataḥ sampravartate । tadeva kāraṇaṃ jñeyamāryamārgacatuṣṭayam ।।
āryasatyeṣu viditaḥ puruṣo vidyate dhruvam । viṣayeṣu hi saṃghuṣṭaṃ jagad bhramati cakravat ।। sa mārgo deśakaḥ śreṣṭho yo mārgo bhāṣitaḥ śivaḥ । yena mārgeṇa prācīnā yātā manīṣiṇaḥ ।।
sujīvitaṃ bhavet tasya yasya buddhau sthitaṃ manaḥ । nahi buddhivinirmuktaṃ jīvitaṃ jīvitaṃ bhavet ।। sujīvitaṃ bhavet tasya yasya dharme sthitaṃ manaḥ । nahi dharmavinirmuktaṃ jīvitaṃ jīvitaṃ bhavet ।।
sujīvitaṃ bhavet tasya yasya saṅghe sthitaṃ manaḥ । nahi saṅghavinirmuktaṃ jīvitaṃ jīvitaṃ bhavet ।। sujīvitaṃ bhavet tasya yasya satye sthitaṃ manaḥ । nahi satyavinirmuktaṃ jīvitaṃ jīvitaṃ bhavet ।।
sujīvitaṃ bhavet tasya yasya mārge sthitaṃ manaḥ । nahi mārgavinirmuktaṃ jīvitaṃ jīvitaṃ bhavet ।। nirvāṇagamane yasya nityaṃ buddhiravasthitā । sa doṣādeva nirmukto na devaḥ krīḍati svayam ।।
yā bhavavyāpinī krīḍā nityamekāgracetasaḥ । sā sukhodbhāvikā krīḍā na krīḍā rāgakārikā ।। sukhādīniha satyāni yathā dāntena vindati । tadā kṣemaṃ śivaṃ sthānaṃ prāpnoti puruṣottamaḥ ।।
।। iti mārgavarga ekonatriṃśaḥ ।। yo hinasti na bhūtāni mitravettā sadākṣayaḥ । pitṛvat sarvabhūtāni lokastamanupaśyati ।। adattādānavirato nityaṃ jñānī jitendriyaḥ ।
praśāntadehakarmā tīrṇasambhavasaṅkramaḥ ।। nāpyālekhyagatā nāpi cakṣuṣā sā nirīkṣyate । hatakāmo dṛṣṭasatyo muktastādṛśa ucyate ।। samaloṣṭāśmakanakaḥ vītaśokaḥ samāhitaḥ ।
na kleśoragasampṛktaḥ sa saukhyaṃ dhruvamāpnuyāt ।। arthānarthasamo yasya lābhālābhau tathaiva ca । sukhaduḥkhasamāyuktaḥ bhikṣuḥ sa khalu kathyate ।। mitrāmitraprahīṇo yaḥ samacetā jitendriyaḥ ।
vibheti yo na viṣayaiḥ vijñeyastādṛśo yatiḥ ।। viṣamatvāddhi viṣayān dveṣṭi dhīro gatavyathaḥ । na tasya dūre nirvāṇaṃ samyaksambuddhadeśitam ।। udayavyayatattvajñaḥ samyagdṛṣṭiralolupaḥ ।
himavāniva niṣkramya saṃsārānmuktahetukaḥ ।। tṛṇacandanatulyo hi samatṛṣṇāmbarāśinaḥ । sa kauśeyasaṅghaṭitatṛṣṇayā naiva bādhate ।। lābhasatkārasantuṣṭaḥ santuṣṭastṛṇasaṃstaraiḥ ।
vahnivallābhasatkāraṃ yaḥ paśyati sa paśyati ।। vāhyate yo na viṣayaistṛṇanadyā na vāhayate । svakarmaphalatattvajñaḥ sa bhikṣurbuddhadeśitaḥ ।। nātītaṃ śocate yo hi buddhayā gataspṛhaḥ ।
pratyutpannakriyāyogī na buddhistasya lipyate ।। nirvāṇe matiryasya dharme nityaṃ sthitā bhavet । na vartate sa saṃsāre śukladharmasamāvṛtaḥ ।। nāvilaṃ kriyate yasya cittaṃ vidyāgnikalpayā ।
dāruvadviṣayā yasya tasya duḥkhaṃ na vidyate ।। indriyāṇi vaśe yasya cendriyeṣu vaśānugaḥ । hriyate yaḥ pumarthaino nikaṣastādṛśo muniḥ ।। sādhuvaddhimano yasya kṣamāvān priyadarśanaḥ ।
prahlādayati cetāṃsi sa nṛṇāṃ śaśivanmuniḥ ।। aruṇābhirato yastu harmyāgreṣu na rajyati । santuṣṭaḥ pāṃśukūlena bhikṣurbhikṣārato bhavet ।। śānto dāntaḥ sudhīrarthāt tattvavit sukhaduḥkhayoḥ ।
sa yātyuttamamadhvānaṃ yatra gatvā na śocati ।। ṛjumatpātakānyasya nityaṃ dhyānaparāyaṇaḥ । prākṛtaiśca malai sa yogī satyavartmani ।। sarvendriyavighātī yaḥ sarvabhūtahite rataḥ ।
śānto dāntendriyaḥ svastho bhikṣurbhavati tādṛśaḥ ।। ṣaḍindriyarathārūḍho rāgaśatrunivārakaḥ । prajñādhīraḥ kriyāvān yaḥ sa śāntipadamaśnute ।। araṇyavāsī santuṣṭo bhūmivāsī samāhitaḥ ।
dhunāti pāpako dharmaścāyurmeghānivāmbaraḥ ।। śubhaṃ vā dehakarmāntaḥ śubhacaryāsu saṃrataḥ । tattvadṛṣṭiḥ kriyādakṣo nāśayanmārasādhanam ।। rāgātyaye na bādheta śubhacittaṃ gatālayam ।
maitryā kāruṇyabahulo bhikṣurnairyyāṇike sthitaḥ ।। yasya rūpādayo neṣṭā viṣayā bandhahetave । sa yāti paramāṃ śāntiṃ yatra gatvā na śocyate ।। hetupratyayatattvajñaḥ sūkṣmārthe kṛtaniścayaḥ ।
mokṣasrotasyabhiratastṛṣṇayā naiva rajyate ।। yo nādatte aśubhaṃ karma śubhakarmarataḥ sadā । candrāṃśunirmalagatiryogī bhavati tādṛśaḥ ।। pradahan pāpakān dharmān śuṣkendhanamivānalaḥ ।
vibhrājate tribhuvane muktapāyo gatavyathaḥ ।। mokṣe asti yasya tu mano na saṃsāre kathañcana । nāsau badhnāti saṃsāre muktaḥ pakṣī yathāmbare ।। vedanodayatattvajño vedanāphalaniścayaḥ ।
sa mukta iti vijñeyastattvavid ṛtavāṃśca saḥ ।। tathāpyete sukhaduḥkhe mṛṣṭāmṛṣṭairna lipyate । dīptaṃ paśyati saṃsāraṃ yaḥ sa yogī satāṃ mataḥ ।। athāmūḍhamatirnityaṃ nityaṃ dharmaparāyaṇaḥ ।
bhikṣuvṛttāvabhirato bhikṣurbhavati tādṛśaḥ ।। na tṛptirdarśanārāmaiḥ sādhūnāṃ darśane ratiḥ । niṣkrāntagṛhakalmāṣo bhikṣurbhavati tādṛśaḥ ।। na nṛtyagītasandarśī ca punarīkṣate ।
saṃrakṣito śmaśāneṣu bhikṣurbhavati tādṛśaḥ ।। ekāhaṃ paramaṃ piṇḍamādatte anyatra kāṅkṣati । tribhāgakukṣisantuṣṭo bhikṣurbhavati tādṛśaḥ ।। vastrottamavivarjī yaḥ pāṃsukūleṣu rajyate ।
muktāhāravihāro yo bhikṣurbhavati tādṛśaḥ ।। karmāṇyārabhate yo na nirāśaḥ sa ca karmasu । niruddhako noparato bhikṣurbhavati tādṛśaḥ ।। kāyakoṭivinirmukto mohadhvāntavivarjitaḥ ।
aliptaḥ pāpakairdharmaibhikṣurbhavati tādṛśaḥ ।। sarvāśayajanānītaḥ sarvāśayavivarjitaḥ । sarvāśayavinirmukto bhikṣurbhavati tādṛśaḥ ।। āryāṣṭāṅgena mārgeṇa nirvāṇapurataḥ sthitaḥ ।
sarvārthadharmatā hyeṣā bhikṣurbhavati tādṛśaḥ ।। śāntendriyo dṛḍhamatiḥ kāmapākavivarjitaḥ । ekāgrasaṃsthitamanā bhikṣurbhavati tādṛśaḥ ।। bhūmisaṅkramaṇajño yo bhūmitattvanidarśakaḥ ।
bhūmeḥ parāparajño yo bhikṣurbhavati tādṛśaḥ ।। sambhavāsambhavān dharmān hetupratyayasambhavān । jānīte vidhivat sarvān bhikṣurbhavati tādṛśaḥ ।। brahmacārī ṛtujñānī styānamiddhavivarjitaḥ ।
kalpodagro avanau dakṣo bhikṣurbhavati tādṛśaḥ ।। śamasthovipaśyanāśca caturdhyānarataśca yaḥ । ālaye muditārāmo bhikṣurbhavati tādṛśaḥ ।। pakṣiṇo gaganasthasya chāyevānugataḥ sadā ।
saddharmasyānujīvī sa bhikṣurbhavati tādṛśaḥ ।। kleśopakleśabadhakaḥ samadarśī śubhānvitaḥ । anāpānavidhijño yo bhikṣurbhavati tādṛśaḥ ।। anukramavidhijño yo yogavit tattvadarśakaḥ ।
pārāpāravidhijño yo bhikṣurbhavati tādṛśaḥ ।। yo na hṛṣyati harṣeṣu bhayeṣu na bibheti ca । mukto harṣabhayodvegairbhikṣurbhavati tādṛśaḥ ।। janmamaraṇatattvajñaḥ surāsuranamaskṛtaḥ ।
parāvarajñaḥ sattvānāṃ bhikṣurbhavati tādṛśaḥ ।। saṅghāṭimātrasaṃhṛṣṭaḥ sañcayeṣu na rajyate । alpeccho brahmacārī yo bhikṣurbhavati tādṛśaḥ ।। ekāśī vṛkṣamūle yaḥ sadā dhyānaṃ samīhate ।
lābhasatkāravirato bhikṣurbhavati tādṛśaḥ ।। upekṣākaruṇārāgo mokṣadoṣavivarjitaḥ । nirdagdhadoṣasarvasvo bhikṣurbhavati tādṛśaḥ ।। mandavīryakusīdānāṃ bhikṣūṇāṃ darśanāya ca ।
nānyayogābhirakto yo bhikṣurbhavati tādṛśaḥ ।। na śayyāsanasambhogī bhikṣurbuddhena bhāṣitaḥ । kausīdyabhirato yastu nāsau kalyāṇamarhati ।। kleśānāṃ mūlapākaṃ hi kausīdyaṃ yasya vidyate ।
tasya duḥkhaṃ mahāghoraṃ saṃsāre sampravartate ।। kausīdyameva yasyāsti tasya dharmo na vidyate । kevalaṃ vastramātreṇa abhikṣuḥ' sa iti kathyate ।। nādhyāpane ratiryasya na dhyānenāśu rakṣati ।
kevalaṃ vastumātreṇa bhikṣurbhavati tādṛśaḥ ।। vihārābhirato yastu na rato dharmagocare । strīmadyalolupamatibhikṣurasti na tādṛśaḥ ।। pāpakarmaṇi ।
sa bhikṣurdeśito buddhaiḥ na bhoktā svakagocare ।। varamāśīviṣaviṣaṃ kathitaṃ tāmrameva ca । bhuktasyātyantaduḥśīlairadhikaṃ pāpabhojanam ।। yo hi nārhati piṇḍāya nāsau piṇḍāya kalpate ।
yasya piṇḍikṛtāḥ kleśāḥ sarpā iva vileśayāḥ ।। sa bhikṣuḥ piṇḍabhojī syānna strīdarśanatatparaḥ । bandhakaṃ yadi cātmānaṃ kṛtvā paraśubhakṣatim ।। kathaṃ sa bhikṣurvijñeyaḥ saṅgharatnapradūṣakaḥ ।
yasyeṣṭā lābhasatkārā viṣayā yasya sammatāḥ ।। nāridarśanasākāṅkṣī na bhikṣurna gṛhīva saḥ । rājaseviṣu sṛṣṭāśo madyapaḥ krodhanastathā ।। sadā bhikṣurbañcayate dāyakānnanu cetasā ।
upāyanānyupādāya rājadvārāśritā hi ye । saṃrabdhā gṛhibhiḥ sārdha yathā nāgā vanāśritāḥ ।। tasmāt tāneva puṣṇanti vāterṣyāste samāgatāḥ । putradārān parityajya ye śāntā ratnamāśritāḥ ।।
prahāya doṣān yo bhikṣurasti darśanatattvavit । rūpādiskandhatattvajño mokṣāya yatate sadā ।। dharmāvabodhābhirato dhyānārāmavihāravān tattvalakṣaṇasambodhāt prāpnuyāt padamavyayam ।। maitryārāmo hi satatamudyukto dharmagocare ।
tattvalakṣaṇatattvajño bhikṣurbhavati tādṛśaḥ ।। yoniśastu matiryasya kāmakrodhairna hanyate । sa bhikṣuriti vijñeyo viparītastato anyathā ।। sarvabhūtadṛḍhaḥ śāntaḥ sarvasaṅgativarjitaḥ ।
sarvabandhananirmukto bhikṣurbhavati tattvavit ।। karmaṇi yasya vijñānaviṣayairyo na hanyate । nirmalaḥ syāt kanakavat santuṣṭo bhikṣurucyate ।। priyāpriye mano yasya na lepamanugacchati ।
saṅkalpānāṃ vidhijño yaḥ sarvapāpavivarjitaḥ ।। anyasaṃduṣṭacarito dharmaśīlo jitendriyaḥ । ahīnasatvo matimān bhikṣurbhavati tādṛśaḥ ।। śāstre śāstrārthavijñāne matiryasya sadā ratā ।
na pānabhojanarataḥ sa bhikṣuḥ śāntamānasaḥ ।। vanāraṇyavihāreṣu śmaśāne tṛṇasaṃstare । ramate yasya tu mano bhikṣurbhavati tādṛśaḥ ।। doṣāṇāṃ karmatattvajñaḥ phalavit pariśeṣataḥ ।
hetupratyayatattvajño bhikṣuḥ syād vītakalmaṣaḥ ।। kilviṣakāntāro hatadoṣo jitendriyaḥ । punarbhavavidhijño yo bhikṣuḥ śāntamanāḥ ।। notkarṣo hṛṣṭahṛdaye nindayā naiva rūṣyati ।
samudratulyagāmbhīryo yogavān bhikṣurucyate ।। āveṇiko dṛḍhamatiḥ sūkṣmavādī na lolupaḥ । kāmavādī samo dakṣaḥ sa bhikṣuḥ śānta ucyate ।। kāmadhātūpagān hetūn rūpadhātau tathaiva ca ।
āruṣyeṣu ca tattvajñaḥ śāstrā bhikṣuḥ sa ucyate ।। na laukikakathāsaktaḥ śatrudoṣabadhe sadā । viṣavad yasya viṣayāḥ sa bhikṣurdeśito budhaiḥ ।। śuddhā yasya kāmeṣu matirbhavati nityaśaḥ ।
sa nirmuktamatirbhikṣurmuktaḥ saṃsārabandhanāt ।। dhyānādhyayanakarmaṇyaḥ kausīdyaṃ yasya dūrataḥ । hitakārī ca sattvānām āraṇyo bhikṣurucyate ।। praśnottaramatiryasya pratibhāvan jitendriyaḥ ।
sa dharmaḥ kathito jñeyo viparītastṛṇaiḥ samaḥ ।। kāyamānasabhīryasya sarvadā naiva khidyate । sarvakṛtyakaro jñeyo yaḥ saṅghāya ca tatparaḥ ।। na parārtha na lobhārtha yaśo artha kurute na tu ।
saṅghakārye matiryasya sa muktaḥ sarvabandhanaiḥ ।। na svargārtha matiryasya lābhārtha yaśase na vā । nirvāṇārtha kriyā sarvā sa bhikṣuḥ srota ucyate ।। pāpebhyo nityavirataḥ satkṛtyeṣu rataḥ sadā ।
na pāpamitrasaṃsargī bhikṣuḥ syād buddhaśāsane ।। maitryā bhāvitacittasya dakṣasya ṛjucetasaḥ । śikṣāpadeṣu raktasya nirvāṇaṃ nātidūrataḥ ।। jarāmaraṇaśīlasya saṃsāravimukhasya ca ।
dhyāne api na pramattasya nirvāṇaṃ nātidūrataḥ ।। anityatāvidhijñasya śūnyatāvatkriyāvataḥ । dhyānotkarṣavidhijñasya nirvāṇaṃ nātidūrataḥ ।। dhīro ayamagracoro ayaṃ yo ayaṃ bhikṣurasaṃvṛtaḥ ।
antaḥpurīvarasrāvī bahiścīvarasaṃvṛtaḥ ।। yathā yatnamayo rāśiḥ sarvo asāraśca durbalaḥ । evaṃ sañcarati rikto vitatho bhikṣuvādikaḥ ।। sa nārakeyo duḥśīlaḥ saṅgharatnabahiṣkṛtaḥ ।
kāyasya bhedānnarakaṃ nīyate cittavañcitaḥ ।। vañcito dharmavinayād yāti tat svena karmaṇā । malinastamasā baddho duḥkhabhāgī bhaviṣyati ।। aprāvṛtaḥ śubhadhaman nagnaḥ sādhujugupsitaḥ ।
nayate narakaṃ ghoraṃ yathā dharmabahiṣkṛtaḥ ।। aśobhanasya nicayo duḥkhadvāramanāvṛtam । saṃsārabandhanaṃ tīvraṃ dauḥśīlyamiti kathyate ।। asaṃvareṇa yo dagdhaḥ sa dagdho vahninā bhṛśam ।
tasya saṃvarakṣīṇasya vinipāto dhruvaṃ sthitaḥ ।। manasā saṃvarasthena svācāraiḥ saṃvarāyate । samūḍhacaryāmāruhya narakāyopakalpate ।। aśubhaṃ vardhate tasya divārātrau ca sarvataḥ ।
yasya śīlamayaṃ ratnaṃ dauḥśīlyena nivāritam ।। dharmaśūnyasya riktasya tamasā saṃvṛtasya ca । vidyate asaṃvarastasya yo na śaucāya kalpate ।। asaṃvaramayaḥ pāśo malinaḥ sādhuvarjitaḥ ।
ākarṣati sa duḥśīlān pāpiṣṭhān śīlavarjitān ।। asaṃvaraiśca dauḥśīlyaiḥ pāpaiśca saha saṅgatiḥ । dūtakā narakasyaite kāmānāmapi sevakāḥ ।। asaṃvṛtaprasūtasya capalasya viśeṣataḥ ।
pāpakarmābhiyuktasya narakaṃ nātidūrataḥ ।। kimete nāvagacchanti karmaṇāṃ sadṛśaṃ phalam । akṣipātāya mūḍhāya durmatau vimohitāḥ ।। ahanyahani vardhante pāpanadyo durāsadāḥ ।
duḥkhormimālāścapalāḥ pāpiṣṭhajanahāriṇaḥ ।। na teṣāṃ sukaraṃ janma na teṣāṃ sukaraṃ manaḥ । aśīlāḥ puruṣā ye vā śukladharmavivarjitāḥ ।। atyuccaśca śubho mārgaḥ sa adharma' iti kathyate ।
taṃ prāpyamanujaḥ śīghraṃ prayāti padamacyutam ।। tato apavādāḥ sādhyante śaktimantaḥ sukhāstu ye । saṃvarasya sadā dāsāsteṣāṃ duḥkhaṃ na vidyate । dauḥśīlyaparamo hyeṣa malinīkurute nṛṇām ।।
ye śaikṣyapadavibhraṣṭā bhāgino narakasya te । evaṃ jñātvā naraḥ sarva saṃvaraṃ pratipadyate ।। bhavārṇasya sarvasya setubhūto hi saṃvaraḥ । śuddhājīvaviśuddhasya śāntavaktrasya karmaṇaḥ ।।
dhyāyino vipramuktasya nirvāṇaṃ nātidūrataḥ । dhūrdharasyāpramattasya śmaśānavanasevinaḥ ।। śāyino bhūtale nityaṃ nirvāṇaṃ nātidūrataḥ । pāṃśuśayyāvalambāṃsapātamekaṃ sajarjaram ।।
santoṣaḥ phalamūlaiśca sa sukhī buddhasambhavaḥ । vipramuktasya kāmebhyaḥ santoṣo hītarasya ca ।। savimuktakacittasya nirvāṇaṃ nātidūrataḥ । kuhakāmalamuktasya rajo vā tasya tāyinaḥ ।।
ākāśasamacittasya nirvāṇaṃ nātidūrataḥ । bahubaddhapadairyuktā vijñeyā cārikā ।। nāśikā brahmacaryasya nirvāṇagatiduḥkhikā । sevyate yā janairnityaṃ prākṛtaiḥ śīlavarjitaiḥ ।।
ajastraṃ parivarjyā sā dhyāyibhistattvadarśibhiḥ । daurbalyamūlamekā sā manaskārapraṇāśikā ।। nāśinī brahmacaryasya narakasya pradarśikā । bhraṃśikā svargamārgasya duḥkhasāgaraśoṣikā ।।
dūtikā pretalokasya tiryagyoninipātikā । nāmnā saṅgaṇikā sevā saṃsāre bandhamātṛkā ।। dhyānādhyayanaśaktaiva varjyā nityaṃ hi bhikṣubhiḥ । dhyānādhyayananirmukto nimittābhirataḥ sadā ।।
vivarjitaḥ śubhairdharmairapāpagamanāya saḥ । svadharma yaḥ parityajya paradharmeṣu rajyate ।। dharmadvayaparibhraṣṭo vinipātāya kalpate । svagṛhaṃ yaḥ parityajya paraveśyāni tiṣṭhati ।।
sadāyaṃ lāghavaṃ yāti nidhanaṃ cāśu gacchati । tathā yo vimatirbhūto vidvanmānī janecchayā ।। svadharmaviratiṃ kṛtvā paradharmeṣu vartate । adharme cāśayastasya paraliṅgopajīvinaḥ ।।
tṛṇavidyābhilipto ayaṃ pretaḥ pāpeṣu pacyate । yaśo antaṃ padamāsthāya pāpakarmaṇi vartate ।। śaśvat sa patito dṛṣṭaḥ śāsanāntāt pravartate । nispṛhaḥ kāmacaryāsu nirāmodaḥ pravarjitaḥ ।।
ārabdhavīryaḥ santuṣṭo dhyāyī bhikṣurihocyate ।। na ca kāmeṣu saṃsakto nityāhāravihāravān । kāṣāyasaṃvṛtaḥ kṣauro nāsau bhikṣurihocyate ।। nimittabodhako nakṣatragaticintakaḥ ।
rājasevāpramattaśca na sa bhikṣurihocyate ।। vaidyakarmāṇi kurvaśca śruti saṅgrathanaṃ tathā । saṅkīrṇā dinacaryā ca kurvan bhikṣuḥ praṇaśyati ।। dhyānādhyayanavidveṣī rataḥ saṅgaṇikāsu ca ।
lobhasatkāralābhaṃ ca kurvan bhikṣuḥ praṇaśyati ।। suvarṇadhātusaṃsakto bahumitraratiśca yaḥ । anyalābhābhilāṣito bhikṣuḥ patati śāsanāt ।। tapasaḥ saṅganirmukto na pāpagaṇasevakaḥ ।
saktūdakena santuṣṭaḥ sa bhikṣurniṣṭhuraḥ smṛtaḥ ।। āgatān viṣayān sarvān tyajati jvalanopamān । viśuddhadoṣo maṇivacchuddho bhikṣurihocyate ।। antarbahirviśuddhātmā jñānādibhiralaṅkṛtaḥ ।
śraddhayā śīlavastreṇa kriyāvān bhikṣurucyate ।। lobhadharmavyatīto yaḥ sthito merurivācalaḥ । sarvalokapriyaḥ śāntaḥ pārago bhikṣurucyate ।। trirātrivāsī kutrāpi kuśāsanavidhārakaḥ ।
girigahvarasevī ca vimukto bhikṣurucyate ।। pāpabhīrurasaṃsparśī saṃvṛtaḥ ca susaṃvṛtaḥ । jñānasevī sthiraḥ śānta ekākī bhikṣurucyate ।। acalaḥ priyavādī ca pāpamitravivarjitaḥ ।
aśaktaḥ sarvakṛtyeṣu mukto bhikṣurihocyate ।। rājasevā vigarhyāsti bhikṣoścāraṇyavāsinaḥ । kukaṣāyoktisevāsau mṛtyutaskarajīvikā ।। na hi rājasevako bhikṣuryaḥ sevyo devatairapi ।
na hiṃsāsavasaṃsṛṣṭo mahate aśucisevakaḥ ।। nirmalasya nirāmasya nispṛhasya ca dehinaḥ । saṃsārabhayabhītasya rājasevā na śobhate ।। vanāraṇyaśmaśāneṣu palvalo giribhūmiṣu ।
prāntabhūmiṣu grāmasya sthitaḥ bhikṣuḥ praśobhate ।। vanāraṇyaśmaśāneṣu bhikṣurna rājasevayā । dhyānādhyayananirmuktaḥ kavalāhārabhojitā । na bhikṣuriti vijñeyaḥ piśācasamamānasaḥ ।।
dhyānāddhi vimalaṃ saukhyaṃ pravadanti manīṣiṇaḥ । na tatsukhātsukhaṃ cānyadasti loke kathañcana ।। taduttamadhyānasukhaṃ muktvā yaḥ puruṣādhamaḥ । raseṣu ramate bālastena mūḍho vihanyate ।।
viṣayairbhrāmitasyāsya nityaṃ tadgatacetasaḥ । vardhante akuśalā dharmāḥ paralokāpakarṣakāḥ ।। ātmano yānahīnaśca gurupṛcchanakastathā । bhikṣurudyuktavīryaśca nirvāṇamadhigacchati ।।
śrutaṃ yāvad bhavatyeva tāvadeva prabhāṣate । ātmajño mānahīnaśca bhikṣurbhavati tattvavid ।। mānāpamānahīno yo mārgāmārgavicakṣaṇaḥ । svaparārthavidhijño yaḥ sa tuṣṭo bhikṣurucyate ।।
māninaḥ krūramanasaścapalasyālpamedhasaḥ । lābhasatkārayātasya kutaḥ śāntirbhaviṣyati? ।। prasannācārayuktasya jñānagocarasevinaḥ । saṃsāradoṣabhītasya pravrajyā saphalā matā ।।
svabhāvaparabhāveṣu yasya buddhirnamuñcati । na karmaṇyavipāke ca mārgāmārge tathaiva ca ।। sadācāraviyuktasya sukhaduḥkhābhayasya ca । nivāsopahato bhikṣurbālavad dṛśyate paraiḥ ।।
tṛṇavallaghutāṃ yāti svārthācca parihīyate । nivāsopahato bhikṣuḥ parihīṇavane sthitaḥ ।। dhyānādhyayanakṛtyeṣu mano naiva pravartate । nivāsopahato bhikṣurjanasañcayatatparaḥ ।।
sañcayavyagramanasā jīvitaṃ parihīyate । kṣiṇoti retasaṃ svasya jīvitaṃ naiva gacchati ।। na ca vindati yat kṛtvā sukhamanyatra bhujyate । nivāsopahato bhikṣurjanasañcayatatparaḥ ।
pāpāni yāti nityaṃ sa tena gacchati durgatim ।। anabhipretamanaso nirāśasya ca dehinaḥ । sarvasaṅgavimuktasya śrāmaṇyaṃ saphalaṃ matam ।। girigahvaravṛkṣeṣu nityaṃ dhyānavihāriṇaḥ ।
prasīdati śubhaṃ jñānaṃ dauḥśīlyaparivarjitam ।। sarvasaṅgavinirmukto viṣayairna ca vañcitaḥ । bhikṣu niṣphalo jñeyaḥ śuṣkendhanamivānalaḥ ।। nirvāṇābhirato yo hi bhītasya vibhavārṇavāt ।
bhikṣurbhavati śuddhātmā na nivāsena karhicit ।। lobhamoheṣu ye śaktāste śaktā tṛṣṇayā sadā । tṛṣṇābandhanabaddhānāṃ nāyaṃ loko na cāparaḥ ।। asaṃśaktā matiryasya mithyākarmasu sarvadā ।
apakṣapātī dharmajño na sa gacchati durgatim ।। doṣapaṅkemano yasya na limpati kathañcana । ekārāmavihārīyo nirāśo munirucyate ।। nirmukto vimalācāro nivṛttamalakalmaṣaḥ ।
mukto yo viṣayaiḥ sarvairāraṇyo munirucyate ।। lokadharmairna nirvedaṃ samāyāti kathañcana । sukhaduḥkhasamaprajño nirmalo munirucyate ।। santoṣaḥ paramo nityaṃ kāmavivarjitaḥ ।
nirāmayaḥ kṛcchrajīvī śucirmunirihocyate ।। nayenna tena saṃśleṣaṃ yatra yatrānugacchati । ekacārī dṛḍhamatiḥ kriyāvān munirucyate ।। śubhāśubhānāṃ sarveṣāṃ karmaṇāṃ phalatattvavit ।
śubhāśubhaparityāgī loke asau munirucyate ।। udyukto doṣanāśāya nityakāmagatiḥ smṛtaḥ । udayavyayatattvajño buddhimān munirucyate ।। deśakālavidāṃ śreṣṭho advayavādī jitendriyaḥ ।
saṃsārabhayabhīto ayaṃ praśānto munirucyate ।। ekārāmagato bhikṣuḥ saṃkṣiptendriyapañcakaḥ । dehalakṣaṇatattvajño nirvāṇamadhigacchati ।। vīryavān bhikṣurnityaṃ doṣavivarjitaḥ ।
udyānamiva krīḍāyā nirvāṇamadhigacchati ।। dagdhe kleśe vayaṃ dagdhā vanaṃ dagdhaṃ yathāgninā । kalyāṇadharme saṃraktā na raktā kāmabhojane ।। nityaṃ prāptyutsukā ye nityaṃ svajanasaṃratāḥ ।
māyayā vañcakā mūḍhāste dharmavartmani ।। ramaṇīyānyaraṇyāni tatraiva ramate manaḥ । ramante vītarāgāste na tu kāmagaveṣiṇaḥ ।। sa kathābhirato yastu rato viṣayatṛṣṇayoḥ ।
na yāsyati puraṃ śāntaṃ yo ca mṛtyuṃ na vindati ।। yo atyantaśāntamanasā nityaṃ dhyānaparāyaṇaḥ । ādimadhyāntakalyāṇo nityamadvayagocaraḥ ।। ।। iti bhikṣuvargastriṃśaḥ ।।
karuṇādānaśīlānikṣāntirvīryamathāpi ca । dhyānaṃ prajñātha nirvāṇo mano bhikṣuśca te daśa ।। ।। iti tṛtīyam udānam ।। (puṇyadevasukhairmitrarājastutibhiranvitāḥ ।
saddharmasmṛtivaipulyai gṛhīto ayaṃ samuccayaḥ ।। ramaṇīyāni puṇyāni phalaṃ teṣāṃ paraṃ śubham । tasmāt kuruta puṇyāni nāsti puṇyasamaṃ dhanam ।। puṇyaṃ nidhānamakṣayyaṃ puṇyaṃ ratnamanuttamam ।
pradīpasadṛśaṃ puṇyaṃ mātṛvat pitṛvat sadā ।। puṇyaṃ kṛtvā gatā devāḥ puṇyaṃ nayati sadgatim । puṇyaṃ kṛtvā narā loke modante tridive hi ।। puṇyādhikā hi puruṣā bhavanti sukhinaḥ sadā ।
tasmāt kuruta puṇyāni nāsti puṇyasamaṃ sukham ।। puṇyaṃ kṛtvā gatā devāḥ puṇyapriyadhanasya ca । hetubhūtaṃ sadā dṛṣṭaṃ tasmāt puṇyaṃ paraṃ sukham ।। puṇyaṃ nityottamaṃ dṛṣṭaṃ chāyāvadanugāmikam ।
tasmāt sukhaṃ paraṃ puṇyaṃ nāsti puṇyādṛte sukham ।। puṇyottīrṇāḥ punardevā patanti sukṛtānugāḥ । puṇyāpuṇyaphalo lokastasmāt puṇyaṃ samācaret ।। ye puṇyahīnā durdāntā nityaṃ kugatigāminaḥ ।
kutasteṣāṃ sukhaṃ dṛṣṭaṃ sikatāsu yathā ghṛtam ।। vittena vañcitā mūḍhāḥ puṇyena parivañcitāḥ । na teṣāṃ vidyate śarma duḥkhaṃ teṣāmanuttaram ।। mānuṣyaṃ sukṛtaṃ hyetat kṛte bhavati dehinaḥ ।
tena karmavipākena svargalokeṣu jāyate ।। priyo bhavati yasyātmā yasya saukhye sthitā matiḥ । sa karotu mahatpuṇyaṃ devalokopapattaye ।। dharmacārī hi puruṣaḥ sukhāt sukhamavāpnute ।
nirmalaśca parāṃ śāntiṃ kṣipramevādhigacchati । tasmāt kuruta puṇyāni sāṃpracāyikam ।। puṇyakārī sadā dānto padaṃ gacchati cāvyayam । ramaṇīyāni puṇyāni karaṇīyānyanekaśaḥ ।।
vicitraṃ hi kṛtaṃ puṇyaṃ vicitraṃ paripacyate । dharmādharmapradhānasya jīvalokasya sarvataḥ । śamatrāṇo yathā dharmastasmād dharmarato bhavet ।। yo dharma parityajya ramate kukṛte naraḥ ।
tasya duṣkṛtadagdhasya duḥkhaṃ bhavati nityaśaḥ ।। yāvannābhyeti maraṇaṃ yāvat sakalacintanam । tāvad dharme manaḥ kāryamupaśāntirbhaviṣyati ।। yo hi deśayate dharma pareṣāṃ hitakāṅkṣayā ।
sa mātā sa pitā caiva nirvāṇapuradeśakaḥ ।। śubhādhikaparaścaikaḥ yo deśayati deśikaḥ । sa gatyantaramārgajño nātho bhavati dehinām । na mūlyaṃ vidyate śāstuḥ subhāṣitapadasya vai ।।
na padaṃ labhate śāntaṃ yad dhanairupalabhyate । dravyaṃ sādhāraṇaṃ dṛṣṭaṃ na dharmo buddhibandhanam ।। dravyaṃ vinaśyati nṛṇāṃ dharmadravyaṃ na jātu vai । ābhyantarasahastrāṇi dharma eko anugacchati ।।
na dhanaṃ padamapyekaṃ gacchantamanugacchati । hīyate draviṇaṃ teṣāṃ rājacaurokāgnibhiḥ । dharmavittaṃ na tacchakyamapahartu kathañcana ।। acireṇāpi kālena bhuktvā saukhyamanekaśaḥ ।
bhavatyavaśyaṃ patanaṃ tasmād dharmaparo bhavet ।। dharma ekaḥ paraṃ trāṇaṃ dharma ekaḥ parā gatiḥ । dharmeṇa pūrvavartyeṣa maraṇaṃ cāpyadharmataḥ ।। varaṃ dharmo dharmacārī dharmameva niṣevate ।
sa sukhāt sukhamāpnoti na duḥkhamanupaśyati ।। adharmacārī puruṣo yadādharma niṣevate । sa tadā duḥkhamāpnoti narakeṣu punaḥ punaḥ ।। ratnatrayaprasādasya bhāvitasyāpyanekaśaḥ ।
phalaṃ bhavati nirvāṇaṃ pūrvasvargopajīvinaḥ ।। ātmanā kriyate puṇyamātmanā pratipadyate । sukhaṃ vā yadi vā duḥkhamātmanaivopabhujyate ।। nadīstrota ivājastraṃ puruṣasya pravartate ।
puṇyaprabhāvo vipulo yasya śīle rataṃ manaḥ ।। bhavajanyaṃ phalaṃ yasya dharmo na rocate । dharmo hi nayati svarga dharmacārī sukhānvitaḥ ।। etadeva hi paryāptaṃ yad dharmaparipālanam ।
dharmādṛte hi puruṣo narakānupadhāvati ।। śreyo bhaveddhi maraṇaṃ na tu dharmavigarhaṇam । dharmeṇa varjito lokaḥ saṃsāre sarvadā bhramet ।। dharmacakṣurvimuktasya mohenākrāntacetasaḥ ।
vṛthā saukhyamidaṃ dṛṣṭaṃ dṛṣṭvā yāto yathāparaḥ ।। dharmāṅkuro manaḥ kṣetre naiva rohatyacetasaḥ । yasya śīlapradā buddhiḥ dharmācaraṇatatparā ।। śubhena saviśuddhena bhāvitena prayatnataḥ ।
prayānti tat padaṃ śāntaṃ yatra duḥkhaṃ na vidyate ।। indriyāṇāṃ vaśe yastu viṣayeṣu tathaiva ca । sa sarvabandhanairbaddhaḥ sa māraṃ nātivartate ।। aliptapāpakairdharmaiḥ nirdhanāt kanakadyutiḥ ।
sa muktabhavakāntāraḥ svastho bhavati sarvataḥ ।। buddho yeṣāṃ bahumato nityaṃ dharmaśca gocaraḥ । śuśrūṣācāryapādānāṃ śraddadhānaśca karmaṇām ।। triratnapūjayā nityaṃ sadbuddhiśca nirmalā ।
mātāpitṛṇāṃ pūjātaḥ nirvāṇapuragāminām ।। pravrajyābhāvadharmāśca sameṣāṃ samprakīrtitāḥ । brahmacaryāttacaryāṇāṃ sarvasaukhyāgrakārakāḥ ।। dānānāmuttamaṃ dānaṃ dharmadānaṃ prakathyate ।
udyogānāṃ sadā dhyānaṃ yena gacchati nirvṛtim ।। ūrdhvādhastiryaguktasya lokasyānekakarmaṇaḥ । agrayastathāgataḥ prokto dharmāṇāṃ tattvadarśakaḥ ।। vargāṇāṃ cārthasaṅghore pravaraḥ śānta ucyate ।
kṣetrāṇāṃ trividhaṃ puṇyaṃ guṇaduḥkhobhayaṃ tataḥ ।। mātā pitṛsamaḥ pūjya upādhyāyaḥ sadā bhavet । sa unmīlayate cakṣurvaśagocaratāṃ prati ।। agrāhyā vā sadā dṛṣṭā muninā tattvadarśinā ।
sukhasya bhūmayo hyetā niḥsukhā viṣayā matāḥ ।। yadyevaṃ kurute dharma nirmalaṃ mārgadarśinam । saukhyaṃ tasya bhavennityaṃ na saukhyaṃ devabhūmiṣu ।। bhavāntareṣu sukṛtaṃ pṛṣṭhato dehināṃ sthitam ।
sa āhūya prayatnena sevitavyaḥ sadā naraiḥ ।। anāgate bhayaṃ yo hi paśyati buddhacakṣuṣā । sa paṇḍitaḥ sadā dhīro mūrkhatvādatibhīrukaḥ ।। vipattijaṃ bhayaṃ dṛṣṭvā paśyati buddhimān ।
sa hi vighne tu samprāpte na viṣādena bādhyate ।। atha mūḍhamatirnityaṃ viṣayāneva sevate । vimohitaḥ sa viṣayaiḥ paścāttāpena dahyate ।। yāvat samagraṃ janmedaṃ jñānaṃ yāti vināvilam ।
tāvat kuruta puṇyāni duḥkhaṃ hayakṛtapuṇyatā ।। kṣayaṃ prayānti puṇyāni tvaritaṃ yāti jīvitam । dharmasaṅgrahaṇe yatnaḥ karttavyastuṣite suraiḥ ।। yo hi dharma parityajya pramādopahato naraḥ ।
na sañcinoti puṇyāni sa paścādapi tapyate ।। na yāvadāyāti jarā na vyādhiḥ saha mṛtyunā । tāvat kāryāṇi puṇyāni mā paścāt paritapyatha ।। asaṅgṛhītapuṇyasya pramādopahatasya ca ।
narake kāraṇaṃ duḥkhaṃ pramādastvāṃ haniṣyati ।। kiṃ tasya jīvitenārthaḥ kiṃ bhāgyaiḥ kiṃ ca bāndhavaiḥ । sabalendriyatāṃ prāpya yo na dharmarataḥ sadā ।। ahanyahani karttavyaṃ dharmasaṅgrahaṇe manaḥ ।
viratiścāpi pāpebhyaḥ sādhūnāṃ darśane na ca ।। śīlena yaḥ suro janma labdhvedaṃ kāmamohitaḥ । na sañcinoti puṇyāni sa bhavaṃ nātivartate ।। jñānārambhābhiratayaḥ śīlaratnavibhūṣitāḥ ।
kāmarāgāddhi ye bhītā devānāṃ devasammatāḥ ।। devāste hi sadā vandyā ye dharme niratāḥ sadā । ye tu nityaṃ bhavāsaktāste sarve nidhanaṃ gatāḥ ।। dharmasetumimaṃ prāpya pārāvāragataṃ mahat ।
na sañcarati yastūrṇa bhavānnaiva pramucyate ।। śubhānucāridharmaiśca śubhaṃ bhavati sarvadā । kalpakoṭisahastreṇa śubhaṃ naiva praṇaśyati ।। saṅgṛhītaṃ sadā śīlaṃ jñānaṃ ca parivartitam ।
dānaṃ cābhikṣayā dattaṃ bhavati svarasātmakam ।। doṣāstrayaḥ praṇaśyanti tribhirdānādibhirnṛṇām । tasmād doṣān parityajya guṇāḥ sevyāḥ prayatnataḥ ।। saṃsargo dharmaśīlānāṃ jñānārambhaḥ prayatnataḥ ।
naśyati bhavajaṃ duḥkhamarkapādairyathā tamaḥ ।। abhyupeyo devarato devatābhiśca vandyate । prāpya janmāntara cāpi nirvṛtiṃ cāśu gacchati ।। ।। iti puṇyavarga ekatriṃśaḥ ।।
panthāno muninā śāstre uktā ye tattvadarśinā । taistu samprasthitāste puruṣā devasammatāḥ ।। satyaṃ hi dānaṃ ca tathaiva maitrī sattveṣu rakṣā priyavāditā ca । samyaktvadṛṣṭirvimalaṃ manaśca panthānamāhustridivasya buddhāḥ ।।
śukladharmasamāyuktaḥ śuklacittasamanvitaḥ । sukhāt sukhataraṃ yāti jyotirjyotiḥparāyaṇaḥ ।। jyoti rjyotiṣā pūrṇa dīpo dīpāntarād yathā । tasmāddhi paramāṃllokān prayātā samprapadyate ।।
yasya śuddhaṃ sadā cittaṃ nirmalaṃ maṇivat sadā । sa śānto nirmamo dhīmān devānāmantikaṃ vrajet ।। dhyānaśīlasamādhibhyo yasya cittaṃ śubhānvitam । sa dhīmān kāñcanaprakhyo devānāmantikaṃ vrajet ।।
prāṇātipātād virataḥ sarvasattvadayāparaḥ । ṛtusroto anukampāśca devānāmantikaṃ vrajet ।। śrutavān sarvalokasya krūrakarmavivarjitaḥ । aliptaḥ pāpakairdharmairdevānāmantikaṃ vrajet ।।
tṛṇavat kāñcanaṃ yasya kāmā yasya viṣopamāḥ । sa kāmavarjako dhīmān devānāmantikaṃ vrajet ।। nākṛṣyate manaḥ kāmairviṣayai rāgahetubhiḥ । samantātbhavakāntārairdevānāmantikaṃ vrajet ।।
bhinnāḥ paramparā ādau mitravān dhanabāndhavaḥ । yaḥ karoti susaṃśliṣṭā devānāmantikaṃ vrajet ।। yasya buddhisthitaṃ veśma na buddhiḥ kvāpi rāgiṇī । sa jitārirviśuddhātmā devānāmantikaṃ vrajet ।।
praśastakāyakarmānto yaḥ pāpavirataḥ sukhī । sa kāmavirato dhyāyī devānāmantikaṃ vrajet ।। pāpamitravinirmuktastṛṣṇāviṣavivarjitaḥ । na baddhaḥ strībhayaiḥ pāśairdevānāmantikaṃ vrajet ।।
prayatnavādī yo dharme dānaśīlasamādhimān । nityodyukto dṛḍhamatirdevānāmantikaṃ vrajet ।। samyagbandhano yena pāśaśchinno yathāsinā । sacchinnapāśaḥ svavaśī devānāmantikaṃ vrajet ।।
manuṣyabhūtā ye sattvāścaranti sukṛtāvahāḥ । tena karmavipākena suraloke prasūyate ।। manuṣyāṇāṃ balād devā devānāṃ balino narāḥ । anyonyabalino te ye saddharmapathamāsthitāḥ ।।
devānāṃ sugatirmartyāḥ martyānāṃ sugatiḥ surāḥ । apāyabhūmayastisraḥ śubhakarmavivarjitāḥ ।। dharmādhīnaṃ sukhaṃ sarva dharmādhīnā hi nirvṛtiḥ । dharmaḥ supteṣu jāgarti dharmo hi paramā gatiḥ ।।
dharmeṇa nirjito adharmaḥ satyenānṛtiko jitaḥ । jñānena varjito moho devaistu hyasurā jitāḥ ।। sopānabhūtā ye tāni karmāṇi tridivasya hi । yoniṃ tyaktvā narā yānti devalokaṃ sukhodayam ।।
caturvidho vāṅniyamaḥ ko api trividhapañcadhā । saptasopānamārūpyaṃ gacchanti tridivaṃ budhāḥ ।। prabhayā te ca divyantaḥ svaśarīreṇa jātayā । ramante svargabhuvane rañjitāḥ svena karmaṇā ।।
nityāmodavihārā nityaṃ saukhyavihāriṇaḥ । yad devā devabhavane śīlaṃ tatra hi kāraṇam ।। yadapsaraḥ parivṛtā yat sūryaśaśisannibhāḥ । devāḥ samantād deveṣu tatsarvaśubhahetukam ।।
yadīpsitaṃ sambhavati sambhūtaṃ ca na hīyate । vartate ca śubhaṃ nityaṃ tat sarva śubhahetukam ।। śubhacārī sadā dānī sarvabhūtadayārataḥ । dānamaitryā sadā yukto devānāṃ samatāṃ vrajet ।।
prāṇātipātād virataḥ sarvasattvadayāparaḥ । samyagājīvakarmānto devānāṃ saṅgatiṃ vrajet ।। adatte na ratiḥ kiñcid dāne cāsya sadāmatiḥ । śāntendriyamatirdhīmān devasaṅgatimaśnute ।।
mithyākāmairvimukto yaḥ satpathābhirataḥ sadā । nirvāṇakāṃkṣī vimalo devānāmantikaṃ vrajet ।। vimanaskaṃ hi yat prīte puruṣe kurute laghu । madyavarjī paraṃ dhīro devānāmantikaṃ vrajet ।।
sukha hi yo devaḥ pramādaṃ nānusevate । sukhāt sukhamavāpnoti nirvṛttiṃ cādhigacchati ।। kṣayāvasānaṃ tat saukhyaṃ nirvāṇamiti śāśvatam । tat saprāpyavimāneṣu rājante puruṣottamāḥ ।।
uccāduccaro merustasmāduccaṃ sadā sukham । śubhena niyato janturakaniṣṭhān surān ।। niravadye kutastṛptirdevaloke viśeṣataḥ । atīva saukhyaṃ labhate kasmād deveṣu sarvadā ।।
tṛṣṇāgniparidagdhena na saukhyamupalabhyate । evaṃ sukṛtadagdhena na saukhyamupalabhyate ।। trividhaṃ sukṛtaṃ kṛtvā triprakāraṃ trihetukam । etadagryaṃ tribhūmiṣṭhaṃ phalaṃ mahat ।।
ahiṃsādānaparamā ye saddharmaparāyaṇāḥ । satyakṣāntidamairyuktāḥ tridivaṃ samāgatāḥ ।। divyābharaṇasampannā divyamālyavibhūṣitāḥ । yad devā divyamatayaḥ śubhameva tat ।।
devānāṃ yanmahatsaukhyaṃ nyūnādhikyamāsthitam । nyūnamadhyaṃ tu yasyaitat phalaṃ puṇyasya dṛśyate ।। yena yāvaddhi yat puṇyaṃ kṛtaṃ bhavati dehinā । tasya tāvaddhi tat saukhyaṃ devalokeṣu pacyate ।।
svāgataṃ tava bho bhadra! sukṛtaṃ kṛtavānasi । saptadhā rakṣitaṃ śīlaṃ tasyaitat phalamāgatam ।। vanopavanaśaileṣu padmākaravaneṣu ca । harmyāgreṣu ramasva sadaivataḥ ।।
vanopavanaśaileṣu vaidūryaśikhareṣu ca । vanādriṣu ca naikeṣu ramasva saha daivataiḥ ।। kalpavṛkṣeṣu ramyeṣu nadīprastravaṇeṣu ca । saritsu ca viśālāsu saha daivataiḥ ।।
strotasvinyādiyukteṣu parvateṣu nadīṣu ca । nagareṣu mahārtheṣu ramasva saha daivataiḥ ।। madagandhipraroheṣu nīlotpalavaneṣu ca । yakṣasadmasu ramyeṣu ramasva saha daivataiḥ ।।
bhūmibhāgeṣu cānteṣu ratnākaravaneṣu ca । vimāneṣu ca ramyeṣu ramasva saha daivataiḥ ।। pañcāṅgikena tūryeṇa manaḥprahlādakāriṇā । nṛtyamānaḥ sukhī nityaṃ ramasva saha daivataiḥ ।।
śīlabījaṃ śodhayitvā śīleṣu vividheṣu ca । krīḍa tvaṃ vividhairdivyairyathārthamanusevase ।। yatprabhāmālino devā ramante vividhaiḥ sukhaiḥ । tacchubhasya phalaṃ dṛṣṭaṃ nirmalasya viśeṣataḥ ।।
yadetairvividhaiḥ saukhyairdevāḥ krīḍantyanekaśaḥ । na vayaṃ hetavastatra purākṛtam ।। kūṭāgārāṇi sarvāṇi karmacitrāṇi sarvadā । bhunakti devo deveṣu satkṛtenopabṛṃhitaḥ ।।
pāśatrayavimuktasya pañcabhiḥ pālitasya vai । ekadharmavyatītasya devaloko mahīyate ।। pramudyaccetasāṃ puṃsāṃ spaṣṭaceṣṭā samāhitā । āgatā devasadanaṃ svakarmaphalasākṣiṇī ।।
uparyupari saukhyāni sukṛtasya vai । bhuñjanti vibudhāḥ svarga yaddhi pūrvakṛtānugam ।। sākṣibhūtā ime sarvakarmaṇāṃ vividhā drumāḥ । nirantaraṃ susadṛśaṃ kathayanti manīṣiṇaḥ ।।
yena yena vipākena yatra yatropapadyate । puruṣo labhate svasya prārabdhasya śubhāśubham ।। śubhena karmaṇā janturnityaṃ deveṣu jāyate । tathāśubhena narake patanti puruṣādhamāḥ ।।
śubhāśubhābhyāṃ saṃraktāḥ kāminaḥ kāmamohitāḥ । nāvagacchanti maraṇaṃ yadavaśyaṃ bhaviṣyati ।। śubhāśubhavipāko ayaṃ yo vṛkṣeṣūpalabhyate । na saukhyād viramantyete manaḥ saukhyena mohitāḥ ।।
trividhaṃ sukṛtaṃ kṛtvā bhāvayitvā ca saptadhā । trisaṃkhyākān ripūn hatvā yānti deveṣu mānavāḥ ।। nāsūyati kriyākleśān na ca nandīmasūyati । sa nandyasūyakaḥ śuddho devānāmantikaṃ gataḥ ।।
vinindya mātsaryamidaṃ duḥkhasyāyatanaṃ mahat । samaṃ ca trividhaṃ dattvā devānāmantikaṃ gataḥ ।। prāṇināṃ praṇayaṃ nityaṃ rakṣayitvānukampayā । maitracittaḥ sadā dānto devānāmantikaṃ gataḥ ।।
adattaṃ ca dhanaṃ dattvā dattvānandaṃ ca sarvataḥ । cetanābhāvitamatirdevānāmantikaṃ vrajet ।। mātṛvat paradārāṃśca dṛṣṭvā tattvārthacintakaḥ । alipto pāpakairdharmairdevānāmantikaṃ vrajet ।।
svacittaprītyartha jihvāraṇisamudbhavaḥ । kathyate sa mṛṣāvādastaṃ hitvā sugatiṃ vrajet ।। paiśūnyaṃ ca sadā hitvā maitryanarthakaraṃ padam । ślakṣṇaprabhaḥ ślakṣṇamatiḥ devānāmantikaṃ vrajet ।।
pāruṣyaṃ śatruvaddhīro varjayatyeva sarvadā । ślakṣṇaprabhāmatirnityaṃ sarveṣu gatigāmikaḥ ।। adharmo yasya jihvāgre na bhūto na bhaviṣyati । sadā duṣkālatattvajño devānāmantikaṃ vrajet ।।
yenedaṃ rakṣitaṃ śīlaṃ saptadhā buddhadeśitam । sa dhīraḥ śīlatattvajño devānāmantikaṃ vrajet ।। vividhakarmavaśagaṃ janmedaṃ labhate suraiḥ । tatprāpya yo na dharmajñaḥ sa paścāt paritapyate ।।
vanopavanaramyo ayaṃ latāvedikamaṇḍapaḥ । yadvicitramayo lokastat sarva śubhajaṃ phalam ।। yena yena yathā karma kṛtaṃ bhavati śobhanam । tasya tasya tathā dṛṣṭaṃ phalaṃ tadanugāmikam ।।
pratyakṣaṃ dṛśyate devairhīnamadhyottamaṃ sukham । yena yena yathā cīrṇaṃ tasya tasya tathā phalam ।। vicitraveṣāḥ saṃmūḍhā devā mohavaśānugāḥ । tannāśānmanasā mūḍhā na paśyanti mahadbhayam ।।
vicitrakāmaratayo vicitraphalakāṅkṣiṇaḥ । na vā kurvanti karmāṇi te asurā mūḍhacetasaḥ ।। phalaṃ yeṣāṃ priyaṃ cittaṃ na ca śīle ratā matiḥ । te pradīpaṃ parityajya premālokaparāyaṇāḥ ।।
ye hetuphalasādṛśyenecchanti surasattamān । te hetuphalatattvajñā bhavanti sukhabhāginaḥ ।। vinābījaṃ phalaṃ nāsti vinā dīpaṃ kutaḥ prabhā? । vinā śīlaiḥ kutaḥ svargo muktirjñānaṃ vinā kutaḥ? ।।
tatsukhaṃ tadvimuktasya gatakāṅkṣasya tāyinaḥ । vimuktakāmatṛṣṇasya nirmamasya ca dhīmataḥ ।। yadidaṃ karmajaṃ saukhyaṃ sarva kalmaṣam । yaṃ neṣṭakaṃ bhavatyeva tat sarvamamalaṃ smṛtam ।।
yo manorathakṛtsnasya bahirantaśca । sarvālokaḥ sadāloko devatāgaṇasevitaḥ ।। virājate girivaro ratnamāṇikyasannibhaḥ । prabhūtasalilo yaśca padminībhiḥ samāvṛtaḥ ।।
vanopavanaramyo ayaṃ mṛgapakṣiniṣevitaḥ । kandarodarasaṃrambho bhitvā gaganamutthitaḥ ।। sevyate devatairnityaṃ divyamālyavibhūṣitaiḥ । nṛtyagītaprakṛṣṭābhirdevatābhiśca sarvataḥ ।।
pañcāṅgikena tūryeṇa prerita iva lakṣyate । śirobhūto mahāramyaḥ prabhāmālī samantataḥ ।। sukṛtena śubhenāyaṃ karmaṇādhiguṇena vai । yaṃ samāśritya krīḍanti devavṛndāni sarvataḥ ।।
dānaśīlayutā vṛddhā nityaṃ tadgatamānasāḥ । ye bhavanti sadā dāntāste janāḥsvargagāminaḥ ।। saṃkṣiptamanasaḥ śāntāste janāḥ svargagāminaḥ । vairiṇāṃ viṣayo nityaṃ praśāntamanasastu ye ।।
svargagāminaḥ । bhavābhavena tīvreṇa bādhate sādhanam । sudāntamānasāṃ dhīrāste janāḥ svargagāminaḥ ।। satyamārgavilambena hayatīva sukhabhāginaḥ ।
sārāsāravidhijñāśca te janāḥ svargagāminaḥ ।। saṃsāre ye na rakṣanti svamano dehinaḥ । nirvāṇābhiratā nityaṃ te janāḥ svargagāminaḥ ।। vṛkṣamūle śmaśāne vā tathā ca girikandare ।
dhyāyinaḥ sattvamanasaste janāḥ svargagāminaḥ ।। mātrajñā deśakālajñāḥ pāpamitra varjitāḥ । maitreṇa cetasā ye tu te janāḥ svargagāminaḥ ।। na snānadarśanaratā narāḥ manmathavāriṇā ।
ekāntagāminaḥ śāntāste janāḥ svargagāminaḥ ।। kṣaṇe kṣaṇe sadā kāyaṃ paśyantyaśucisambhavam । kāryākāryavidhijñā ye te janāḥ svargagāminaḥ ।। dharmāṇāṃ dharmatāṃ ye ca paśyanti vividhā samāḥ ।
na ca rakṣanti saṃsāre te janāḥ svargagāminaḥ ।। vedanā madhyatattvāntamanekavidhasambhavam । paśyanti ca na rakṣanti te janāḥ svargagāminaḥ ।। māyopamaṃ ca kṣaṇikaṃ gandharvanagaropamam ।
ye jānanti cittāḥ te janāḥ svargagāminaḥ ।। ekalakṣaṇatattvajñā vilakṣaṇavidaḥ svayam । nirvāṇarāgamanasaste janāḥ svargagāminaḥ ।। mātṛvat paradārān ye pitṛvat sarvadehinaḥ ।
paśyanti ye bhayaṃ loke te janāḥ svargagāminaḥ ।। śūnyavargagato nityaṃ sattvānāṃ priyavādinaḥ । akrūrā ṛddhimanasaste janāḥ svargagāminaḥ ।। kāṣṭhavalloṣṭhavat sarva paravittasamīkṣakāḥ ।
saṃtuṣṭāḥ svena cittena te janāḥ svargagāminaḥ ।। na rātrau na divā yeṣāṃ kausīdyadyutiriṣyate । nityodyuktavihārā ye te janāḥ svargagāminaḥ ।। kaukṛtyaṃ styānamiddhaṃ ca kausīdyaṃ ca viśeṣataḥ ।
varjayanti sadā dhanyāste janāḥ svargagāminaḥ ।। dauḥśīlyaṃ pañcarandhrebhyaḥ pariśuddhamanekadhā । saṃkṣipanti sadā duḥkhaṃ te janāḥ svargagāminaḥ ।। upādānacatuṣṭvajñāḥ satyāni ca tathaiva ca ।
ye paśyanti budhāḥ prajñāṃ te janāḥ svargagāminaḥ ।। duḥkhaṃ duḥkhavipākaśca duḥkheṣu ca manaśca yat । paśyanti ye sadā tattvaṃ te janāḥ svargagāminaḥ ।। tīvravyasanamāpannā ye dharmāvimuñcakāḥ ।
śāntāśca dharmamatayaste janāḥ svargagāminaḥ ।। śuklāvadātaṃ ye vastraṃ pāṃsukūlaṃ tathaiva ca । piṇḍapātaratā nityaṃ te janāḥ svargagāminaḥ ।। adaṇḍāḥ śāntamanaso nityaṃ dhyānavihāriṇaḥ ।
naiṣkarmyaniratāḥ sarve te janāḥ svargagāminaḥ ।। mṛṣṭaṃ ca yadi vāṅmṛṣṭaṃ yathecchāvidhimāgatam । santuṣyanti na kupyanti te janāḥ svargagāminaḥ ।। śuklāvadātaṃ ye vastraṃ pāṃsukūlaṃ tathaiva ca ।
saṃvṛtau caiva saṃtuṣṭāste janāḥ svargagāminaḥ ।। śayyātale yathā bhūmau harmyāgre vā tathāpare । na duṣyanti te janāḥ svargagāminaḥ ।। cakṣurviṣayamāpannaṃ yatkarma sāmparāyikam ।
tattvato ye prapaśyanti te janāḥ svargagāminaḥ ।। apriyaṃ vā priyaṃ vāpi ye śrutvā tīvrasambhramāt । akṣubdhamatayo muktāste janāḥ svargagāminaḥ ।। ṣaḍindriyāṇi sarvāṇi viṣayāṃstu tathaiva ca ।
saṃkṣipanti na rakṣanti te janāḥ svargagāminaḥ ।। yathā karma kṛtaṃ sarvamaviśeṣeṇa tattvataḥ । paśyantyamanaso dhanyāste janāḥ svargagāminaḥ ।। karmaṇāṃ ca vipākaṃ ca kṛtaṃ ।
bibhyatīha sadā duḥkhete janāḥ svargagāminaḥ ।। ityetāni mahārthāni nityaṃ duḥkhakarāṇi ca । kurvanti vidhivat sarva te janāḥ svargagāminaḥ ।। ।। iti devavargo dvātriṃśaḥ ।।
anuttareṣu saukhyeṣu dhyānopātteṣu ye ratāḥ । teṣāṃ sukhaṃ yathāvat syāt nirvāṇapuradarśakam ।। navena sukhaduḥkhena purāṇamabhihanyate । devasyaitannavenaiva purāṇamabhihanyate ।।
dhū miśraṃ yathā kāṣṭhaṃ vi miśraṃ yathodanam । tathā sukhamidaṃ sarvamasvatvaṃ nāvagamyate ।। tat sukhaṃ yad vitṛṣṇānāmekāntasukhacāriṇām । nirmohiṇāmarāgāṇāṃ nirvāṇapuragāminām ।।
teṣāṃ vimalamādyantaṃ saukhyānāmapi tat sukham । yeṣāṃ tṛṣṇānugā cāśā sarvathā naiva cetasi ।। saṅgṛhītasya cittasya nirātmasya ca sarvataḥ । kāryākāryeṣu mūḍhasya sukhaṃ nityamupasthitam ।।
sā bahirnihatā yena nandisaṃsārahetukī । sa dhīraḥ pāragaḥ śreṣṭhaḥ sukhī nirvāṇamāśritaḥ ।। naitat sukhena tṛṣṇānāṃ yad rāgadveṣasaṃyutam । yatra rāgādinirmuktaṃ tat sukhaṃ nirmalaṃ matam ।।
devaloke samāsādya yaḥ suro nāvamanyate । sa sukhāt sukhatāṃ yāti yatra tṛṣṇā na bādhate ।। tadantyasukhi śreyo yatra mṛtyurna vidyate । mṛtyupāśairna baddhasya na sukhaṃ vidyate kvacit ।
yat sukhaṃ kāmajanakaṃ na tat saukhyaṃ satāṃ matam ।। yatra kāmavinirmuktastatsukhāt sukhamuttamam । yat sukhaṃ janayet śreyaḥ yathodanam ।। yatra tṛṣṇāvinirmuktiḥ payomiśraṃ yathodanam ।
yathā padmavane gṛddhā yānti kravyabhakṣiṇaḥ ।। evaṃ śānteṣvaraṇyeṣu na bhāntyaśubhacāriṇaḥ । kvacicchāntaṃ vanaṃ ramyaṃ kvacid devāḥ pramādinaḥ ।। viparītaṃ na sadṛśaṃ bhānoḥ śītā yathā prabhā ।
gatatṛṣṇasya yat saukhyaṃ muktaduḥkhasya tāyinaḥ ।। tasyāntareṇa saukhyasya sukhametanna gaṇyate । dhyāyinastvapramattasya muktapāpasya sarvadā ।। tat sukhaṃ tat paraṃ saukhyaṃ nedaṃ tṛṣṇāvidāṃ matam ।
munisevyaṃ vanamidaṃ sevitaṃ ca subhāṣitaiḥ ।। nārhā rāgagaṇaṃ sevituṃ bho surottamāḥ । yadetad bhavatāṃ saukhyametanna khalu śāśvatam ।। tat sukhaṃ paramaṃ śāntaṃ vītatṛṣṇai niṣevyate ।
niḥsevitaṃ vanamidaṃ ye gatāḥ paramaṃ padam ।। yat prāpya sarvaduḥkhasyacchedo bhavati sarvathā । brahmacaryādanirmuṣṭāḥ śīlālāpena vañcitāḥ ।। nārhanti sevituṃ ramyaṃ vanaṃ śāntaṃ subhāṣitam ।
śāntaṃ ca bhāvitaṃ ramate śubhagocare ।। na rāgacāriṇāṃ cittaṃ ramate vanagocare । na rāgavyākulaṃ cittaṃ vaneṣu labhate dhṛtim ।। śravyāmūḍhā matiryasya nityaṃ tribhuvanaṃ kare ।
sa ratiṃ labhate śāntiṃ vane puruṣasattamaḥ ।। sa kalparāgakuṭilo nityaṃ rāgādibhirvṛtaḥ । sa śāntiṃ naiva labhate vane śānte sukhāvahe ।। yeṣāṃ tu manasā nityaṃ vane dhyānaniyoginām ।
vanaṃ teṣāṃ sadāramyaṃ na tu rāgagaveṣiṇām ।। vaneṣu bhāvitaṃ cittaṃ nagareṣu na kupyate । tasmād vanaṃ sadā sevyaṃ nagaraṃ naiva śasyate ।। vikṣipyate hi nagare nṛṇāṃ rāgādibhirvṛtaḥ ।
vikṣipta mohakuṭilaṃ vanaṃ bhūyaḥ prasīdati ।। tasmād vanaṃ paraṃ śāntaṃ yogināmālayaṃ mahat । saṃsevyaṃ vītamanasā yasya tad vītakalmaṣam ।। praśāntendriyacittasya yā ratiryogino hṛdi ।
nāsau śaktiḥ sahasrasya bhaviṣyati ।। yā dhyāyino ratirdṛṣṭā vyavadānāya sarvadā । na yāmeṣvapi sā dṛṣṭā nityaṃ rāgānurāgiṇī ।। ratiryā kāmavaśagā sā nityaṃ duḥkhasambhavā ।
yā tu kleśavaśāt prītiḥ śāśvatā nahi ।। śreyo vaneṣu caritaṃ tattaduccaritaṃ nṛbhiḥ । yasmāt tat pratibaddhaṃ hi śreyasāṃ padamucyate ।। susambhṛtena dharmeṇa rakṣiteneva cetasā ।
sudṛṣṭaṃ labhate sthānaṃ yatra doṣo na vidyate ।। yaḥ kṣiptamanasā nityaṃ na ca dharmaparāyaṇaḥ । teṣāṃ vṛthā sukhamidaṃ gacchati na nivartate ।। ye tu tattvavido dhīrāḥ paśyanti jagataḥ sthitim ।
anityaduḥkhaśūnyānāṃ teṣāṃ duḥkhaṃ na vidyate ।। sukhadharmasya caraṇaṃ jñānasya ca niṣevaṇam । ahiṃsā satyavacanaṃ tadapyekāntataḥ sthitam ।। ekadharmavyatītā ye ye adharmaparivañcakāḥ ।
tristhānalakṣaṇāviṣṭāste janāḥ svargagāminaḥ ।। udayavyayadharmāṇāmanityaṃ karmajaṃ hi tat । tat sukhaṃ sāstravaṃ nityaṃ na bhūtaṃ na bhaviṣyati ।। tat sukhaṃ tadvitṛṣṇasya nīrāgasya hi dehinaḥ ।
muktirbhavati doṣasya pārasthasya hi tāpinaḥ ।। tat kiñcit sāsravaṃ saukhyaṃ tat sarva kṣaṇikaṃ matam । rāgabandhād vinirmuktaṃ tat sarva niścalaṃ sukham ।। ye na kṣipanti duḥkhena sukhe yeṣāṃ na saṅgatiḥ ।
te duḥkhasukhanirmuktā nirvāṇasukhagāminaḥ ।। anupāyena ye mūḍhāḥ prārthayanti sukhaṃ sadā । bālukābhiryathā tailaṃ yallabhyaṃ nityameva tat ।। na cetasā naraḥ prājño manorathaśatairapi ।
śakro api tat sukhaṃ kartu yathā karma kṛtaṃ mahat ।। sasukhaṃ yasya tu manaḥ saddharmānucaro bhavet । duḥkhairmuktyabhilāṣo ayaṃ sa dharme kurute matim ।। nāhetukaṃ sukhaṃ dṛṣṭaṃ duḥkhaṃ vā trividhātmakam ।
sukhe duḥkhe pṛthagbhāve tasmānnu sukṛta caret ।। nedaṃ saukhyaṃ sadā śastamadhruvaṃ vipralopi ca । tṛṣṇāviṣeṇa sammiśraṃ viṣamiśraṃ yathodanam ।। tat saukhyaṃ satāṃ śastaṃ yatra mṛtyurna vidyate ।
na ca priyeṇa viśleṣo nāpriyeṇa samāgamaḥ ।। yadetat strīmayaṃ saukhyametad duḥkhāya kalpyate । tadbījavartakā dṛṣṭā narakeṣūpapattaye ।। yat sukhaṃ duḥkhajanakaṃ kathaṃ tat sukhamiṣyate? duḥkhād duḥkhataraṃ jñeyaṃ pariṇāmavaśena tat ।।
yadetad bhujyate saukhyametat kālena naśyati । sūryastāstaṅgatasyaivaṃ raśmayaḥ saha cāriṇaḥ ।। vikṛtiṃ yasya manaḥ sukhaduḥkhairna gacchati । sa dhīmān suraloke ca gatvānyallabhate sukham ।।
bhuktaṃ sukhaṃ purāṇaṃ tu hīnakarma karoti ca । purāṇaṃ sukṛtaṃ śīrṇa mṛtyukāle na budhyate ।। yadidaṃ dṛśyate saukhyaṃ manovākkāmajaṃbhṛśam । anityaṃ tad vināśatvamacireṇa bhaviṣyati ।।
phenabudbudasaṅkāśaṃ marīcyudakasannibham । cañcalormi sukhaṃ sarva vinipāto bhavārṇave ।। niṣpratīkāraviṣamaḥ sarvabhūtabhayāvahaḥ । cakravātapravego mṛtyurājaiṣa dhāvati ।।
nāśayitvā sukhaṃ sarva nāśayitvā ca jīvitam । karmasaṅkalpavāhyeṣu lokamanyatra neṣyati ।। yadatīva sukhaṃ nṛṇāṃ taddhi saukhyāya kalpyate । yannaiṣyati sukhaṃ kiñcit taddhi naiva vigaṇyate ।।
vartamānaṃ tu yat saukhyaṃ tṛṣṇāviṣavivarjitam । sarva hyanātmajaṃ duḥkhamanityaṃ saṃskṛtaṃ balam ।। yad sukhaṃ triṣu lokeṣu na śastaṃ tattvadarśibhiḥ । tena matvā kathaṃ devā bhavanti vigatajvarāḥ? ।।
aviṣṭovatakālo ayaṃ bhairavo yāti sattvaram । yo bhokṣyate surān sarvān śuṣkendhanamivānalaḥ ।। atiyāti sukhaṃ sarva kriyatāṃ śraiyasaṃ manaḥ । mā paścāt saṃbhavo yoge mṛtyukālo bhaviṣyati ।।
janmāntarasahasreṣu yad muktaṃ karmajaṃ sukham । taraṅgasannibhaḥ kvāyaṃ bāliśo asthiram ।। na sukhaistṛpyate bālastathā kāṣṭhairyathānalaḥ । tasmānna saktasya sukhaṃ bhavati naiṣṭhikam ।।
viṣasya doṣamuktasya kāmadoṣānudarśinaḥ । dhyāyinaścāpramatasya tat sukhaṃ yadanāvilam ।। sukhī bhavati tat prāpya na sukhaṃ bhavajanmanaḥ । bandhamiśraṃ viṣaṃ yadvad dharmasaukhyodayastathā ।।
tasmāt tatsukhasaktānāṃ nityaṃ kāmagaveṣiṇām । bhavantyanekasaukhyā tasmāt kāmo na jāyate ।। nendriyāṇāṃ jayaḥ śakyaḥ karttu viṣayagocare । jñānena hi nivartante indriyāṇi svagocare ।।
duḥkhe sukhābhisaṃsaktā nityaṃ bālā medhasaḥ । viparyayā paribhrāntā bhramanti gatipañcake ।। yadatyantasukhaṃ dṛṣṭaṃ tat sukhaṃ satyamucyate । yatra duḥkhaṃ vipākaṃ syāt tat sukhaṃ duḥkhameva tat ।।
anyāgatasya duḥkhasya pratighātayate budhaḥ । pāpasya hetujaṃ duḥkhaṃ pāpasyākaraṇaṃ sukham ।। ।। iti sukhavargo trayastriṃśaḥ ।। tanmitraṃ mitramityuktaṃ yanmitraṃ sāmparāyikam ।
nivartayati yaḥ pāpād vyasanāccāpi rakṣati ।। praveśayati yannityaṃ taddhitaṃ sāmparāyikam । mitraṃ bhavati tannṛṇāṃ na mitraṃ pāpakārakam ।। apūtiḥ pūtisaṃśleṣāt pūtirevopajāyate ।
na pūtiḥ pūtasaṃśleṣamapūtiṃ karttumarhati ।। yādṛśena saṃśleṣaṃ kurute puruṣaḥ sadā । taddoṣāt sadṛśo dṛṣṭaḥ śubho vā yadi vāśubhaḥ ।। śubhārthī puruṣaḥ sarvānaśubhānnaiva sevate ।
tenāsau duḥkhamāpnoti na śubhaṃ duḥkhakāraṇam ।। saṃśleṣajā guṇāḥ dṛṣṭā doṣāḥ saṃśleṣajātayaḥ । lakṣaṇaṃ guṇadoṣāṇāmidamuktaṃ svabhāvajam ।। yaśasā yujyate yo hi nityaṃ sādhusamāgamāt ।
asādhu'saṅgamācchrīghraṃ prayāti puruṣādhamaḥ ।। etat sāraṃ sadā kārya yadasādhuvivarjanam । sādhubhiśca sadā vāso duṣṭāṇāṃ ca vivarjanam ।। doṣān samuddhareddhīmān guṇavṛddhiṃ samācaret ।
mitraṃ prakurvīta kausīdyavimukho bhavet ।। na māninaṃ kusīdaṃ vā nityaṃ sarvānuśaṅkinam । liptapāpamatikrūraṃ mitraṃ kuryānna paṇḍitaḥ ।। udyuktaṃ mṛdujātīyaṃ dharmiṣṭhaṃ doṣavarjitam ।
samyagdṛṣṭiracapalaṃ mitraṃ seveta paṇḍitaḥ ।। na pāpakaṃ bhavenmitraṃ bhaveduttamapauruṣaḥ । uttamaṃ bhajamānasya na doṣebhyo bhayaṃ bhavet ।। rūpaiśvaryakulādīni bhidyante dehinaḥ ।
bhayapradaṃ taṃ mātaṅgaḥ prayāntaṃ naiva paśyati ।। udvṛttaḥ puruṣo nityaṃ pramādākulitendriyaḥ । laghutāṃ yāti loke asmin pretyapāpeṣu pacyate ।। rūpaiśvaryamadārthā ye te narāḥ pāpakāriṇaḥ ।
teṣāṃ na suśamaṃ pretyapāpeṣu pacyate ।। rūpaiśvaryakulārthā ye na te tattvasya bhāginaḥ । atattvabuddhayo bālā na taranti bhavārṇavam ।। etatkulaṃ ye vibhavā yaccānyat sukhamiṣyate ।
sarvāṇyetānyanityāni tasmātteṣu na viśramet ।। na jñānaśīlanirmuktaṃ kuśalaṃ yānti paṇḍitāḥ । yeṣāṃ jñānaṃ ca śīlaṃ ca te kule mahati sthitāḥ ।। carituṃ cāmalaṃ śīlaṃ śīlameva mahādbhutam ।
mahākulaprasūtāste vaśamāninaḥ ।। dānaśīlatapodhyānasatyaiśvaryaparākramaiḥ । saṃyuktā ye kulīnāste ye na dharmavivarjitāḥ ।। naiśvaryajñānahīnasya na kulaṃ nāpi saṅgatiḥ ।
tasmātkulaṃ jñānamayaṃ jñānahīnaṃ na tat kulam ।। ।। iti mitravargaścatustriṃśaḥ ।। bhuvaṃ parijano paśyan dharmacārī jitendriyaḥ । sa rājā dhārmiko dhīmān svargalokopapattaye ।।
niyataṃ yaḥ karaṃ kāle dharmeṇa paribhujyate । sa rājā lobhanirmukto yāmānāmadhipo bhavet ।। kṣamāvān priyavākyo yaḥ krodhaharṣādidhārakaḥ । sa mahīṃ pālayettvenāṃ loke hi śreṣṭhatāṃ gataḥ ।।
apakṣapātinaḥ śraddhā mitreṇa ca hanyate । sa rājanyasabhājetā devalokāya kalpyate ।। baddhadarśī mahātmā yo gurupūjaka eva ca । alolo yo dṛḍhamatirdevānāmantikaṃ vrajet ।।
pūrve yat pitṛbhirdattaṃ devānupadiśanti ca । na ca hiṃsati bhūtāni sa deveṣūpapadyate ।। dānaśīle sadā dakṣo dharmavādī jitendriyaḥ । sa matvāryāṃ mahīṃ kṛtsnāṃ devalokaṃ mahīyate ।।
nādhārmikaṃ dhārayati dhārmikeṣu ca rakṣati । sa dharmaśīlasaṃśuddho devānāmantikaṃ vrajet ।। na strīṇāṃ vaśago rājā sādhūnāṃ ca vaset sadā । sa nirmalamatirdhīraḥ suralokopapattaye ।।
na sarvasya vacogrāhī priyaḥ sādhujanasya tu । so amṛtastattvadarśīvā nākṛṣṭa iva rohati ।। yo dharmalobhamāyāti draviṇaṃ naiva lapsyate । sa lobhamalanirmukto yāmānāmadhipo bhavet ।।
na mithyādarśanenāpi strītvadarśanatatparaḥ । sa śuddha eva vimalo yāmānāmadhipo bhavet ।। prājñaḥ śīle sadāyukto dānenābhīkṣṇatāṃ gataḥ । pravijitya mahīṃ kṛtsnāṃ pretya devapriyo bhavet ।।
priyasya tu bhaved vākyaṃ stotrotsavakaraṃ param । āhlādayitvā vasudhāmante devopapattaye ।। avisaṃvādakaṃ vākyaṃ yasya merurivācalam । satyasopānamāruhya devānāmantike gataḥ ।।
hrāsavṛddhī ca bhūtānāmakasmāt kurute hi yaḥ । sa rājā vai paro devairdevaloke ca tiṣṭhati ।। manuṣyāntaratattvajño yo vetti hi balābalam । sa dhībalābhyāṃ saṃyukto yāmānāmadhipo bhavet ।।
traidhātukapadaṃ yacca ratnatrayamihocyate । yastat pūjayate rājā sa deveṣūpajāyate ।। kālaṃ niyatadarśī yaḥ prajānāṃ ca hite rataḥ । sarvato bhadrakāntāro devānāmadhipaḥ smṛtaḥ ।।
nindāmalavinirmuktaḥ saṅgadoṣavivarjitaḥ । jñānagocarasampūjyo niyataṃ deva eva saḥ ।। kausīdyadoṣarahito nityaṃ dṛḍhaparākramaḥ । nāśayitvā sa doṣaughān pretya svargeṣu jāyate ।।
hitāni yasya mitrāṇi karmakartṛṇi nityaśaḥ । sa mitraiḥ samparivṛto nṛpo devādhipo bhavet ।। nānuseveta durvṛttān vākkṣepeṇa ca varjitaḥ । sa sadyo viṣanirmuktaḥ surāṇāmadhipo bhavet ।।
krodhaharṣavighātāya na ca pāpeṣu rakṣyate । sa pāpapaṅkanidhautaḥ suralokādhipaḥ sadā ।। na śaktaḥ pānabhojyeṣu saṃsaktastu śubhe sadā । sa śuddhadharmasandarśī vibudho adhikatāṃ vrajet ।।
sucintitaṃ cintayati dharmeṣu ca vartate । dharmodayena dṛṣṭena yathā yāti triviṣṭapam ।। saṃsārād dīrghasūtrād yastvaritaṃ dharmamācaret । sa dīrghasūtranirmuktaḥ prayāti padamuttamam ।।
dharmeṇaiva prajā nityaṃ prapālayati nṛpaḥ । sa dhārmikaḥ praśastātmā suraloke mahīyate ।। daśeme kuśalā dharmā ihoktāstattvadarśinā । yaste prakurute dharmān sa surādhipatāṃ vrajet ।।
hetupratyayasandarśī mārgāmārgau tathaiva ca । sa dṛṣṭimalanirmukto vibudho adhikatāṃ gataḥ ।। yo devatāṃ pūjayati yathā cāhni mahīpatiḥ । sa devapūjito bhūyo devānāmadhipo bhavet ।।
anāvilena manasā prasannaścādhidārakaḥ । svasvadāraiśca santuṣṭo devānāmadhipo bhavet ।। hīyate yo na viṣayaiḥ sarvabālāpahāribhiḥ । sa śīlavān divaṃ yāti nityaṃ śīlena rakṣitaḥ ।।
avidyāvarjakān nityaṃ sevate yaḥ sudhārmikān । saddharmacintakaḥ saukhyaṃ kalpate sura sadi ।। pārṣadālāpahāribhiḥ । sa śīlavān divaṃ yāti nityaṃ śīlena rakṣitaḥ ।।
sadvyāpārāddharmamimaṃ pālayan vasudhādhipaḥ । praśāsti ca mahīṃ kṛtsnāṃ yāmānāmadhipo bhavet ।। satkarmanirato bhṛtyo nṛpe sadguṇaśālini । jano nirmalatāṃ yāti śaraccandra ivāmbare ।।
hetulakṣyavidhijñā ye aviruddhāḥ parasparam । samyaksvāmyarthakarttāraḥ devānāṃ vaśamāgatāḥ ।। ।। iti rājāvavādavargaḥ pañcatriṃśaḥ ।। samasattvāgravedāya sarvasattveṣu bandhave ।
sanmārgasārthavāhāya bhavabandhanabhedine ।। nādṛṣṭivibhedāya sarvasaṃśayamocine । samyagdṛṣṭiniveśāya namaḥ sañjñānacakṣuṣe ।। sarvasaṅkaṭabhedāya tridoṣamalaśodhine ।
namo nakṣatrabhūtāya sarvabījaphaloruhe ।। sarvaprajñākarāgrāya sarvadhyānāgravedine । sarvaratnottamāryāya namo alānāgradarśine ।। iyaṃ sā lokanāśasya viprayuktasya tāpinaḥ ।
pratimā dṛśyate śāntā mokṣamudghāṭyakārikā ।। samarcatīmāṃ nityaṃ puruṣaḥ śāntamānasaḥ । sa mucyate bhavabhayānnivṛttiṃ cādhigacchati ।। etacchāntapadaṃ ramyametannaiṣṭhikamucyate ।
yadayaṃ bhāṣate dharma nirvāṇapuradeśikaḥ ।। asya vākyaṃ samālambya puruṣādhīnavikramāḥ । ākarṣanti padaṃ nityaṃ yadanantasukhāvaham ।। etat pūrva samāruhaya puruṣāstattvacintakāḥ ।
trilokaughārṇavaṃ ghoraṃ taranti bhavasāgaram ।। ayaṃ sa cakṣurlokasya samantāddhi vicakṣuṣaḥ । ayaṃ jyotiḥ paraṃ jyotiryajjyotiḥkāṣṭhasambhavam ।। kalpāntaṃ prāṇināṃ citte nṛṇāṃ rāgādibhirmalaiḥ ।
jñānatoyena mahatā śodhayatyeva vāṅnṛpaḥ ।। yanna dṛṣṭaṃ padaṃ sarvaistīrthikairjñānapāṇibhiḥ । tatpadaṃ vimalairvākyaistvayā nṛṇāṃ pradarśitam ।। pramādaparamo anātho jano ayaṃ tāritastvayā ।
tīrṇaḥ pāragato nāthastārayatyaghanāśanāt ।। hitārtha sarvajagatastvamevaiko vyavasthitaḥ । ahitānāṃ hitāyaiva tvameva puruṣottamaḥ ।। anādimati saṃsāre nṛṇāṃ kleśāpahārakaiḥ ।
tvayā viśodhito vākyaistamaḥ sūryodaye yathā ।। akṣayaḥ sarvadharmāṇāṃ jñānalokakaro mahān । tvamevaiko jagannātha lokottaraguṇārṇavaḥ ।। ।। iti stutivargaḥ ṣaṭtriṃśaḥ ।।
puṇyadevasukhairmitrarājastutibhiranvitāḥ । saddharmasmṛtivaipulyai gṛhīto ayaṃ samuccayaḥ ।। ।। iti caturtham udānam ।। ye ca dharmā hetubhavā teṣāṃ tathāgato avadat ।
teṣāṃ ca yo nirodhaścaivaṃvādīmahāśramaṇaḥ ।। puṇyamavāptamantrakleśaṃ vibhidyājanavalāśrīkam । yāvajjagadvyākulaṃ tarkaniṣṭhaiḥ samākulaṃ vetti satyavacanaiḥ ।। vaipulyamahāgambhīrodadhisūtravarād bhikṣu avalokitasiṃhenoddhṛtamiti ।
mohāśivādirahitasya vākyavidyasya vipulārjanasya adharmasamuccayo' nāma dharmaparyāyaḥ samāptaḥ । ।।