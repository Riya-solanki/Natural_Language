suhema-ratnāvali-citra-kuṭṭime । govinda-sākṣād-bhagavantam āśraye ।। uddhartu-kāmaḥ kali-kāla-lokān । caitanya-candraṃ tam ahaṃ prapadye ।।
śrī-caitanya-priyatamaḥ śrīmad-rādhā-gadādharaḥ । tat-parīvara-rūpasya śrī-govinda-prasevanam ।। tayoḥ sat-prema-sat-pātraṃ śrī-rūpaḥ karuṇāmbudhiḥ । tat-pāda-kamala-dvandve ratir me syād vraje sadā ।।
samasta-kalyāṇa-gauṇaika-mandiram । bhaje'niśaṃ śrī-hari-dāsa-saṃjñakam ।। yat-sevayā vaśaḥ śrīmad-govindo nanda-nandanaḥ । payasā saṃyutaṃ bhaktaṃ yācate karuṇāmbudhiḥ ।।
kiṃ cāsmin kadācid vasanta-vāsarāvasare rātrau rāsa-maṇḍale bhramati sati saṃcāriṇyāḥ śrī-vṛṣabhānu-sutāyā āścaryaṃ rūpaṃ dṛṣṭvā tamālasya mūle mūrcchitavān iti mahatī prasiddhiḥ । tayoś ca dāsaḥ kila ko'pi nāmnā । mati-praveśāya karoti yatnam ।। śrīmad-rādhā-prāṇa-bandhor naityikaṃ caritaṃ hi yat ।
śrīmat-kṛṣṇa-kavīndreṇa kṛpayā prakaṭīkṛtam ।। śrīmad-rūpājñayā teṣāṃ paramāpta-vareṇa tu । kṛtaṃ tasmin mayā bhāṣye teṣāṃ vākya-pramāṇataḥ ।। atha tasmāt pṛthaktvena sākṣād-bhagavato hareḥ ।
mantra-mayyāṃ samāsena sevā kiñcid vilikhyate ।। tat-tat-prasaṅga-saṅgatyā siddhānto'pi ca likhyate । tasya madhye na likhito grantha-vistāra-bhītitaḥ । kakṣā-daśama-saṃpūrṇo grantho'yaṃ sambhaviṣyati ।। tatra prathama-kakṣāyāṃ śrīmat-sevā-prakāśanam । dvitīye śrīla-govinda-sākṣād-bhagavataḥ kathā ।।
tṛtīye madhya-kaiśore rasotkarṣa-nirūpaṇam । caturthe'ṣṭādaśārṇasya mantrasyārtho vilikhyate ।। pañcame'sya vraja-bhuvo māhātmyaṃ parikīrtitam । ṣaṣṭhe śrībhānu-nandinyāḥ prakāśasya kathā śubhā ।।
śrīman-mahāprabhos tasya bhakta-vṛndasya caiva hi । tattvātmikā-kathā proktā tat-tad-grantha-pramāṇataḥ ।। saptame tv aṣṭame proktā punaḥ śrī-rūpa-sat-kathā । rāgātmikā tathā rāgānugā-bhakti-nirūpaṇam ।।
kakṣāyā navame lekhyaṃ daśame likhyate punaḥ । śrīmad-bhagavatas tat-tad-bhaktyādes tattva-varṇanam ।। atha śrīmad-rūpa-sanātanābhyāṃ śrīla-paṇḍita-gosvāmi-śiṣya-śrī-paramānanda- gosvāminā ca śrīmad-vṛndāvana-yoga-pīṭhādiṣu sarvaṃ svarūpa-rāja-svayaṃ- bhagavataḥ śrīmad-govinda-devasya śrīman-madana-gopāla-gopīnāthayoś ca sevā śrīmad-īśvarecchayā sva-sva-sthāne sva-sva-sevāḥ prakāśitāḥ । prakāśas tu na bhedeṣu gaṇyate sa hi na pṛthak [laghubhāg ] iti । svayaṃ bhagavataḥ śrīmad-govindasya sukhādhikaḥ ।
vṛndāvane yoga-pīṭhe sevā tu prakaṭīkṛtā । śrī-caitanya-kṛpā-rūpa-rūpeṇa karuṇā-kṛtā ।। sevā gopāla-devasya parmānanda-dā śubhā । śrī-sanātana-rūpeṇa tatraiva prakaṭīkṛtā ।।
paramānanda-de śrīman-nīpa-pādapa-bhū-tale । kālindī-jala-saṃsargi-śītalānala-kalpite ।। rādhā-gadādhara-cchātraḥ paramānanda-nāmakaḥ । yas tenāśu prakaṭito gopīnātho dayāmbudhiḥ ।
vaṃśī-vaṭa-taṭe śrīmad-yamunopataṭe śubhe ।। tataḥ sarvasva-rūpaṃ jānatā śrīla-rūpeṇa śrī-sanātanena ca mūla-svarūpa-śakti-śrī- rādhā-gadādhara-parivāre śrīman-mahāprabhor ājñānusāreṇa sva-sva-sthāne sva- sva-sevā samarpitā । tatrāpi śrī-paṇḍita-gosvāmi-śiṣyaḥ premi-kṛṣṇa-dāsa- gosvāmine samarpitā śrī-rūpeṇa । tathā hi, śrīmad-gadādharasyāsya svarūpaṃ pūrva-lakṣaṇam । jānatā śrīla-rūpeṇa sevā tasmai samarpitā ।।
śrīla-sanātana-gosvāminā svasyātīvāntaraṅgāya śrī-kṛṣṇa-dāsa-brahmacāriṇe śrī-madana-gopāla-devasya seva samarpitā । evaṃ śrīmad-rūpādvaita-rūpeṇa śrīmad-raghunāthena śrīyuta-kuṇḍa-yugala-paricaryā tat-parisara-bhūmiś ca śrī- govindāya samarpitā । evaṃ śrī-gopīnāthasya sevā śrī-paramānanda-gosvāminā śrīmadhu-paṇḍita-gosvāmine samarpitā । kiṃ ca trayāṇāṃ śrī-vigrahāṇāṃ preyasī kila śrī-hari-dāsa-gosvāmi-śrī-kṛṣṇa-dāsa-brahmacāri-gosvāmi-śrī-madhu- paṇḍita-gosvāmibhiś ca prakāśitā ।। atha śrī-vṛndāvanottamāṅga-yoga-pīṭhāṣṭa-dala-kamala-karṇikā-rāja-siṃhāsana- virājamānaḥ sarvasva-rūpa-rājaḥ sarva-prakāśa-mūla-bhūtaḥ svayaṃ bhagavat-śrī- vrajendra-nandano madhya-kaiśorāvasthitaḥ śrī-govinda-deva eva śrī- vṛndāvanādhirājaḥ । yathā bahūnāṃ rāja-putrāṇāṃ rāja-putratve sāmye tathāpy eko rāja-siṃhāsanārho rājā bhavati śruti-smṛti-purāṇādāv asyaiva prādhānyāt, yathā vraje mahā-rāse dhāmno'bhede'pi parikara-bhedena sarveṣu yūtheṣu pūrṇatama-prakāśena sthitaḥ san śrī-rādhikāyāḥ pārśve svayam eva virājate, tathā । ataeva mauna-mudrādikaṃ prakāśya vigrahaval-līlā-kāle sarveṣāṃ śrī-kṛṣṇa- prakāśānāṃ tatraivānyatra sthitaḥ san śrī-kṛṣṇa-caitanya-mahāprabhos tat pārṣadānāṃ ca niratiśaya-kṛpā prakāśa-rūpa-śrī-rūpa-sevām aṅgīkṛtya śrī- govinda-devaḥ svayam eva virājate । tathā hlādinī-śakti-sārāṃśa-mahābhāva- svarūpayā śruti-smṛti-purāṇādiṣu vṛndāvanādhīśātvena prasiddhayā śrī-rādhayā saha virājamānatvenāsyaiva prasiddheḥ, yathā brahma-saṃhitāyām - tābhir ya eva nija-rūpatayā kalābhiḥ । govindam ādi-puruṣaṃ tam ahaṃ bhajāmi ।।
ahaṃ kilendro devānāṃ tvaṃ gavām indratāṃ gataḥ । govinda iti lokās tvāṃ stoṣyanti bhuvi śāśvatam ।। indraḥ surarṣibhiḥ sākaṃ codito deva-mātṛbhiḥ । abhyasiñcata dāśārhaṃ govinda iti cābhyadhāt ।।
ṭīkā ca-deva-mātṛbhir iti । gāḥ paśūn gāṃ svargaṃ vā indratvena vindatīti kṛtvā ca govinda ity abhyadhāt nāma kṛtavān । iti go-gokula-patiṃ govindam abhiṣicya saḥ । anujñāto yayau śakro vṛto devādibhir divam ।। mandāndolāṅgulībhir mukharita-muralī manda-gītābhinandaḥ ।
śrīmad-vṛndāvanendraḥ prabhavatu bhavatāṃ bhūtaye kṛṣṇa-candraḥ ।। tasmin vṛndāvane puṇyaṃ govindasya niketanam । tat-sevaka-samākīrṇaṃ tatraiva sthīyate mayā ।। bhuvi govinda-vaikuṇṭhaṃ tasmin vṛndāvane nṛpa ।
yatra vṛndādayo bhṛtyāḥ santi govinda-lālasāḥ ।। vṛndāvane mahā-sadma yair dṛṣṭaṃ puruṣottamaiḥ । govindasya mahīpāla te kṛtārthā mahī-tale ।। tathā hi śrī-kṛṣṇa-sandarbhe śrī-bhāgavata-ṣaṣṭha-skandhe -māṃ keśvavo gadayā prātar avyād govinda āsaṅgavam ātta-veṇuḥ iti ।
ṭīkā ca-tau hi śrī-mathurā-vṛndāvanayoḥ suprasiddha-mahā-yogapīṭhayos tat-tan- nāmnaiva sahitau prasiddhau tau ca tatra tatra prāpañcika-loka-dṛṣṭyā śrīmat- pratimākāreṇa bhātaḥ । svajana-dṛṣṭyā sākṣād-bhūtau ca । tatrottara-rūpaṃ brahma-saṃhitā-govinda-stavādau prasiddham । ataevātrāpi sākṣād-rūpa-vṛnda- prakaraṇa evaitau paṭhitau ity ādi-sandarbha-ṭīkety arthaḥ । tathā hi-sākṣād bhagavataḥ śrīmad-govindasya sukhādhikā । tathā hi śrī-caitanya- caritāmṛte - nau sarvatra deśe yathā śrī-kṛṣṇa-prakāśādīnāṃ navīna-prācīnā-dhātu-śīlādy- ākārāḥ kvacid bhakta-vatsalatayā calac-chakti-prakāśikā arcāyamānāḥ kvacit sāmānyākārāś ca śrī-nanda-nandana-prakāśā dṛśyante । tathāsau svayaṃ bhagavān śrī-govinda-devo'pi ? na, kiṃ tv asau tathātve dṛśyamāno'py arcāyamāna- viśeṣaḥ svayaṃ prakāśaḥ sākṣād vrajendra-nandana eva । atra yukti-sudṛṣṭāntāṃ prācīna-paurāṇikāṃ kathām āha-prema-nagarāpara- paryāye pratiṣṭhāna-pure ko'pi rājāsīt । sa ca pañca-putraḥ । vārdhaka-daśāyāṃ manasi evaṃ vicāritavān-mat-putreṣu yo rājyādi-pālanen samartho mayi premavāṃś ca bhavet । tasmin rājyādi samarpayiṣyāmi । iti manasi kṛtvā bahir jaḍavad ācaritavān । taṃ dṛṣṭvā sarve janā manasi duḥkhitā abhavan । putrāṇāṃ madhye tu ye duṣṭācārās te manasi hṛṣṭā rājyādikaṃ netuṃ viṣaya-sukhaṃ ca kartuṃ pravṛttā abhavan । teṣu ko'pi paṇḍito jñānavān pūrvato'pi pitroḥ prītiṃ kṛtvā sevāyāṃ pravṛttaḥ । rājā tu tasya bhaktiṃ dṛṣṭvā tasmin rājyādi-bhāraṃ samarpitavān । anye putrās tu tac chrutvā tad-upari daṇḍādikaṃ kṛtavantaḥ । tān dṛṣṭvāmātyāḥ sarve tad-vṛttāntaṃ rājñi niveditavantaḥ । rājā tu tac chrutvā kṛtrima-jaḍa-svabhāvādikaṃ tyaktvā tān putrān nirasya tasmin putre svacchandam abhiṣekaṃ kṛtavān । tathāyaṃ śrī-govinda-devaḥ sākṣād vrajendra-kumāro'py ādhunika-bhaktānāṃ prema-tāratamyaṃ kartuṃ mauna- mudrādikam aṅgīkṛtya rādhikayā saha virājate । atrāpi śruti-smṛti-purāṇādi- pramāṇāni bahūni santi । tatra śrī-gopāla-tāpanyāṃ -
sat-puṇḍarīka-nayanaṃ meghābhaṃ vaidyutāmbaram । dvi-bhujaṃ jñāna-mudrāḍhyaṃ vana-mālinam īśvaram ।। gopa-gopī-gavāvītaṃ sura-druma-talāśritam ।। ity ādi । tam ekaṃ govindaṃ sac-cid-ānanda-vigraham ity ādi ।
gopālāya govardhanāya gopī-jana-vallabhāya namo namaḥ । gopāla eva govindaḥ prakaṭāprakaṭaḥ sadā । vṛndāvane yoga-pīṭhe sa eva satataṃ sthitaḥ ।। asau yuga-catuṣke'pi śrīmad-vṛndāvanādhipaḥ ।
pūjito nanda-gopādyaiḥ kṛṣṇenāpi supūjitaḥ ।। cīra-hartā vraja-strīṇāṃ vrata-pūrti-vidhāyakaḥ । cid-ānanda-śilākāro vyāpako vraja-maṇḍale ।। tatra- candrāvalī-durādharṣaṃ rādhā-saubhāgya-mandiram ।।
tathā hi atharva-vede-gokulāraṇye mathurā-maṇḍale vṛndāvana-madhye sahasra- dala-padme ṣoḍaśa-dala-madhye'ṣṭa-dala-keśare govindo'pi śyāmaḥ pītāmbaro dvibhujo mayūra-puccha-śiro veṇu-vetra-hasto nirguṇaḥ sa-guṇo nirākāraḥ sākāro nirīhaḥ sa-ceṣṭo virājate iti । dve pārśve candrāvalī rādhā ca ity ādi । govinda-sahitāṃ bhūri-hāva-bhāva-parāyaṇām । yoga-pīṭheśvarīṃ rādhāṃ praṇamāmi nirantaram ।। govinda-svāmi-nāmātra vasaty arcātmako'cyutaḥ ।
gandarvair apsarobhiś ca krīḍamānaḥ sa modate ।। īśvaraḥ paramaḥ kṛṣṇaḥ saccidānanda-vigrahaḥ । anādir ādir govindaḥ sarva-kāraṇa-kāraṇam ।। atra śloke kṛṣṇoḥ viśeṣyaḥ । anyatrāpi govindasya viśeṣyatvam । yathā-
vraje govinda-nāmā yaḥ paśūnām indratāṃ gataḥ । sa eva kṛṣṇo bhavati mano-netrādi-karṣaṇāt ।। nānāvatāram akarod bhuvaneṣu kintu । govindam ādi-puruṣaṃ tam ahaṃ bhajāmi ।।
ṭīkā ca-yo govindo rāmādi-mūrtiṣu kalā-niyamena tiṣṭhan san nānāvatāram akarot, sa devaḥ svayaṃ kṛṣṇaḥ samabhavan taṃ bhajāmīti । śrī-gopāla-tāpanyāṃ - kṛṣṇāya gopīnāthāya govindāya namo namaṃ ।। veṇu-vādana-śīlāya gopālāyāhi-mardine । kālindī-kūla-lolāya lola-kuṇḍala-dhāriṇe ।।
vallavī-vadanāmbhoja-māline nṛtya-śāline । namaḥ praṇata-pālāya śrī-kṛṣṇāya namo namaḥ ।। namaḥ pāpa-praṇāśāya govardhana-dharāya ca । pūtanā-jīvitāntāya tṛṇāvārtāsu-hāriṇe ।।
niṣkalāya vimohāya śuddhāyāśuddha-vairiṇe । advitīyāya mahate śrī-kṛṣṇāya namo namaḥ ।। keśava kleśa-haraṇa nārāyaṇa janārdana । govinda paramānanda māṃ samuddhara mādhava ।। ity ādi । tatra ūrdhvāmnāye- śrīman-madana-gopālo'py atraiva supratiṣṭhitaḥ । iti ।
śrī-daśame - gopīnāṃ paramānanda āsīd govinda-darśane ।। iti । tathā hi - vṛndāvane sakhi bhuvo vitanoti kīrtiṃ yad devakī-suta-padāmbuja-labdha-lakṣmi । govinda-veṇum anu matta-mayūra-nṛtyaṃ prekṣādri-sānv-aparatānya-samasta-sattvam ।। iti । vṛndāraṇyottamāṅgaṃ krama-natam abhitaḥ kūrma-pīṭha-sthalābham । śreṇī-kiñjalkam eṣā daśa-śata-dala-rājīva-tulyaṃ dadarśa ।।
govindasya kim āścaryaṃ saundaryākṛta-vigraha । tad ahaṃ śrotum icchāmi kathayasva dayā-nidhe ।। madhye vṛndāvane ramye-mañju-mañjīra-śobhite । yojanāśrita-sad-vṛkṣa-śākhā-pallava-maṇḍite ।।
tan-madhye mañju-bhavane yoga-pīṭhaṃ samujjavalam । tad-aṣṭa-koṇa-nirmāṇaṃ nānā-dīpti-manoharam ।। tasyopari ca māṇikya-ratna-siṃhāsanaṃ śubham । tasmin naṣṭa-dalaṃ padmaṃ karṇikāyāṃ sukhāśrayam ।।
govindasya paraṃ sthānaṃ kim asya mahimocyate । śrīmad-govinda-mantra-stha-ballavī-vṛnda-sevitam ।। divya-vraja-vayo-rūpaṃ kṛṣṇaṃ vṛndāvaneśvaram । vrajendraṃ santataiśvaryaṃ vraja-bālaika-vallabham ।।
yauvanodbhinna-kaiśoraṃ vayasādbhuta-vigraham । vṛndāvane tu govindaṃ ye paśyanti vasundhare । na te yama-puraṃ yānti yānti puṇya-kṛtāṃ gatim ।। asya ṭīkā ca-atha sarvāsām arcānāṃ darśana-māhātmyaṃ vadan upary upari sphūrtyā śrīmad-arcā-viśeṣāyamāṇasya sākṣād-bhagavataḥ śrī-govinda-devasya darśana-māhātmyam āha vṛndāvana iti ।
karṇikā tan mahad dhāma govinda-sthānam avyayam । tatropari svarṇa-pīṭhe maṇi-maṇḍapa-maṇḍitam ।। karṇikāyāṃ mahā-līlā tal-līlā-rasa-tad-girau । yatra kṛṣṇo nitya-vṛndā-kānanasya patir bhavet ।।
kṛṣṇo govindatāṃ prāptaḥ kim anyair bahu-bhāṣitaiḥ । dalaṃ tṛtīyakaṃ ramyaṃ sarva-śreṣṭhottamottamam ।। govindasya priya-sthānaṃ kim asya mahimocyate । govindaṃ tatra saṃsthaṃ ca vallavī-vṛnda-vallabham ।।
divya-vraja-vayo-rūpaṃ vallavī-prīti-vardhanam । vrajendraṃ niyataiśvaryaṃ vraja-bālaika-vallabham ।। paramaṃ kāraṇaṃ kṛṣṇaṃ govindākhyaṃ parātparam । vṛndāvaneśvaraṃ nityaṃ nirguṇasyaika-kāraṇam ।।
rādhayā saha govindaṃ svarṇa-siṃhāsane sthitam । pūrvokta-rūpa-lāvaṇyaṃ divya-bhūṣaṃ susundaram ।। tribhaṅga-mañju-susnigdhaṃ gopī-locana-tārakam । tatraiva yoga-pīṭhe ca svarṇa-siṃhāsanāvṛte ।।
pratyaṅga-rabhasāveśāḥ pradhānāḥ kṛṣṇa-vallabhāḥ । lalitādyāḥ prakṛtayo mūla-prakṛtī rādhikā ।। saṃmukhe lalitā devī śyāmalāpi ca vāyave । itare śrī-madhumatī dhanyaiśānyāṃ hari-priyā ।।
viśākhā ca tathā pūrve śaivyā cāgnau tataḥ param । padmā ca dakṣiṇe bhadrā nairṛte kramaśaḥ sthitāḥ ।। yoga-pīṭhasya koṇāgre cāru-candrāvalī priyā । prakṛty aṣṭau tad anyāś ca pradhānāḥ kṛṣṇa-vallabhāḥ ।।
pradhānā prakṛtiś cādyā rādhikā sarvathādhikā । citrarekhā ca vṛndā ca candrā madana-sundarī ।। supriyā ca madhumatī śaśīrekhā haripriyā । saṃmukhādi-krame dikṣu vidikṣu ca tathā sthitāḥ ।।
ṣoḍaśī prakṛti-śreṣṭhā pradhānā kṛṣṇa-vallabhā । vṛndāvaneśvarī rādhā tavad tu lalitā priyā ।। ratna-bhūdhara-saṃlagna-ratnāsana-parigraham । kalpa-pādapa-madhyastha-hema-maṇḍapikā-gatam ।।
ity anena govindasyaiva viśeṣaṇam iti vivecanīyam । tāpanī ca- tam ekaṃ govindaṃ sac-cid-ānanda-vigraham iti । govindaṃ vraja-sundarī-gaṇa-vṛtaṃ paśyāmi hṛṣyāmi ca ।। līlā premṇā priyādhikyaṃ mādhuryaṃ veṇu-rūpayoḥ । ity asādhāraṇaṃ proktaṃ govindasya catuṣṭayam ।।
vaṃśī-nyastādhara-kiśalayām ujjvalāṃ candrakeṇa । mā prekṣiṣṭhās tava yadi sakhe bandhu-sange'sti raṅgaḥ ।। arjunaḥ bisāhe । idaṃ bi thoa ccea । tā suṇāhi । so kira assuda-ara-sāhammo sammohaṇa-māhurā-bhara-ṇabbo sabbobari virehanto pia-baassassa saala-goula- baittaṇeṇa goindāhisea-mahūsabo kassa bā gabbaṃ ṇa kkhu khabbedi ? ।[endnote] ity evambhūtasya mauna-mudrādikaṃ prakāśya vigrahavat sthitasya śrī-govinda- devasya prakaṭa-līlā-kāle mauna-mudrādikam ācchāditam abhavat । tathā ca- prakaṭa-līlā-kāle bhaktānāṃ bhakti-sadarśanārthaṃ prakaṭitam eva । tatra śrī- gopāla-tāpanyādi-prasiddhaṃ-kadācit prakaṭībhūya dvibhujaṃ mauna- mudrāḍhyaṃ iti ca ।
tad evaṃ tatra śrī-kṛṣṇa-līlā dvividhā aprakaṭa-rūpā prakaṭa-rūpā ca । prāpañcika-lokāprakaṭatvāt tat-prakaṭatvāc ca । tatrāprakaṭā - yatrāsau saṃsthitaḥ kṛṣṇas tribhiḥ śaktyā samāhitaḥ । rāmāniruddha-pradyumnai rukmiṇyā sahito vibhuḥ ।। [gtu ] iti । mathurā-tattva-pratipādaka-śrī-gopāla-tāpany-ādau - cintāmaṇi-prakara-sadmasu- kalpa-vṛkṣa [bhp ] ity ādi vṛndāvana-tattva-pratipādaka-brahma-saṃhitādau ca prakaṭa-līlātaḥ kiñcid vilakṣaṇatvena dṛṣṭā, prāpañcika-lokais tad-vastubhiś cāmiśrā, kālavad-ādi-madhyāvasāna-pariccheda-rahita-sva-pravāhā, yādavendratva- vraja-yuvarājatvādy-ucitāharahar-mahā-sabhopaveśa-gocāraṇa-vinodādi-lakṣaṇā । prakaṭa-rūpā tu śrī-vigrahavat kālādibhir aparicchedyaiva satī bhagavad- icchātmaka-svarūpa-śaktyaiva labdhārambha-samāpanā prāpañcikāprāpañcika-loka- vastu-saṃvalitā tadīya-janmādi-lakṣaṇā । tatrāprakaṭā dvividhā । mantropāsanāmayī svārasikī ca । prathamā yathā tat-tad- ekatara-sthānādi-niyata-sthitikā tat-tan-mantra-dhyāna-mayī । yathā bṛhad-dhyāna- ratnābhiṣekādi-prastāvaḥ krama-dīpikāyām । yathā vā
atha dhyānaṃ pravakṣyāmi sarva-pāpa-praṇāśanam । pītāmbara-dharaṃ kṛṣṇaṃ puṇḍarīka-nibhekṣaṇam ।। ity ādi gautamīya-tantre । barhāvataṃsam asitāmbuda-sundarāṅgam । govindam ādi-puruṣaṃ tam ahaṃ bhajāmi ।। ālola-candraka-lasad-vanamālya-vaṃśī- ratnāṅgadaṃ praṇaya-keli-kalā-vilāsam । śyāmaṃ tri-bhaṅga-lalitaṃ niyata-prakāśaṃ govindam ādi-puruṣaṃ tam ahaṃ bhajāmi ।। iti brahma-saṃhitāyām ।
govindaṃ manasā dhyāyet gavāṃ madhye sthitaṃ śubham । barhāpīḍaka-saṃyuktaṃ veṇu-vādana-tat-param ।। gopī-janaiḥ parivṛtaṃ vanya-puṣpāvataṃsakam ।। iti bodhāyana-karma-vipāka- prāyaścitta-smṛtau । tad u hovāca hairaṇyo gopa-veśam abhrābhaṃ taruṇaṃ kalpa-drumāśritam । tadiha ślokā bhavanti
sat-puṇḍarīka-nayanaṃ meghābhaṃ vaidyutāmbaram । dvi-bhujaṃ mauna-mudrāḍhyaṃ vanamālinamīśvaram ।। gopa-gopī-gavāvītaṃ sura-druma-talāśritam । divyālaṅkaraṇopetaṃ rakta-paṅkaja-madhyagam ।।
kālindī-jala-kallola-saṅgi-māruta-sevitam । cintayaṃś cetasā kṛṣṇaṃ mukto bhavati saṃsṛteḥ ।। iti śrī-gopāla-tāpanyām - govindaṃ gokulānandaṃ sac-cid-ānanda-vigraham [gtu ] ity ādi ca । vatsair vatsatarībhiś ca sadā krīḍati mādhavaḥ । vṛndāvanāntaragataḥ sa-rāmo bālakaiḥ saha ।। ity ādi ।
tatra ca-kārāt śrī-gopendrādayo gṛhyante । rāma-śabdena rohiṇy api । tathā tenaiva krīḍatīty ādinā vrajāgamana-śayanādi-līlāpi । krīḍā-śabdasya vihārārthatvād vihārasya nānā-sthānānusāraṇa-rūpatvād eka-sthāna-niṣṭhāyā mantropāsanāmayyā bhidyate'sau । yathāvasara-vividha-svecchāmayī svārasikī । evaṃ brahma-saṃhitāyām cintāmaṇi-prakara-sadmasu kalpa-vṛkṣa- lakṣāvṛteṣu surabhir abhipālayantam lakṣmī-sahasra-śata-sambhrama-sevyamānaṃ govindam ādi-puruṣaṃ tam ahaṃ bhajāmi ।। [brahmas ] iti । atra kathā gānaṃ nātyaṃ gamanam api vaṃśī [brahmas ] ity atrānusandheyam । tatra nānā-līlā-pravāha-rūpatayā svārasikī gaṅgeva । māṃ keśavo gadayā prātar avyād govinda āsaṅgavam ātta-veṇuḥ । [bhp ] iti ।
ātta-veṇur iti viśeṣeṇa govindaḥ śrī-vṛndāvana-mathurā-prasiddha-mahā-yoga- pīṭhayos tan-nāmnaiva sahitau prasiddhau । tau ca tatra tatra prāpañcika-loka- dṛṣṭyāṃ śrīmat-pratimākāreṇābhātaḥ svajana-dṛṣṭyāṃ sākṣād-rūpa-vṛnda- prakaraṇa eva etau paṭhitau । tataś ca nārāyaṇa-varmākhya-mantropāsya- devatātvena ca mantropāsanā-mayyām idam udāhṛtam ।। rādhikā hanta ! hanta ! ṇibbha-rūkkaṇḍidā e mama muddhattaṇaṃ, jaṃ goindassa paḍimaṃ jebba goindaṃ maṇṇemi । ghana-śyāmā seyaṃ dyuti-vitatir ākarṣati dṛśau । aho govindasya prakṛtim upalabdhā pratikṛtiḥ ।।
dolāyamānaṃ govindaṃ mañcasthaṃ madhusūdanam । rathe ca vāmanaṃ dṛṣṭvā punar janma na vidyate ।। dvārakāyāṃ śrī-puruṣottame ca । etat-padya-dvaye govinda-śabdas tu sarva- prakāśa-mūla-bhūtasya śrī-vṛndāvana-nāthasya govindasya prakāśāpekṣayā । sa ca prakāśas tu na bhedeṣu gaṇyate sa hi na pṛthak iti । dakṣiṇābhimukhaṃ devaṃ dolārūḍhaṃ sureśvaram । sakṛd dṛṣṭvā tu govindaṃ mucyate brahma-hatyāyāḥ ।
vartamānaṃ ca yat pāpaṃ yad bhūtaṃ yad bhaviṣyati । tat sarvaṃ nirdahaty āśu govindānala-kīrtanāt । govindeti yathā proktaṃ bhaktyā vā bhakti-varjitam । dahate sarva-pāpāni yugāntāgnir ivotthitaḥ ।।
govinda-nāmā yaḥ kaścin naro bhavati bhūtale । tan nāsti karmajaṃ loke vāṅ-mānasam eva vā । yan na kṣapayate pāpaṃ kalau govinda-kīrtanam ।। tīrthair anekair api kiṃ prayojanam ।
govinda govinda iti sphuṭaṃ raṭa ।। vṛndāvane kalpa-vṛkṣa suvarṇa-sadana । mahā-yoga-pīṭha tāṅhā ratna-siṃhāsana ।। tāte basi āchena sākṣāt vrajendra-nandana ।
śrī-govinda nāma sākṣāt manmatha-madana ।। prāpyāpi durlabhataraṃ mānuṣyaṃ vibudhepsitam । yair āśrito na govindas tair ātmā vañcitaś ciram ।। draṣṭuṃ na yogyā vaktuṃ vā triṣu lokeṣu te'dhamāḥ ।
śrī-govinda-pāda-dvandve vimukhā ye bhavanti hi ।। asau rasika-śekharo govinda-devaḥ kadācid ṛtu-bhedena sva-sevā-kāle yathocita- bhojanādi-nimittāya svādhikāra-niyuktena kenāpi saha-gopa-kiśora-rūpeṇa rātrau svapna-sphūrtyā sākṣād rūpeṇa vā kathopakathanaṃ kurute । etac ca loka- paramparayā śrūyate । kintu atīva-rahasyatvāt ācārya-vacanādy-anurodhāc ca prakāśya na likhyate ity ādi । ko'sau govinda-devo'sti yas tvayā sūcitaḥ purā । kīdṛśaṃ tasya māhātmyaṃ kiṃ svarūpaṃ ca śaṅkara ।।
gopāla eva govindaḥ prakaṭāprakaṭaḥ sadā । vṛndāvane yoga-pīṭhe sa eva satataṃ sthitaḥ ।। asau yuga-catuṣke'pi śrīmad-vṛndāvanādhipaḥ । pūjito nanda-gopādyaiḥ kṛṣṇenāpi supūjitaḥ ।।
cīra-hartā vraja-strīṇāṃ vrata-pūrti-vidhāyakaḥ । cid-ānanda-śilākāro vyāpako vraja-maṇḍale ।। kiśoratām upakramya vartamāno dine dine । tāmbūla-pūrita-mukho rādhikā-prāṇa-daivataḥ ।।
ratna-baddha-catuḥ-kūlaṃ haṃsa-padmādi-saṅkulam । brahma-kuṇḍa-nāma kuṇḍaṃ tasya dakṣiṇato diśi ।। ratna-maṇḍapam ābhāti madnāra-tarubhir vṛtam । tan-madhye yoga-pīṭhākhyaṃ sāmrājya-padam uttamam ।।
vṛndāvaneśvarī-prājya-sāmrājya-rasa-rañjitaḥ । ihaiva nirjitaḥ kṛṣṇo rādhayā prauḍha-hāsayā ।। tasyāṃ go śrīḥ sadā vṛndā vīrā cākhila-sādhanā । yoga-pīṭhasya pūrvatra nāmnā līlāvatī sthitā ।
dakṣiṇasyāṃ sthitā śyāmā kṛṣṇa-keli-vinodinī ।। paścime saṃsthitā devī bhoginī nāma sarvadā । uttaratra sthitā nityaṃ siddheśī nāma devatā । pañca-vaktraḥ sthitaḥ pūrve daśa-vaktraś ca dakṣiṇe ।।
paścime ca caturvaktraḥ sahasra-vaktra uttare । suvarṇa-vetra-hastā ca sarvataḥ śāsane sthitā ।। madanonmodinī nāma rādhikāyāḥ priyā sakhī । pādayoḥ pātayaty eva govindaṃ māna-vihvalam ।।
iha yugalākṛti-dhāma-kāma-dambhe । padi padi manmatha-saudham uccinoti ।। manmatha-dvitayaṃ paścāt śrī-kṛṣṇāyeti sat-padam । govindāya tataḥ paścāt svāhāyaṃ dvādaśākṣaraḥ ।।
govindasya mahā-mantraḥ kāle pūrvānurāga-bhāk । tataḥ paraṃ pravakṣyāmi govindaṃ yugalātmakam ।। lakṣmī-manmatha-rādheti govindābhyāṃ namaḥ padam । etasya jñāna-mātreṇa rādhā-kṛṣṇau prasīdataḥ ।।
anayos tu ṛṣiḥ kāmo virāṭ chanda udāhṛtaḥ । devatā nitya-govindo rādhā-govinda eva ca ।। yoga-pīṭheśvarī śaktiḥ ṣaḍ-aṅgaṃ kāma-bījakaiḥ । visphūrjan-malla-kacchaṃ kara-yuga-muralī-ratna-daṇḍāśritaṃ ca ।
pūrṇa-śrī-mohanendraṃ tad-itara-caraṇākrānta-dakṣāṅghri-nālam ।। evaṃ dhyātvā japen mantraṃ yāval-lakṣa-catuṣṭayam । tilājya-havanasyānte yoga-pīṭheśvarau yajet ।। campakāśoka-tulasī-kahlāraiḥ kamalais tathā ।
rādhā-govinda-yugalaṃ sākṣāt paśyati cakṣuṣā ।। śrīman-madana-gopālo'py atraiva supratiṣṭhitaḥ । kaiśora-rūpī gopālo govindaḥ prauḍha-vigrahaḥ । ubhayos tāratamyena gopīnātho'tisundaraḥ ।।
dhīroddhatas tu gopālo dhīrodāttayocyate । govindo gopikānātho yo dhīra-lalitākṛtiḥ ।। siṃha-madhyas tu gopālas tribhaṅga-lalitākṛtiḥ । govindo gopikānāthaḥ pīna-vakṣaḥ-sthalo viṭaḥ ।।
trisandhyam anyad anyad dhi mādhuryaṃ govidāṃ patau । govardhana-darī-dhātu-pallavādi-vicitrite । bālyataḥ samatikrāntaḥ kaiśorāt parato gataḥ ।। vagāhamānaḥ kandarpaḥ śrī-govindo virājate ।
nānā-ratna-manohārīny etasmin yoga-pīṭhake । sahajo hi prabhāvo'yaṃ nācirāt parituṣyati ।। anyeṣu siddha-pīṭheṣu yā siddhir bahu-hāyanaiḥ । vṛndāvane yoga-pīṭhe saikenāhnā prajāyate ।।
prātar bālārka-saṅkāśaṃ saṅgave maṅgala-cchavi । madhyāhne taruṇārkābhaṃ parāhne padma-patravat ।। sāyaṃ sindūra-pūrābhaṃ rātrau ca śaśi-nirmalam । tamasvinīṣv indranīla-mayūkha-mecaka-prabham ।।
varṣāsu ca sadābhāti harit-tṛṇa-maṇi-prabham । śarat-sucandra-bimbābhaṃ hemante padma-rāgavat ।। śiśire hīraka-prakhyaṃ vasante pallavāruṇam । grīṣme pīyūṣa-pūrābhaṃ yoga-pīṭhaṃ virājate ।।
mādhurībhiḥ sadācchannam aśoka-lalitādṛtam । aghaś cordhvaṃ mahā-ratna-mayūkhaiḥ parito vṛtam ।। candrāvalī-durādharṣaṃ rādhā-saubhāgya-mandiram ।। śrī-ratna-maṇḍapaṃ nāma tathā śṛṅgāra-maṇḍapam ।।
saubhāgya-maṇḍapaṃ nāma mahā-mādhurya-maṇḍapam । sāmrājya-maṇḍapaṃ nāma tathā kandarpa-maṇḍapam ।। ānanda-maṇḍapaṃ nāma tathā surata-maṇḍapam । ity aṣṭau yoga-pīṭhasya nāmāni śṛṇu pārvati ।।
śrī-yoga-pīṭhasya mahattamasya । premānam āpnoti parasya puṃsaḥ ।। atha mantra-mayyāṃ sad-ācāra-vidhir likhyate । mantra-mayī dvidhā । tatra śrī- bhāgavatādi-varṇita-janma-karma-go-cāraṇādi-līlā eka-vidhā । sā tu smaraṇa- maṅgala-śrī-govinda-līlāmṛtādy-anusāreṇa kartavyā । dvitīyā tu arcāyamāna- viśeṣa-mauna-mudrāḍhya-śrī-vigraha-viśeṣa-sevā । sā ca sarva-smṛti-saṃmatā śrī- hari-bhakti-vilāse likhitāsti । tad-anusāreṇa prema-yuktayā bhaktyā kartavyā । tasmāt kiñcit prakāśya likhyate । brāhma-muhūrtād utthāya pūjakādayaḥ sarve pārṣadāḥ sevānāmāparādha-rahitā bhagavat-paricaryāṃ vinā prasādānnam apy asvīkurvantaḥ । kiṃ punar bhagavad- dravyaṃ svecchayā balātkāreṇa vā । vidhivat gurvādi-praṇāma-danta-dhāvana- yathocita-snānādi-vidhiṃ kṛtvā sva-sevāyāṃ sāvadhānāḥ śrī-mandire praviśanti । pūjakas tu vidhivat ghaṇṭādi-vādyaṃ kṛtvā prabhoḥ śrīmad-īśvaryāś ca prabodhanaṃ kārayet । grīṣma-śīta-varṣādy-anusāreṇa devādi-durlabha-sevāṃ [additional text? yathā sādhakaḥ siddha-rūpeṇa mānasīṃ līlāṃ daṇḍātmikāṃ bhāvayet tathā tenaiva guru-paramparayā rāgānugā-matena mauna-mudrāḍhyaḥ । daṇḍātmikā-līlā-sevā caikā nāmnā bhedaḥ pṛthag bhavet । atas tayor aikya- sevanaṃ ca ।]
vimoṭayan so'tha rasālasāṅgam । tamāla-nīlaḥ śayanād udasthāt ।। dattair jalaiḥ kanaka-jharjhari-nālito'pi । vīṭī-vareṇa parimamārja sudivya-dantān ।।
nidrāvasāna-vigalan-niyata-vyavasthā । reje tadā parjanair vihitābhinandā ।। sā danta-kāṣṭha-śakalena vighṛṣṭa-dantān । jihvāṃ viśodhanikayā vyalikhad rasajñām ।।
tataḥ susvādu-miṣṭa-dadhi-samarpaṇam । tato maṅgalārātrikam । tatra dhyānam- uṣṇīṣaṃ vara-mūrdhni kāntam aruṇaṃ nidrā-vimiśrekṣaṇam । govindaḥ kuśalaṃ karoti bhavato rātry-anta-kāle sadā ।। prāleya-vāraṇakaṃ bahu-mūlya-labhyam ।
ā-mastakāt pada-yugāvadhi śobhamānam ।। govindam ādi-puruṣaṃ vraja-rāja-putraṃ paśyantam agnim amalaṃ bhagavantam īḍe । bahu-ratna-citra-vicitrita-phalgulakam । vihasad vadanaṃ kadā paśye ।।
sūkṣma-vastra-nirmitaṃ tribhāga-rūpa-khaṇḍitam । sarva-prānta-deśa-svarṇa-sūtra-mauktikāñcitam ।। kṛṣṇa-deva-madhya-deśa-rājitaṃ virājitam । grīṣma-tāpa-śoṣakaṃ suśīta-vastram āśraye ।।
vicitrāṃ tad-upari ca bibhrāṇaḥ । śrī-govindo hṛdi sphuratu ।। tataḥ sarve militvā ārātrika-darśanam । evaṃ deva-munīndrādayo'pi gītāvādya- kīrtanādi kurvanti । yathā padyāvalyāṃ - śreyaḥ-kairava-candrikā-vitaraṇaṃ vidyā-vadhū-jīvanam ।
sarvātma-snapanaṃ paraṃ vijayate śrī-kṛṣṇa-saṅkīrtanam ।। sarvābhīṣṭa-pradaṃ śrīman maṅgalārātri-darśanam । prema-bhakti-pradaṃ sarva-duḥsvapnādi-nivartakam ।। evaṃ pācakādayaḥ sarve sva-sva-sevāyāṃ parama-bhaktyā ca sāvadhānā vartiṣyante । sevāyāṃ mukho'dhikārī tu sva-pratinidhiṃ karma-cāriṇam uddiśya tasmin sva- sarva-karma samarpya sevāyāṃ sāvadhānaḥ svayaṃ kariṣyati abhāve pūjakādi-dvārā ca । evaṃ śrīmad-īśvaryā dadhi-bhojanaṃ maṅgala-nīrājanaṃ ca kartavyam ।
atha śṛṅgārārātri-vidhir likhyate । tataḥ sugandha-tailādibhir mardanon- mārjanādikaṃ hima-grīṣma-varṣādi-kālocitam uṣṇa-śītala-jalādibhiḥ snānaṃ ca, sūkṣma-vastreṇa śrīmad-aṅga-saṃmārjanaṃ, yathā śrī-govinda-līlāmṛte - bhṛtyaḥ samuttārya vibhūṣaṇaṃ tanoḥ । sāraṅga-nāmā laghu paryadhāpayan ।। pratyaṅga-nānā-mṛdu-bandha-pūrvam ।
premṇāṅga-saṃmardanam ātatāna ।। śītena pītena sadā suśītam । udvartayāmāsa śanais tad-aṅgam ।। dhātrī-phalārdra-kalkena keśān śīta-sugandhinā ।
snigdhaḥ snigdhena susnigdhān karpūro'pi samaskarot ।। śreṇi-saṃbhṛta-jalair atha dāsāḥ । sveśvaraṃ pramuditāḥ snapayanti ।। iti śrī-govinda-devasya sākṣād vrajendra-nandanatvena pūjakādibhir bhāva-yuktena manasā snānādikaṃ kartavyam । tataḥ pītāruṇādi-nānā-vidha-svarṇa-citra-vastrādi । evaṃ svarṇa-rūpya-mauktika-ratna-jaṭita-nānālaṅkāra-guñjā-mālādi-vidagdha- pūjakena paridhāpanīyam । kadācit sevāvasare lokottara-camatkāra-svāda- pakvānnādikaṃ prema-yuktena manasā tat-sevā-sukha-parādhīno'rpayet ।
channāṅgaḥ puraṭa-rucoru-kañcakena । kaṃsārir vahati mahotsave mudaṃ naḥ ।। paṭaiḥ kṛta-yathocita-prakaṭa-sanniveśojjvalaḥ । karoti karabhoru me ghana-rucir mudaṃ mādhavaḥ ।।
visphūrjan-malla-kacchaṃ kara-yuga-muralī-ratna-daṇḍāśritaṃ ca । pūrṇa-śrī-mohanendraṃ tad-itara-caraṇākrānta-dakṣāṅghri-nālam ।। evaṃ dhyātvā japen mantraṃ yāval-lakṣa-catuṣṭayam । tilājya-havanasyānte yoga-pīṭheśvarau yajet ।।
campakāśoka-tulasī-kahlāraiḥ kamalais tathā । rādhā-govinda-yugalaṃ sākṣāt paśyati cakṣuṣā ।। śrīman-madana-gopālo'py atraiva supratiṣṭhitaḥ । kṛṣṇāya gopīnāthāya govindāya namo namaḥ ।।
keśa-bandhanam ālepo mālā-citra-viśeṣakaḥ । tāmbūla-keli-padmādir ākalpaḥ parikīrtitaḥ ।। bhakti-ccheda-lasat-sughṛṣṭa-ghusṛṇālepa-śriyā peśalaḥ । śyāmāṅga-dyutir adya me sakhi dṛśor dugdhe mudaṃ mādhavaḥ ।।
kirīṭaṃ kuṇḍale hāraś catuṣkī valayormayaḥ । keyūra-nūpurādyaṃ ca ratna-maṇḍanam ucyate ।। hāras tāro valayam amalaṃ candrā-cāruś catuṣkī । aṅgair evābharaṇa-paṭalī bhūṣitā dogdhi bhūṣām ।।
tad-upari navaraktaṃ vastram itthaṃ dadhānaḥ । vraja-nava-yuva-rājaḥ ko'pi kuryāt sukhaṃ te ।।[endnote] vicitrāṃ tad-upari ca bibhrāṇaḥ । śrī-govindo hṛdi sphuratu ।।
vakṣasy ārohayantīr vividha-sukusumair vanya-mālāṃ vahantam । nāmnā tāṃ vaijayantīṃ nija-priyatamayā paśya govinda-devam ।। kaṇṭha-sthale kara-yugāṅguli-parva-madhye । hīrakān sukṛtino hṛdi cintayanti ।।
muktādi-hema-jaṭita uṣṇīṣa-savye mukhyopariṣṭāc ca । hari-hṛdaya-sthe sundari hīraka-rāje mano lagnam ।। bhūyiṣṭhaṃ navya-vāsaḥ śikhi-dala-mukuṭaṃ mudrikāḥ kuṇḍale dve । keyūre kaṅkaṇe śrī-yuta-padaka-kaṭakau nūpurau śṛṅkhalāṃ ca ।।
punnāga-stavakī lavaṅga-latikā śrī-kuṇḍalā pūrṇayoḥ । krīḍā-kānana-yāna-kautuka-manā reje sa pītāmbaraḥ ।। nisarga-manda-smita-sundarānanau । rādhā-mukundau praṇamāmi tau mudā ।।
evaṃ śrīmad-īśvaryā dvādaśābharaṇa-ṣoḍaśa-śṛṅgārādikaṃ kartavyam । tad yathā - sottaṃsā carcitāṅgī kusumita-cikura sragviṇī padma-hastā । rādhālaktojjvalāṅghriḥ sphuriti tilakinī ṣoḍaśā-kalpinīyam ।। niṣkāś cakrī-śalākā-yuga-valaya-ghaṭāḥ kaṇṭha-bhūṣormikāś ca ।
tuṅgā pādāṅgurīya-cchavir iti ravibhir bhūṣaṇair bhāti rādhā ।। śroṇau celaṃ tad-upari varaṃ daṇḍikākhyaṃ ca nīlam । dṛṣṭvā cāntar muditamanasotphullatām eti nāthaḥ ।। śyāmācchādana-kāmyayā kila na sāsatyeti vijñāyatām ।
prāṇebhyo'py adhikaṃ svakaṃ nidhi-yugaṃ saṃgopayaty eva hi ।। vadana-damita-rākārohiṇī-kānta-kīrtiḥ । madhurima-madhu-pātrī rājate paśya rādhā ।। evaṃ samayānurūpa-vastrādi-paridhāpanaṃ kartavyaṃ, tathā svarṇa-raupya- mauktika-ratna-jaṭita-nānālaṅkārādikaṃ ca ।
tadaiva samayābhijñā purastān maṇi-bandhanam । ādarśaṃ darśayāmāsa sugandhā nāpitātmajā ।। varṣmāvalokya mukure pratibimbitaṃ svam । kāntāvalokana-phalo hi viśeṣa-veṣaḥ ।।
divya-gandha-tulasī-madhu-mattaiḥ । ādriyan yarhi sandhita-veṇuḥ ।। kaccit tulasi kalyāṇi govinda-caraṇa-priye । tad yathā- mātas tulasi govinda-hṛdayānanda-kāriṇī ity ādi ।
sa dhūpa-dīpakaṃ śrīmad-govinda-mukha-paṅkajam । śṛṅgāre ye tu paśyati te yānti paramaṃ padam । tenāpi saha divyanti tal-loke śāśvatīḥ samāḥ ।। tataḥ pakvānna-nivedanaṃ । tataḥ karpūrādi-saṃskṛta-tāmbūlā-samarpaṇam । tato nānā-vidhānna-vyañjana-piṣṭa-pūpa-pāyasa-sarasa-rasālādi-nivedanam ।
atraiva śrī-govindaḥ priya-pūjāri-gosvāminaṃ prati dadhi-kaḍamānnaṃ svayaṃ yācitavān । yathā- dadhi-kaḍamānnaṃ miṣṭaṃ govinda-priya-pūjakaṃ svasya । yācitvā yena nītaṃ taṃ vande svayaṃ bhagavantam ।। tata ārātrikaṃ, sarve militvā tad-darśanam । athārātrika-darśana-phalaṃ-
śṛṅgārātrikaṃ nāma govindasya sukhāvaham । prema-bhakti-pradātāraṃ darśanāt pāpa-nāśakam ।। atha rājabhoga-vidhir likhyate । vastra-bhūṣādikaṃ samarpya tathaiva mandira- sevakas tu tata āgatya mandira-dhautādikaṃ kṛtvā tato dhūpa-dīpaṃ ca nivedayet । tat tu saṅgopanam । tataḥ pācakāḥ parama-rasikāḥ parama-sāvadhānā niyatendriyā nānā-prakāra-śākādy-anna-vyañjana-roṭikā-pūpa-pāyasa-piṣṭakādi- śikhariṇī-rasālādikaṃ lehya-coṣya-peya-carvya-ṣaḍ-rasa-nirmitaṃ suvarṇa-pātrādiṣu pariveṣayanti । sva-sva-rtu-bhavaṃ phalādikaṃ ca । evam ekādaśyādi-vrata-dināni, sad-ācārānusāreṇa śrī-prabhoḥ śrīmad-īśvaryā nitya-niyamita-pāka-racanādi kartavyam । pūjako niyatendriyaḥ sāvadhānaḥ san bhojana-sāmagrīṃ vidhivad rāgānugīya-matena daśa-ghaṭikāntaḥ samaprya samayān nivarti nivaset । pūjakasya tu naivedya-samarpaṇe vijñaptir, yathā śrī-rūpa-gosvāmi-pādaiḥ śrī-padyāvalyāṃ - datte laḍḍūni bhadrayā madhurase sobhābhayā lambhite ।
naste'smin puratas tvam arpaya hare ramyopahāre ratim ।। ādaṃ mātṛ-mude bhaved api yathā paktrī-mano-rañjanā । bhuñjadhvaṃ na parityajan kim apīty ekāntam āhlādayan ।। paryāptaṃ na tathāpi lālasatayā vābhūd anuvyañjanam ।
ekaikāṃ ca kṛtābhinandanam adan saṃpipriye sarvadā ।। pūjakas tu śītala-jalādi samarpya mandirān nirgatya niyama-japādi kuryāt । japa- niyamānte ca vidhivad ghaṇṭādi-vādyaṃ kṛtvā śrī-mandire praviśya tato jala- sevakena datta-pāṭalādi-parivāsitayamunā-jalenācamanaṃ dattvā sukṣma-vastreṇa mukha-mārjanādikaṃ kuryāt । tato mahā-prasādānayanaṃ tato mandira-sevakena mandiramārjanaṃ । tatas tāmbūlādi-samarpaṇaṃ, yathā- karpūra-pūra-parivāsita-cūrṇa-vṛndaiḥ । tāṃ vīṭikāṃ sa bubhuje vara-nāgavallyāḥ ।।
tato grīṣmārtau nānā-vidha-suvāsita-jala-nānā-vidha-jala-yantrādinā secanam । evaṃ mantramaya-nānā-vījanādikaṃ ca । evaṃ sugandha-dravyādi purato dhāraṇam । evaṃ sugandha-puṣpādibhir mālā-kuñja-kuṭīra-racanam । evaṃ varṣādiṣu yathā- yogyaṃ jñeyam । tata ārātrikasya sarve militvā darśanam । tato darśana-phalaṃ, yathā- svayaṃ bhagavataḥ śrīmad-govindasya kṛpāmbudheḥ । mahārājopacārākhyam ārātrikam anuttamam ।। ya idaṃ śraddhayā devi paśyen mantrī subhaktimān ।
sa sarva-kāmān labhate bhaktiṃ tat-pādayoḥ parām ।। evaṃ śrīmad-īśvaryā bhojanācamana-tāmbūlādi-samarpaṇaṃ ca । tathā hi- tābhyaḥ pariviveśānnaṃ tulasyā rūpa-mañjarī । snehena mohinī yadvad devatābhyo'mṛtaṃ kramāt ।।
tato ratna-khaṭṭopari śayyādi-racanaṃ tatra bhāva-yuktena manasā śayanaṃ kārayet । anādi purato nyastaṃ cakṣuṣā gṛhyate mayā । rasaṃ dāsasya jihvāyām aśnāmi kamalodbhava ।। bhuktaṃ yan nikhilāgha-saṅgha-śamanaṃ sarvendriyāhlādikaṃ । saṃsārād vinivartakaṃ haripada-dvandve punaḥ prāpakam ।[endnote]
śrī-govindas tat prasādaś caraṇāmṛtam eva ca । vastra-candana-mālyādi tulasī caika-rūpakam ।। sa ca punar madhyamādhikāri-guṇam āśritya teṣu vaiṣṇava-vargeṣu yathocita- maryādā-mārga-rakṣaṇāya kṛpāpekṣā ity ādi-diśā tatra bhagavad-bhaktāya ca vastrādi-vārṣikaṃ dattvā sneha-yuktena śrī-śrī-sevāyāṃ sāvadhānaṃ kṛtavān । tataḥ sarve pūjakādayaḥ sva-sva-dehādi-vyāpāraṃ kṛtvā śrī-bhagavat-kathā- śravaṇaṃ kuryuḥ । tataḥ sarve snānādikaṃ kṛtvā sva-sva-sevāyāṃ sāvadhānā bhavanti । tato'parāhne vidhivad dvārodghāṭanaṃ kṛtvā śrī-bhagavat-prabodhanaṃ tataḥ śrī- mukha-prakṣālanādikaṃ tasmāt pakvānna-bhojanaṃ tasmād elā-lavaṅga-karpūrādi- saṃskṛta-tāmbūlādi-samarpaṇam । tato dhūpa-dīpādi-samarpaṇaṃ ca tad-darśana- phalaṃ ca -
utthāpane dhūpa-dīpaṃ ye paśyanti narā bhuvi । te yānti paramaṃ viṣṇoḥ padaṃ śāśvatam avyayam ।। kanaka-nivaha-śobhā ity ādi । evaṃ śrīmad-īśvaryāś ca । atha sandhyāratrika-vidhir likhyate । sandhyāyāṃ pakvānna-nivedanaṃ, tataḥ śītala- jala-susaṃskṛta-tāmbūlādikaṃ ca । tato nīrājanaṃ mahā-maṅgalaṃ ca । tataḥ paśyatāṃ deva-munīndra-manuṣyādīnāṃ gīta-vādyaiḥ saha jaya-jaya-śabdaḥ । tathā hi ānanda-vṛndāvana-campvāṃ -
preṅkholat kaiṅkarāta-stavaka-nava-kalo barhi-barhaṃ dadhānaḥ । niryan kiñjalka-rekhāc-churita-mṛdutara-svinna-gaṇḍānta-lakṣmīḥ ।। śakra-śarva-parameṣṭhi-purogāḥ । kaśmalaṃ yayur aniścita-tattvāḥ ।।
sandhyāyāṃ kṛṣṇa-devasya sārātrika-mukhaṃ narāḥ । ye paśyanti tu te yānti tad-dhāma param avyayam ।। evaṃ śrīmad-īśvaryāś ca । tataḥ śayanārātrika-vidhir likhyate । tataḥ pūjakaḥ śṛṅgāra-maṇi-maṇḍanādikam uttārya yathā-rahaḥ yugma-vastrādi-paridhāpanam । evaṃ mālya-lepanādeś ca । tataḥ kiyat-kṣaṇaṃ darśanārthaṃ virāmaṃ ca ।
uṣṇīṣaṃ vara-mūrdhni kāntam aruṇaṃ nidrā-vimiśrekṣaṇam । govindaḥ kuśalaṃ karoti bhavato rātry-anta-kāle sadā ।। tato bhojana-saṃskaraṇaṃ sumiṣṭa-susvādu-durdarśanīya-loka-praśaṃsya-svātma- rocaka-bhagavad-rocaka-nānā-prakārānna-vyañjana-pakvānna-dugdhānna- piṣṭakādi-samarpaṇam tatra gopanīya-dhūpa-dīpam । tato bhojana-nimittaṃ samayāpekṣaṇam । yat-sevayā vaśaḥ śrīmad-govindo nanda-nandanaḥ । payasā saṃyutaṃ bhaktaṃ yācate karuṇāmbudhiḥ ।। iti pūrvaṃ darśitavān ।
tasmād ācamanaṃ mukha-mārjanārthaṃ vastra-samarpaṇaṃ । tato mahā- prasādānayanaṃ, tato mandira-sevakena bhojana-sthala-mārjanaṃ । tasmād elā- lavaṅga-jātiphala-karpūrādi-saṃskṛta-tāmbūlādi-samarpaṇam । prāleya-vāraṇakaṃ bahu-mūlya-labhyam । ā-mastakāt pada-yugāvadhi śobhamānam ।। govindam ādi-puruṣaṃ vraja-rāja-putraṃ paśyantam agnim amalaṃ bhagavantam īḍe ।
bahu-ratna-citra-vicitrita-phalgulakam । vihasad vadanaṃ kadā paśye ।। sūkṣma-vastra-nirmitaṃ tribhāga-rūpa-khaṇḍitam । sarva-prānta-deśa-svarṇa-sūtra-mauktikāñcitam ।।
kṛṣṇa-deva-madhya-deśa-rājitaṃ virājitam । grīṣma-tāpa-śoṣakaṃ suśīta-vastram āśraye ।। vicitrāṃ tad-upari ca bibhrāṇaḥ । śrī-govindo hṛdi sphuratu ।।
evaṃ karpūra-parivāsita-śītala-jalaṃ yamunāyā nānā-vidha-sugandha-dravyaṃ vījanādikaṃ ca । ye paśyanti janāḥ śreṣṭhaṃ śayanārātrikaṃ hareḥ । te tu govinda-devasya kṛpā-pūrṇā na saṃśayaḥ ।। tatra ratna-khaṭṭopari śayyādi-nirmāṇam । tatra khaṭṭādho rātri-sevanārthaṃ suvāsita-śītala-jala-pakvānna-tāmbūlādi-sthāpanam । tato mandirān niṣkṛṣya bhāva-yuktena manasā śayana-samayāpekṣaṇam । evaṃ śrīmad-īśvaryāś ca । grantha-vistāra-bhiyā vistārya na likhyate । evaṃ pañca-vidhārātrika-darśana- phalam-
maṅgalārātrim ārabhya cānte ca śayanāvadhi । evam ārātrikaṃ pañca ye paśyanti janā bhuvi ।। te sarve vāñchitaṃ prāpya putraṃ pautraṃ dhanaṃ tathā । ante govinda-devasya kṛpayā yānti tat-padam ।।
sakhī-tatī-valli-vasanta-vāyum । govindam īḍe vijayādi-varṇam ।। garbha-janmavatāṃ teṣāṃ kaṃsādīnāṃ jayāj jayaḥ । mano-janma-kāma-jayād vijayaḥ parikīrtitaḥ ।।
tvaṃ gavām indra ity āder govinda iti kathyate । tasmād vijaya-govindaṃ budhā evaṃ vadanti hi ।। athavā yasya bhajanāt kāmādy-ari-jayāt tu tam । kṛtvā vijaya-govindaṃ pravadanti manīṣiṇaḥ ।।
vande vijaya-govindaṃ govindādvaita-vigraham । mano lagati govinde yasya sandarśanād dhruvam ।। śrīmat-kāśīśvaraṃ vande yat-prīti-vaśataḥ svayam । caitanya-devaḥ kṛpayā paścimaṃ deśam āgataḥ ।।
atha śrī-mahāprabhu-pārṣada-śrīmukha-śruta-kathā-ekadā śrī-mahāprabhuḥ śrī-kāśīśvaraṃ kathitavān - bhavān śrī-vṛndāvanaṃ gatvā śrīla-rūpa-sanātanayor antikaṃ nivasatu iti । sa tu tac chrutvā harṣa-vismito'bhūt । sarvajña-śiromaṇis tad- dhṛdayaṃ jñātvā punaḥ kathitavān - śrī-jagannātha-pārśva-vartinaṃ śrī-kṛṣṇa- vigraham ānīya kathitavān svayaṃ bhagavatānena mamābhedaṃ jānīhi । ata enaṃ sevasva । tac chrutvā sa tūṣṇīṃ babhūva । tato vigrahasya gaura-vapuṣā śrī-kṛṣṇena mahā-prabhunā ca ekatra bhojanaṃ kṛtam । tataḥ śrī-kāśīśvaro daṇḍavat praṇamya gaura-govinda-vigrahaṃ śrī-vṛndāvnaaṃ prāpitavān । so'yaṃ śrī-govinda-pārśvarti- śrī-mahāprabhuḥ । ato yathā śrī-govindasya sevā-vidhiḥ śrī-mahāprabhor api tathā grantha-vistāra-bhiyā vistārya na likhyate । mukha-kāntyā maṇḍita-kamala-maṇi-garvaḥ । kṛpayatu mayi gaura-govindaḥ ।। evaṃ śrī-mahāprabhor janma-yātrādi kartavyam । tathā śrī-mahāprabhoḥ pārṣadānāṃ sevā । mukhyādhikāriṇām aprakaṭa-tithi-pālanaṃ ca kartavyam ।
vṛndā vandita-caraṇā netrādibhir vṛndādika-vane । yad vācā vṛkṣa-latāḥ kāle'kāle puṣpitāḥ syuḥ ।। karṇa-dvandvaṃ ca dīpte puraṭa-viracite kuṇḍale hāri-hīre । vṛndāṃ vṛndāvanāntaḥ surucira-vasanāṃ śrīla-govinda-pārśve ।।
bhaktyā saṃsevyamānaṃ kali-kaluṣa-haraṃ sarva-vāñchāa-pradaṃ ca । śrīmad-vṛndāvanākhye nivasati manujaḥ sarva-duḥkhair vimuktaḥ ।। asyāḥ sva-prājñā likhyate - ekadā rātrau suptaṃ śrīmat-prabhuṃ śrī-haridāsa- gosvāminaṃ prati vṛndayādideśe - aye śrīmad-rādhā-govinda-sevādhikārin ! mat- prabhoḥ śrīmahā-prasādānnaṃ dātum arhasi । evaṃ sevā-vastra-bhūṣādikaṃ śrīmad-īśvaryāś ca । atha vārṣikā-yātrā-vidhir likhyate ।
bhaktānāṃ vyadadhan mahotsavam ayaṃ netrārbudānāṃ param svīkurvan prathamaṃ sumaṅgalataraṃ snānaṃ ca pañcāmṛtaiḥ ।।[endnote] dadhi-madhu-khaṇḍa-dhṛtādīn śirasi dadhato devasya । kim indra-nīla-śailopari śata-dhārā jāhnavī sarati ।।[endnote] pañcamyāṃ prathame vasanta-samaye govinda-devo hariḥ । yaṃ dṛṣṭvā bhava-padma-japa-prabhṛtayaḥ sadyaḥ kṛtārthaṃ gatāḥ ।।[endnote]
chalato brahmādi-devāś caraṇāmṛta-pānato lobhāt । dhṛta-manuja-rūpa-veśaḥ pārṣada-bhaktān saṃyācate ।।[endnote] pītaṃ kañcukam atulaṃ coṣṇīṣaṃ citra-dhaṭīṃ dhṛtaṃ devam । dīvyantaṃ nija-priyayā śrī-govindaṃ sakhe paśya ।।
yadyapi māgha-śrī-pañcamītaḥ phālgunī-paurṇamāsī-paryantaṃ vasantotsavaḥ pravartate । tathā hi, phālguna-śukla-daśamītaḥ caitra-kṛṣṇa-pratipat-paryantaṃ mukhyo vidhiḥ । teṣu pañca-dineṣu prabhuḥ priyayā sahitaḥ sadā virājate । brahmādi-devatāḥ sarve paramānanda-nirvṛtāḥ । indrādibhir militvātra vasanti vraja-maṇḍale ।। sarva-vraja-maṇḍala-mukhyatve śrī-govinda-sthalaṃ jñeyam । vasanta-vastrādikaṃ ca paridadhāti ।
niṣkaṃ kāñcīṃ supada-kaṭakāv aṅgade kaṅkaṇe ca । bibhrāṇaṃ vāma-pārśve nija-priyatamayā sevitaṃ devam īḍe ।। niṣkaṃ kāñcī-śalākā yuga-valaya-ghaṭā nūpurān mudrikāś ca । divyantīṃ vāma-pārśve vraja-kumuda-vidho rādhikām āśraye'ham ।।
pauṣpādi-kanduka-gaṇān mṛdu-kūpikāś ca । śrī-pūjaka-prabhṛtayaḥ siṣicuḥ sva-devam ।। ādau bhūr dyau vyānaśe dik vidik ca । lebhe paścāc citra-candrātapatvam ।।
lagne karkaṭake punar vasu-yute meṣaṃ gate pūṣaṇi । āvirbhūtam abhūd apūrva-vibhavaṃ yat kiñcid ekaṃ mahaḥ ।। vandāmahe maheśānaṃ hara-kodaṇḍa-khaṇḍanam । jānakī-hṛdayānanda-candanaṃ raghunandanam ।।
nānā-puṣpair divya-hindola-madhye । bhaktālībhiḥ sevitau saṃsmarāmi ।। vakṣasy ārohayantīr vividha-sukusumair vanya-mālāṃ vahantam । nāmnā tāṃ vaijayantīṃ nija-priyatamayā paśya govinda-devam ।।
dolā nānā-kusuma-racitā puṣpa-vṛndaiś ca veṇuḥ । cetthaṃ dole priya-parijanaiḥ sevyate deva-devaḥ ।। agrataḥ pṛṣṭhataḥ pārśve govindaṃ priyayā yutam । hindole dolayāmāsus tat-sevaka-janā mudā ।।
dolāyām atilolāyāṃ sā kāntā bhaya-vepitā । kāntam āliṅgya hṛṣṭā taiḥ prema-bhaktais tadojjvalaiḥ । jaya vṛndāvanādhīśa jaya vṛndāvaneśvari । jaya nandānanda-kanda sarvānanda-vidhāyaka ।।
iti brahmādayo devā gāyanto divi harṣataḥ । puṣpa-varṣaṃ vikurvanti sva-sva-sevana-tat-parā ।। munīndra-devendra-gaṇāḥ samāhitāḥ । svāyogyatām etya tato'vatasthire ।।
ye mānavā bhāgya-bhājo divi devās tathaiva ca । tair dṛṣṭaḥ priyayā yukto govindo dolanotsave ।। mama kurute mudam atulaṃ vaiśākhī śukla-tṛtīyā śubhadā । yasyāṃ śrī-govindaś candana-paṅkaiḥ sevito bhaktaiḥ ।।
divyaiś candana-paṅkaiḥ kuṅkuma-ghana-sāra-miśritair devam । sarvāṅgeṣu viliptaṃ vande śrī-gaura-govindam ।। ghana-sārāñci-ghusṛṇa-candana-drava-carvitaḥ । sevito gaura-kṛṣṇo'yaṃ karotu tava maṅgalam ।।
vaiśākhaṃ tu samārabhya cāśvināvadhi yatnataḥ । suvījanaṃ tu kartavyaṃ bhaktair yantrādinā hareḥ ।। gandha-candana-saṃmiśrair jalair atyanta-śītalaiḥ । niṣecanaṃ prabhor agre jala-yantra-viniḥsṛtaiḥ ।।
āyāti śrī-nṛsiṃhasya śubhā jyaiṣṭhī caturdaśī । dhinot cāntaraṃ sā me mahotsava-vidhānataḥ ।। sarvāvatāra-bījasya svayaṃ bhagavato hareḥ । śrīmad-govinda-devasya nṛsiṃhāder abhedataḥ ।।
tat-taj-janma-dineṣv eva sarveṣu vidhi-pūrvataḥ । utsavaḥ kriyate bhaktair gīti-vāditra-nisvanaiḥ ।। caturdaśīṃ samārabhya divyānnam atiyatnataḥ । nāmnā paryuṣitaṃ yat tu dadhyādika-samāyutam ।।
āṣāḍhīyā tithiḥ śukla-dvitīyā śubha-dāyinī । unmādayati devasya rathārūḍa-pariṣkriyā ।। atra bhojana-sāmagrī dviguṇīkṛtya kartavyā । bhūṣāveśādikaṃ sarvaṃ mahārāja- kumāratvena kartavyam । āyātā sakhi rādhe tava sukhadā śrāvaṇa-tṛtīyeyam ।
kāraya bahu-maṇi-maṇḍanam atulaṃ dolāṃ samārabhya ।। ato vraja-maṇḍala-prasiddhāyāṃ śrāvaṇa-śukla-tṛtīyāyāṃ śrī-vṛṣabhānu- nandinyāḥ śrīmad-īśvaryā dolārūḍha-mahotsavo yatnataḥ kartavyaḥ । evaṃ pavitrā dvādaśī saubhāgya-paurṇamāsī ca । yasmin dine prasūyeta devakī tvāṃ janārdana । tad dinaṃ brūhi vaikuṇṭha kurmas te tatra cotsavam ।।[endnote]
sphurati kathaṃ mama satataṃ vāma-netraṃ vicāraya sakhi tvam । jñātaṃ cāyatīdaṃ janma-dinaṃ kṛṣṇa-candrasya ।। bhadre tu bhadradā ceyaṃ śrī-harer janmanas tithiḥ । lokato vidhitas tatra cotsavaḥ kriyate budhaiḥ ।।
kūrdantaḥ punar api tat kṣipanta ārāt । ānandāmṛta-jaladhau lipanti magnāḥ ।। janma-vāsaram ājñāya vraja-rāja-sutasya hi । vraja-maṇḍalataḥ sarve āgatā vraja-vāsinaḥ ।।
nānā-dig-deśataś caiva govinda-priya-kiṅkarāḥ । divya-mālyāmbara-dharāḥ putra-dāra-samanvitāḥ ।। vandino gāyakāś caiva nartakā vādakāś ca ye । divya-veśa-dharās te tu nanṛtuḥ papaṭhur jaguḥ ।।
gāyanto mṛdu-madhuraṃ vandi-gaṇāḥ paṭhanti bhṛśam uccaiḥ । vṛttiṃ vināpi te te yācante pāritoṣikaṃ tebhyaḥ ।। evaṃ janma-kṣaṇe prāpte pañcāmṛta-jalair mudā । jaya-śabdaṃ prakurvantaḥ snāpayanti nijaṃ prabhum ।।
svīkurvan prathamaṃ sumaṅgalataraṃ snānaṃ ca pañcāmṛtaiḥ । yaṃ dṛṣṭvā bhava-padmaja-prabhṛtayaḥ sadyaḥ kṛtārthaṃ gatāḥ ।। chalato brahmādi-devāś caraṇāmṛta-pānato lobhāt । dhṛta-manuja-rūpa-veśāḥ pārṣada-bhaktān saṃyācante ।।
iti brahmādayo devā gāyanto divi harṣataḥ । puṣpa-vṛṣṭiṃ vikurvanti sva-sva-sevana-tatparāḥ ।। divi deva-gaṇāḥ sarve āgatās tad-dine śubhe । tad ye paśyanti tad-rātrau te kṛtārthās tu bhūtale ।।
cakṣuṣmantas tu te proktāḥ prabhoḥ pārśvaṃ vrajanti ca ।। evaṃ paripūrṇa-maṅgala-guṇatayā dūṣaṇa-dvāparānte dvāparānte nirantarāla- bhādrapade bhādrapade māsi māsite pakṣe'pakṣepa-rahite hite rasamaye guṇa-gaṇa- rohiṇīṃ rohiṇīṃ sarati sudhākare sudhākare yoge yogeśvareśvaro madhye kṣaṇadāyāḥ kṣaṇadāyāḥ pūrṇānandatayā jīvavaj-jananī-jaṭhara- saṃbandhābhāvād bandhābhāvāc ca kevalaṃ vilasat-karuṇayāruṇayā tathāvidha- līlālī-lāsikayā kayācana purandara-dig-aṅganotsaṅga iva rajanīkaraḥ sva- prakāśatayā prādurbhāvam eva bhāvayan agre pūrva-pūrvajani janita-tapaḥ saubhāgya-phalenopalabdhi-pitṛ-mātṛ-bhāvayoḥ śrī-vasudeva-devakyor vāsudeva- svarūpeṇāvirbhāvaṃ bhāvayitvā stanandhayatvābhimānam eva kṣaṇaṃ tayoḥ prakaṭayya paścān nitya-siddha-pitṛ-mātṛ-bhāvayoḥ śrī-nanda-yaśodayor api śrī- govinda-priya-ramaṇī-gaṇeṣu mukhyā rādheyaṃ trijagati rājate svayaṃ śrīḥ priyāli- premonnā janimāpa jananyāḥ । atha śrī-vāmanābhiṣekādi । kirīṭa-mukuṭe dhṛtau vidhṛta-nīla-pītāmbarau ।
puraḥ kalaya nāgaro madhura-rādhikā-mādhavau ।। śarac-candramasau rātrau śrīmantaṃ nandanandanam । śrama-yuktaṃ rāsa-lāsyāt priyayā ca sakhī-gaṇaiḥ ।। divya-mālyāmbara-dharaṃ naṭa-veśocitaṃ harim ।
dhyāyed vṛndāvane ramye yamunā-puline vane ।। prapānakādi-śītānnaṃ nānā-pakvānna-saṃyutam । sādhako bhojayitvā taṃ santuṣṭaḥ sa-sakhī-gaṇam । śeṣānnaṃ cādareṇātha gṛhṇīyād vaiṣṇavaiḥ saha ।।
amāvāsyā kārttikīyaṃ viśeṣāt śubha-dāyinī । yatra dīpa-pradānena tuṣṭo bhavati keśavaḥ ।। cala cala naya naya bho bho govinde copaḍhaukanam । divyaṃ paśyāmo mukha-padmaṃ dāsyāmo dīpa-mālikās tatra ।।
iti kṛtvā pragāyanti pralapanti punaḥ punaḥ । puravāsi-janāḥ sarve viśeṣād vraja-vāsinaḥ ।। agrataḥ pṛṣṭhataḥ pārśve muṇḍakopari veśmani । dīpa-mālāḥ pradāsyanti govinda-prīti-dāyikāḥ ।।
yamunāyās taṭe kecit tīrthe kecij jale tathā । vṛndāvane prakurvanti dīpamālā-mahotsavam ।। divi deva-gaṇāḥ sarve prabhor ājñā-parāyaṇāḥ । dāsyanti vāñchitān teṣāṃ dīpa-mālāṃ prakurvatām ।।
vande'haṃ śrīla-govindaṃ bhaktānugraha-vigraham । darśanād dīpa-mālāyāḥ prasannānanda-locanam ।। anna-kūṭaṃ samāyāntaṃ kārttike paramotsavam । jñātvā samutsukāḥ sarve govinda-priya-pārṣadāḥ ।।
kartuṃ bhojana-sāmagrīṃ paramānanda-dāyinīm । śrīmad-govinda-devasya govardhana-dharasya ca ।। nānānna-vyañjanaṃ pūpa-piṣṭakair bahudhā kṛtam । tat-tad-dravyādi-bhedena caturaiḥ pācakādibhiḥ ।।
tair anna-kūṭaṃ saṃsthāpya yathā govardhano giriḥ । tasya pārśve dhṛtaṃ sarvaṃ vyañjanādikam uttamam ।। pakvānnāni tathānyāni bahu-yatna-kṛtāni ca । go-rasānāṃ bahuvidhaṃ rasālādika-bhedataḥ ।।
śrīmad-bhagavato'gre tat kūṭaṃ yatna-kṛtaṃ kṛtam । yad anna-kūṭaṃ saṃvīkṣya santuṣṭo bhavati prabhuḥ ।। bhuṅkte bahu-prīta-manā devānāṃ janayan sukham । prabhor agre tu tat kūṭaṃ ye paśyanti narā bhuvi ।।
bhāgya-bhājas tu te loke triṣu lokeṣu durlabhāḥ । dadhy-ādinānna-pūpais tad anna-kūṭaṃ śubhaṃ mahat ।। parikramaṇakaṃ kṛtvā tato bandhu-janaiḥ saha । mahad-ārātrikaṃ nāma ye paśyanti janā bhuvi ।।
teṣāṃ bhāgyaṃ na vaktavyaṃ sahasra-vadanair api । dhana-dhānyādi-saṃyuktāḥ putra-dāra-samanvitāḥ ।। mahad-bhogaṃ bhuri kṛtvā cānte vaikuṇṭham āpnuyuḥ । prasādam anna-kūṭasya ye janāḥ param ādarāt ।
vaiṣṇavān bhojayanto vai bhuñjeyur bhakti-tat-parāḥ ।। teṣāṃ vrata-phalaṃ devi koṭi-koṭi-guṇaṃ bhavet । svalaṅkṛtānāṃ tu gavāṃ pūjā kāryā tataḥ śubhā ।। bibhrad-vāsaḥ kanaka-kapiśaṃ vaijayantīṃ ca mālām ।
vṛndāraṇyaṃ sva-pada-ramaṇaṃ prāviśad gītakīrtiḥ ।। gopāṣṭmyāṃ tu devasya ye paśyanti harer mukham । dūrān naśyanti pāpāni tasmin bhaktiś ca jāyate ।। dhyāyed govinda-devaṃ nava-ghana-madhuraṃ divya-līlāṃ naṭantam ity ādi pūrvavat ।
prabodhanyās tu govindaṃ ye paśyanti priyāyutam । narāṇāṃ kṣīṇa-pāpānāṃ tad-bhaktir acalā bhavet ।। prabodhinī niśānṛtya-māhātmya-bhara-darśinī । candrakānti-carī sarva-gāndharva-bakula-pāvanī ।।
dvādaśyāṃ kārttikādi-vrata-mahotsavaḥ kartavyaḥ । mārga-śīrṣe pauṣe khecaḍānnaṃ, yathā- pauṣe tuṣāra-ghore'smin rasikaiḥ kṛṣṇa-pārṣadaiḥ । suvicārya kṛtaṃ tatra khecaḍānnaṃ prabhu-priyam ।। divya-vāsam atīdhānya-taṇḍulaṃ mudgakaṃ tathā ।
samabhāgaṃ tu kiñcid vā viṣamaṃ parikalpitam ।। himartau vihitaṃ yuktaṃ loka-śāstra-vidhānataḥ । hiṅguṃ trijātaṃ maricaṃ lavaṇaṃ cādrakaṃ tathā ।। loka-prasiddhaṃ yac cānyad viśeṣāc chuddha-go-ghṛtam ।
caturaiḥ karmakāraiś ca tathā catura-pācakaiḥ ।। yathāyogyaṃ tu tair dravyaiḥ pacyate bahu-yatnataḥ । sudarśanīya sukhadaṃ rocakaṃ puṣṭi-kārakam ।। sumiṣṭaṃ dadhikaṃ caiva tathānyad vyañjanādikam ।
prītito loka-paryāyam ati praṇayakaṃ hareḥ । lavaṅgailendu-maricaiḥ saṃyutaiḥ śarkarā-cayaiḥ । nānā-deśa-bhavair nānā-phala-śasya-cayais tathā ।। kṛtaṃ laḍḍu-varaṃ yatnād bahu-prema-bhareṇa ca ।
yad dṛṣṭvā bhojanāt kṛṣṇo jāyate hy atiharṣitaḥ ।। prabhor harṣāt tu bhaktānām atiharṣaiḥ prajāyate । kurvann anudinaṃ tat tu govinda-prīti-dāyakam ।। tulyāntarīya-vastrādi tathā caivāgni-sevanam ।।
vande'haṃ śrīla-govindaṃ trikāle nitya-vigraham । bhajanād yasya nityatvaṃ nityatve tasya kā kathā ।। draṣṭuṃ na yogyā vaktuṃ vā triṣu lokeṣu te'dhamāḥ । śrī-govinda-pada-dvandve vimukhā ye bhavanti hi ।।
govinda-pārṣadān vande tadvat kāla-traye sthitān । yeṣāṃ smaraṇa-mātreṇa sarvābhīṣṭa-phalaṃ labhet ।। yeṣāṃ govinda-devasya naityikī vārṣikī tathā । sevā saṃkṣepato mukhyā mayātra parikīrtitā ।।
vistāras triṣu kharvatā triṣu punar gambhīratā ca triṣu । dvātriṃśad-vara-lakṣaṇaḥ katham asau gopeṣu sambhāvyate ।। rāga iti vrajeśvaraṃ prati kvacit tat-sama-vayaso gopasya vākyam idam । saptasu netrānta-pādaka-rata-latālpa-dharoṣṭha-jihvā-nakheṣu । ṣaṭsu vakṣaḥ skandha- nakha-nāsikā-kaṭi-mukheṣu । pañcasu nāsā-bhuja-netra-hanū-jānuṣu । punaḥ pañcasu tvak-keśāṅguli-dantāṅguli-parvasu । tathaiva mahā-puruṣa-lakṣaṇaṃ sāmudraka-prasiddheḥ । dvātriṃśad varāṇi tal-lakṣaṇebhyo'nyebhyo'pi śreṣṭhāni lakṣaṇāni yasya saḥ । gopeṣu katham iti bhagavad-avatārādiṣu etādṛśīatvāśravaṇād iti bhāvaḥ । sphuṭa-rekhāmayam ātmajasya paśya ।
dhvaja-vajrāṅkuśa-mīna-paṅkajāni ।। karayor iti kasyāścid vṛddha-gopyā vacanam । upalakṣaṇāny evaitāni cihnāni padma-purāṇādi-dṛṣṭyānyāny apy asādhāraṇāni jñeyāni । tāni yathā padma- purāṇe- śṛṇu nārada vakṣyāmi padayoś cihna-lakṣaṇam । bhagavan kṛṣṇa-rūpasya hy ānandaika-sukhasya ca ।।
avatārā hy asaṅkhyātāḥ kathitā me tavāgrataḥ । paraṃ samyak pravakṣyāmi kṛṣṇas tu bhagavān svayam ।। devānāṃ kārya-siddhy-artham ṛṣīṇāṃ ca tathaiva ca । āvirbhūtas tu bhagavān svānāṃ pirya-cikīrṣayā ।।
yair eva jñāyate devo bhagavān bhakta-vatsalaḥ । tāny ahaṃ veda nānyo'pi satyam etan mayoditam ।। ṣoḍaśaiva tu cihnāni mayā dṛṣṭāni tat-pade । dakṣiṇenāṣṭa-cihnāni itare sapta eva ca ।।
dhvajāḥ padmaṃ tathā vajram aṅkuśo yava eva ca । svastikaṃ cordhva-rekhā ca aṣṭa-koṇas tathaiva ca ।। saptānyāni pravakṣyāmi sāmprataṃ vaiṣṇavottama । indra-cāpaṃ trikoṇaṃ ca kalasaṃ cārdha-candrakam ।।
ambaraṃ matsya-cihnaṃ ca goṣpadaṃ saptamaṃ smṛtam । aṅkāny etāni bho vidvan dṛśyante tu yadā kadā ।। kṛṣṇākhyaṃ tu paraṃ brahma bhuvi jātaṃ na saṃśayaḥ । dvayaṃ vātha trayaṃ vātha catvāraḥ pañca eva vā ।।
dṛśyante vaiṣṇava-śreṣṭha avatāre kathañcana ।। ṣoḍaśaṃ tu tathā cihnaṃ śṛṇu devarṣi-saptam । jambū-phala-samākāraṃ dṛśyate yatra kutracit ।। śāstrāntare tu śaṅkha-cakra-cchatrāṇi jñeyāni ।
yūpābja-siṃhalair dhanuḥ pavighaṭeḥ śrī-vṛkṣamīneṣubhiḥ । bhrātaḥ śrī-puruṣottamatva-gamakair jānīhi rekhāṅkitaiḥ ।। vikhaṇḍitāśeṣa-rasāntarāṇi । jayanti śītāni tava smitāni ।।
gopāṅganā-nayana-bhṛṅga-nipīyamānam । āsyāmbuja-smita-marandam ahaṃ smarāmi ।। ratnāṅgadaṃ praṇaya-keli-kalā-vilāsam । govindam ādi-puruṣaṃ tam ahaṃ bhajāmi ।।
evaṃ purāṇa-tantrādi dṛṣṭvātredaṃ vilikhyate । lalāṭāc civukāntaṃ syāt śrīmukhaṃ dvādaśāṅgulam ।। tatrānanaṃ bhāga ekas tatraiva caturaṅgulam । lalāṭaṃ nāsikā tadvad gulpham ardhāṅgulaṃ bhavet ।।
ardhāṅgulo'dharas tūrdhvo'paraś caikāṅgulo mataḥ । dvy-aṅgulaṃ cibukaṃ cātha grīvā syāt caturaṅgulā ।। vakṣo-bhogo bhaved anyas tasmān nābhy-avadhiḥ paraḥ । tato'paraś ca meḍhrāntas tasmād uru-vibhāgakau ।।
tathā dvibhāgike jaṅghe jānunī caturaṅgule । pādau ca tat-samāv itthaṃ dairghya-bhāgā navoditāḥ ।। kutrāpy uccāt lalāṭasyopariṣṭātry-aṅgulaṃ śiraḥ । tadvad grīvā jānu-pādās tathāpi syur navaiva te ।।
iti syāt sarvato dairghye sāṣṭottara-śatāṅgulāḥ ।। tad yathā idam eva rahasyam-yadyapi tiryaṅ-narādiṣu bhagavato janma, tathāpi svecchayā gauḍa-deśe tad-deśīyān brāhmaṇān sarva-śreṣṭhān vijñāya teṣāṃ kule śrī-kṛṣṇa-caitanya-nityānandādvaitādayo janma svīkurvantaḥ । ato mahāprabhuṇāṅgīkṛteṣu gauḍotkala-dākṣiṇātya-pāścātyeṣu gauḍa-deśa-nivāsina eva bahavaḥ pārṣadāḥ । te khalu mahat-kula-prasūtās teṣāṃ bhojanādi-vyavahāraḥ sat-kula-prasūtān gauḍīyān brāhmaṇān vinā na sambhavati । tathā hi-nijatve gauḍīyān iti jñātvā sarvajña-śiromaṇir mahāprabhuḥ śrī-rūpa-sanātanau nijāntaraṅgau vijñāpya tayoḥ sarva-śaktiṃ saṃcārya paścima-deśe svīya-vitaraṇa- bhakta-bhūpatvena sthāpitavān । tad-dvārā nija-prakaṭana-hetu-bhūtaṃ vāñchā- traya-samullasita-paramāntaraṅga-rūpasyātula-bhajana-ratnasya lupta-tīrthādeś ca prakaṭanāt, svayaṃ prakāśa-śrī-govindādi-svarūpa-rāja-sevā prakāśāc ca । tābhyāṃ ca punaḥ śrī-vṛndāvanaṃ gatvā śrī-śrī-sevādikaṃ parivāre tat samarpitam । na tu nija-pārśva-vartiṣu śrī-gopāla-bhaṭṭa-śrī-raghunātha-dāsādiṣu svato bhagavan-mantra-gṛhīta-sva-bhrātuṣputra-śrī-jīva-gosvāmiṣu ca । aho parama- bhāgavatānāṃ maryādā-rakṣaṇa-svabhāvaḥ svayaṃ caite sevā-samaye mandire na praviśanti ca । kim utānyat । etat tu śrī-caitanya-caritāmṛtādau prasiddhaṃ vartate । iti śrī-govinda-deva-sevādhipati-śrī-haridāsa-gosvāmi-caraṇānujīvi-rādhākṛṣṇa- dāsodīritā sādhana-dīpikā dvitīyā kakṣā ।।
vayaso vividhatve'pi sarva-bhakti-rasāśrayaḥ । dharmī kiśora evātra nitya-nānā-vilāsavān ।। tad yathā - vayaḥ kaumāra-paugaṇḍa-kaiśoram iti tat tridhā ।। kaumāraṃ pañcamābdāntaṃ paugaṇḍaṃ daśamāvadhi ।
ā-ṣoḍaśāc ca kaiśoraṃ yauvanaṃ syāt tataḥ param ।। aucityāt tatra kaumāraṃ vaktavyaṃ vatsale rase । paugaṇḍaṃ preyasi tat-tat-khelādi-yogataḥ ।। śraiṣṭhyam ujjvala evāsya kaiśorasya tathāpy adaḥ ।
prāyaḥ sarva-rasaucityād atrodāhriyate kramāt ।। ādyaṃ madhyaṃ tathā śeṣaṃ kaiśoraṃ trividhaṃ bhavet ।। ūru-dvayasya bāhvoś ca kāpi śrīr urasas tathā । mūrter mādhurimādyaṃ ca kaiśore sati madhyame ।।
garuḍa-maṇi-kavāṭī-sakhyam icchaty uraś ca । abhinava-taruṇimnaḥ prakrame keśavasya ।। mukhaṃ smita-vilāsāḍhyaṃ vibhramottarale dṛśau । tri-jagan-mohanaṃ gītam ity ādir iha mādhurī ।।
mukhāmbujam udañcita-smita-vilāsa-ramyādharam । hares taruṇimāṅkure sphurati mādhurī kāpy abhūt ।। vaidagdhī-sāra-vistāraḥ kuñja-keli-mahotsavaḥ । ārambho rāsa-līlāder iha ceṣṭādi-sauṣṭhavam ।।
ṭīkā śrīmaj-jīva-gosvāmi-caraṇānāṃ madhye śeṣa-vayasa-prāyaḥ sarvatra samānatvam । iha madhye ceṣṭādi-sauṣṭhavaṃ, yathā - talpair vicyuta-kāñcibhiḥ kvacid asau vyākīrṇa-kuñjotkarā । govindasya vilāsa-vṛndam adhikaṃ vṛndāṭavī śaṃsati ।। vidagdho nava-tāruṇyaḥ parihāsa-viśāradaḥ ।
niścinto dhīra-lalitaḥ syāt prāyaḥ preyasī-vaśaḥ ।। vrīḍā-kuñcita-locanāṃ viracayann agre sakhīnām asau । kaiśoraṃ saphalī-karoti kalayan kuñje vihāraṃ hariḥ ।। govinde prakaṭaṃ dhīra-lalitatvaṃ pradarśyate ।
udāharanti nāṭya-jñāḥ prāyo'tra makara-dhvajam ।। ataeva dhīra-lalita-lakṣaṇasthāyika-śrī-govinda-deve madhya-kaiśoraṃ vyakaṃ dṛśyate । antaḥpuras tu devasya madhye pūryā manoharam । maṇi-prākāra-saṃyuktaṃ vara-toraṇa-śobhitam ।।
vimānair gṛhamukhyaiś ca prāsādair bahubhir vṛtam । divyāpasarogaṇaiḥ strībhiḥ sarvataḥ samalaṅkṛtam ।। madhye tu maṇḍapaṃ divyaṃ rājasthānaṃ mahotsavam । māṇikya-stambha-sahasra-juṣṭaṃ ratna-mayaṃ śubham ।।
nitya-muktaiḥ samākīrṇaṃ sāma-gānopaśobhitam । madhye siṃhāsanaṃ ramyaṃ sarva-veda-mayaṃ śubham ।। dharmādi-daivatair nityair vṛtaṃ vedamayātmakaiḥ । dharma-jñāna-mahaiśvarya-vairāgyaiḥ pāda-vigrahaiḥ ।।
vasanti madhyame tatra vahni-sūrya-sudhāṃśavaḥ । kūrmaś ca nāgarājaś ca vainateyas trayīśvaraḥ ।। chandāṃsi sarva-mantrāś ca pīṭha-rūpatvam āsthitāḥ । sarvākṣara-mayaṃ divyaṃ yoga-pīṭham iti smṛtam ।।
tan-madhye'ṣṭa-dalaṃ padmam udayārka-sama-prabham । tan-madhye karṇikāyāṃ tu sāvitryāṃ śubha-darśane ।। īśvaryā saha deveśas tatrāsīnaḥ paraḥ pumān । indīvara-dala-śyāmaṃ sūrya-koṭi-sama-prabhaḥ ।।
iti tṛtīya-kakṣā ।। atha śrī-gopāla-deva-mantra-māhātmyam । mantrās tu kṛṣṇa-devasya sākṣād bhagavato hareḥ । sarvāvatāra-bījasya sarvato vīryavattamā ।।
sarveṣāṃ mantra-varyāṇāṃ śreṣṭho vaiṣṇava ucyate । viśeṣāt kṛṣṇa-manavo bhoga-mokṣaika-sādhanam ।। yasya yasya ca mantrasya yo yo devas tathā punaḥ । abhedāt tan-manūnāṃ ca devatā saiva bhāṣyate ।।
kṛṣṇa eva paraṃ brahma saccidānanda-vigrahaḥ । smṛti-mātreṇa teṣāṃ vai bhukti-mukti-phala-pradaḥ ।। tatrāpi bhagavattāṃ svāṃ tanvato gopa-līlayā । tasya śreṣṭhatamā mantrās teṣv apy aṣṭādaśākṣaraḥ ।।
oṃ munayo ha vai brahmāṇam ūcuḥ । kaḥ paramo devaḥ । kuto mṛtyur bibheti । kasya jñānenākhilaṃ jñātaṃ bhavati । kenedaṃ viśvaṃ saṃsaratīti । tān u hovāca brāhmaṇaḥ kṛṣṇo vai paramaṃ daivatam । govindān mṛtyur bibheti । gopī-jana- vallabha-jñānenākhilaṃ jñātaṃ bhavati । svāhayedaṃ saṃsaratīti । tam u hocuḥ । kaḥ kṛṣṇo govindaḥ ko'sau gopī-jana-vallabhaḥ kaḥ kā svāheti । tān uvāca brāhmaṇaḥ pāpa-karṣaṇo go-bhūmi-veda-vidito veditā gopī-janāvidyā-kalā-prerakas tan-māyā ceti । sakalaṃ paraṃ brahmaiva tat । yo dhyāyati rasati bhajati so'mṛto bhavati so'mṛto bhavatīti । te hocuḥ kiṃ tad-rūpaṃ kiṃ rasanaṃ kathaṃ vāho tad-bhajanaṃ । tat sarvaṃ vividiṣatām ākhyāhīti । tad u hovāca hairaṇyaḥ gopa-veśam abhrābhaṃ taruṇaṃ kalpa-drumāśritam ।। kiṃ ca, tatraivāgre bhaktir asya bhajanam । tad ihāmutropādhi-nairāsyenaivāmuṣmin manaḥ-kalpanam । etad eva ca naiṣkarmyam । kṛṣṇaṃ taṃ viprā bahudhā yajanti govindaṃ santaṃ bahudhārādhayanti । gopījana-vallabho bhuvanāni dadhre svāhāśrito jagad ejayjat sva-retāḥ ।। vāyur yathaiko bhuvanaṃ praviṣṭo janye janye pañca-rūpo babhūva । kṛṣṇas tathaiko'pi jagad-dhitārthaṃ śabdenāsau pañca-pado vibhāti ।। iti ।
eko vaśī sarvagaḥ kṛṣṇa īḍya eko'pi san bahudhā yo vibhāti । taṃ pīṭhasthaṃ ye'nubhajanti dhīrās teṣāṃ sukhaṃ śāśvataṃ netareṣām ।। (gtu eko bahūnāṃ yo vidadhāti kāmān । teṣāṃ siddhiḥ śāśvatī netareṣām ।। nitya-muktāḥ saṃyajante na kāmān ।
prakāśayed ātma-padaṃ tadaiva ।। yo vidyās tasmai gopāyati sma kṛṣṇaḥ । mumukṣur vai śaraṇam anuvrajeta ।। japa-saṅkhyā yathā gautamīya-tantre -anena lakṣa-jāpena kṛṣṇaṃ paśyati cakṣuṣā । aneneti pratyakṣeṇa svarūpeṇa svapnena vā kṛṣṇa-sākṣātkāro bhavatīty arthaḥ ।
puraścaraṇādi-vidhis tu śrī-brahma-saṃhitā-gopāla-tāpanī-hari-bhakti-vilāsa- ṭīkāyāṃ draṣṭavyaḥ । sa tu viśeṣato yoga-pīṭhe draṣṭavyaḥ । govindasya pañcapadaṃ manum । tasmān mumukṣur abhyasen nitya-śāntyai ।। govindasya manavo mānavānām ।
abhyasyante bhūti-kāmair yathāvat ।। kiṃ ca tatraiva- tad u hovāca brāhmaṇo'sāv anavarataṃ me dhyātaḥ stutaḥ parārdhānte so'budhyata । gopa-veśo me puruṣaḥ purastād āvirbabhūva । tataḥ praṇatena mayā'nukūlena hṛdā mahyam aṣṭādaśārṇaṃ svarūpaṃ sṛṣṭaye dattvāntarhitaḥ । punaḥ sisṛkṣā me prādurabhūt । teṣv akṣareṣu bhaviṣyaj-jagad-rūpaṃ prakāśayat । tad iha kād āpo । lāt pṛthivī । īto'gniḥ । bindor induḥ । tan-nādād arka iti klīṃ-kārād asṛjam । kṛṣṇād ākāśaṃ yad vāyur ity uttarāt surabhiṃ vidyāṃ prādurakārṣam । tad-uttarāt tad-uttarāt strī-pumādi cedaṃ sakalam idaṃ iti ।। klīṃ-kārād asṛjad viśvam iti prāha śruteḥ śiraḥ । la-kārāt pṛthivī jātā ka-kārāj jala-sambhavaḥ ।।
ī-kārād vahnir utpanno nādād āyur ajāyata । bindor ākāśa-sambhūtir iti bhūtātmako manuḥ ।। svā-śabdena ca kṣetrajño heti cit-prakṛtiḥ parā । tayor aikya-samudbhūtir mukha-veṣṭana-varṇakaḥ ।।
ataeva hi viśvasya layaḥ svāhārṇake bhavet ।। punaś ca sā śrutiḥ etasyaiva yajanena candra-dhvajo gata-moham ātmānaṃ vedayitvā oṃkārāntarālakaṃ manum āvartayat saṅga-rahito'bhyānayat । tad viṣṇoḥ paramaṃ padaṃ sadā paśyanti sūrayaḥ । divīva cakṣur ātatam । tasmād enaṃ nityam abhyaset ।। ity ādi । yasya pūrva-padād bhūmir dvitīyāt salilodbhavaḥ । tṛtīyāt teja udbhūtaṃ caturthād gandha-vāhanaḥ ।।
pañcamād ambarotpattis tam evaikaṃ samabhyaset । candra-dhvajo'gamad viṣṇuḥ paramaṃ padam avyayam ।। viśokam aśeṣa-lobhādi-nirasta-saṅgam । sa vāsudevo na yato'nyad asti ।।
tam ekaṃ govindaṃ sac-cid-ānanda-vigraham pañca-padaṃ vṛndāvana-sura-bhūruha- talāsīnaṃ satataṃ sa-marud-gaṇo'haṃ paramayā stutyā toṣayāmi ।। iti । amuṃ pañcapadaṃ mantram āvartayed yaḥ sa yāty anāyāsataḥ kevalaṃ tat padaṃ tat । anejad ekaṃ manaso javīyo naitad devā āpnuvan pūrvam arśāt । tasmāt kṛṣṇa eva paro devas taṃ dhyāyet taṃ raset taṃ yajed iti oṃ tat sad iti । dharmārtha-kāma-mokṣāṇām īśvaro jagad-īśvaraḥ । santi tasya mahābhāgā avatārāḥ sahasraśaḥ ।।
teṣāṃ madhye'vatārāṇāṃ bālatvam atidurlabham । amānuṣāṇi karmāṇi tāni tāni kṛtāni ca ।। śāpānugraha-kartṛtve yena sarvaṃ pratiṣṭhitam । tasya matnraṃ pravakṣyāmi sāṅgopāṅgam anuttamam ।।
yasya vijñāna-mātreṇa naraḥ sarvajñatām iyāt । putrārthī putram āpnoti dharmārthī labhate dhanam ।। sarva-śāstrārtha-pārajño bhavaty eva na saṃśayaḥ । trailokyaṃ ca vaśīkuryāt vyākulīkurute jagat ।।
mohayet sakalaṃ so'pi mārayet sakalān ripūn । bahunā kim ihoktena mumukṣur mokṣam āpnuyāt ।। yathā cintāmaṇiḥ śreṣṭho yathā gauś ca yathā satī । yathā dvijo yathā gaṅgā tathāsau mantra uttamaḥ ।।
yathāvad akhila-śreṣṭhaṃ yathā śāstraṃ tu vaiṣṇavam । yathā susaṃskṛtā vāṇī tathāsau mantra uttamaḥ ।। ato mayā sureśāni pratyahaṃ japyate manuḥ । naitena sadṛśaḥ kaścid jagaty asmin caracare ।।
gopāla-viṣayā mantrās trayastriṃśat prabhedataḥ । teṣu sarveṣu mantreṣu mantra-rājam imaṃ śṛṇu ।। suprasannam imaṃ mantraṃ tantre sammohanāhvaye । gopanīyas tvayā mantro yatnena muni-puṅgava ।।
anena mantra-rājena mahendratvaṃ purandaraḥ । jagāma deva-deveśo viṣṇunā dattam añjasā ।। durvāsasaḥ purā śāpād asaubhāgyena pīḍitaḥ । sa eva subhagavatvaṃ vai tenaiva punar āptavān ।।
bahunā kim ihoktena puraścaraṇa-sādhanaiḥ । vināpi japa-mātreṇa labhate sarvam īpsitam ।। prabhuṃ śrī-kṛṣṇa-caitanyaṃ taṃ nato'smi gurūttamam । kathañcid āśrayād yasya prākṛto'py uttamo bhavet ।।
iti śrī-hari-bhakti-vilāse mantra-māhātmya-kathane śrī-gopāla-mantra-māhātmya- kathanam । tatra mantroddhāraṇaṃ ca yathā brahma-saṃhitāyāṃ ca- kāmaḥ kṛṣṇāya govinda ṅe gopī-jana ity api । vallabhāya priyā vahner mantram te dāsyati priyam ।। ka-kāro līlā-śaktiḥ । la-kāro bhū-śaktiḥ । ī-kāraḥ śrī-śaktiḥ ma-kāras tattva- viśiṣṭaḥ । kṛṣṇāyeti sarva-cittākarṣakāyeti । athavā-
kṛṣi-śabdaś ca sattārtho ṇaś cānanda-svarūpakaḥ । sukha-rūpo bhaved ātmā bhāvānanda-mayatvataḥ ।। iti । govindāyeti pūrvavat । gām indriya-kulaṃ vindatīti govindaḥ । gāṃ govardhanam uddhṛtya paramaiśvarya-pradatvena rakṣati pālayatīti govindas tasmai । gopī-jana- vallabhāyeti- gopīti prakṛtiṃ vidyāj janas tattva-samūhakaḥ । anayor āśrayo vyāptyā kāraṇatvena ceśvaraḥ । pūrvārthe svāhety asya tathā-tathābhūtāyātmānaṃ samarpayāmi । tatra krama- dīpikāyām -
kala-kvaṇad-veṇu-nināda-ramyaḥ । śriye'stu gopī-jana-vallabho vaḥ ।। saṃyutaḥ sakala-vidyayāñcitaḥ । vyatyayena sakala iṣṭa-sādhakaḥ ।।
ādāv ṛṣy-ādi-nyāsaḥ syāt kara-śuddhis tataḥ param । aṅgulī-vyāpaka-nyāso hṛdādi-nyāsa eva ca ।। tāla-trayaṃ ca dig-bandhaḥ prāṇāyāmas tataḥ param । dhyāna-pūjā japaś caiva sarva-tantreṣv ayaṃ vidhiḥ ।।
nyāsa-vidhiḥ-śrī-vrajācārya-śrīmad-rūpa-gosvāmi-bhajanānusāreṇa । ahaṅkārādhiṣṭhātṛtvād bhūta-śuddher adhidevāya saṅkarṣaṇāya namaḥ । he saṅkarṣaṇa-deva prasīda kṛpāṃ kuru । asya janasya deha-rūpeṇa pariṇataṃ bhūta- pañcakaṃ yathā sadyaḥ śudhyed upāsanopayuktaṃ syāt tathā kṛpāṃ kuru । kara-jala-ruhi vidyāṃ dakṣiṇe padma-rūpām । amṛta-kiraṇa-kāntiṃ mātṛkā-mūrtim īḍe ।। ekaikena pracura-pulakenopaguḍhau bhujena ।
rādhā-kṛṣṇau smara-vilasitoddāma-tṛṣṇau smarāmi ।। tat-tan-māsasya vāsudevo'dhiṣṭhātā । sa stoka-kṛṣṇo'tra jñeyaḥ । tasya dhyānam ucyate- smeraṃ līlāmbhoja-vibhrāji-hastam । kṛṣṇa-preṣṭhaṃ stoka-kṛṣṇaṃ namāmi ।।
ānanda-ghanaṃ smaren manasvī । tatra kuṭṭima-vare sphuṭa-dīpta-yoga-pīṭhaṃ vicintya- virājitāyāṃ sthiti-saukhya-bhājo । kṛṣṇaṃ ca rādhāṃ ca vicintayāmi ।। mantrārthaṃ mantra-caitanyaṃ yoni-mudrāṃ na vetti yaḥ ।
śata-koṭi-japenāpi tasya siddhir na jāyate ।। jananaṃ jīvanaṃ ceti tāḍanaṃ rodhanaṃ tathā । athābhiṣeko vimalīkaraṇāpyāyane punaḥ । tarpaṇaṃ dīpanaṃ guptir daśaitā mantra-saṃskriyāḥ ।।
upāyās tatra kartavyāḥ sapta śaṅkara-bhāṣitāḥ । bhrāmaṇaṃ rodhanaṃ vaśyaṃ pīḍanaṃ poṣa-śoṣaṇe ।। dahanāntaṃ kramāt kuryāt tataḥ siddho bhaven manuḥ । japāt siddhir japāt siddhir japāt siddhir na saṃśayaḥ ।।
aharniśaṃ japed yas tu mantrī niyata-mānasaḥ । sa paśyati na sandeho gopa-veśa-dharaṃ harim ।। sūryodayāt samārabhya yāvat sūryodayāntaram । tāvat kālaṃ manuṃ japtvā sarva-siddhīśvaro bhavet ।।
prathamam udayodayam । dvitīye udayāstam । tṛtīye niṣkāmāṇāṃ prati satodayam । caturthe astāstam । tatra- niṣkāmāṇām anenaiva sākṣātkāro bhaviṣyati । artha-siddhiḥ sakāmānāṃ sarvā vai bhaktim ālabhet ।। pañcāṅgam etat kurvīta yaḥ puraścaraṇaṃ budhaḥ ।
sa vai vijayate loke vidyaiśvarya-sutādibhiḥ ।। evaṃ grāsād vimukti-paryantam ityādi-khaṇḍa-karoparāgādi-puraścaraṇādi- prayogam āha । anena lakṣa-jāpena kṛṣṇaṃ paśyati cakṣuṣā । vaiśākha-kṛṣṇa-pratipady ārabhya paurṇamāsī-paryantam ।।
atha pañca-divasī-prayogam āha- caitre'thavā vaiśākhe śuklaikādaśyām ārabhya paurṇamāsī-paryantam । japa-niyamam ayuta-dvayaṃ manau tathā catvariṃśat sahasraṃ daśārṇe ।। iti । sāyāhne vāsudevaṃ yo nityam eva yajen naraḥ । sarvān kāmān avāpyānte sa yāti paramāṃ gatim ।। rātrau cen manmathākrānta-mānasaṃ devakī-sutam ।
yajed rāsa-pariśrāntaṃ gopī-maṇḍala-madhyagam ।। mātronnataṃ kau vinikhanya śaṅkum । hastair bhramo'yaṃ khalu rāsa-goṣṭhī ।। laharī-kaṇa-jāla-bhareṇa satā ।
vipule yamunā-puline vimale ।। pramadā-śata-koṭibhir ākulite । prasare vicarad-bhramarī-nikare ।। gandharva-bhujaṅgama-cāraṇakaiḥ ।
svasthair abhivṛṣṭa-supuṣpa-cayaiḥ ।। gaṇa-kalpita-rāsa-vihāra-vidhau । bahudhā vihita-svaka-divya-tanum ।। dayitā-gaṇa-baddha-bhuja-dvitayam ।
jvalitāṅga-lasat-pulakāli-yujām ।। svarasaptaka-mūrcchana-tāla-gaṇaiḥ । sphuṭa-maṇḍana-śiñjita-cārutaram ।। tapanīya-mayir iva bhārakatam ।
vipulāruṇa-paṅkaja-madhya-gatam ।। taruṇāruṇa-padma-palāśa-dṛśam । chikhi-piccha-pinaddha-kaca-pracayam ।। maṇi-kuṇḍala-maṇḍita-gaṇḍa-yugam ।
maṇi-rājad-aneka-vidhābharaṇam ।। vasanaṃ suvilāsa-nivāsa-bhuvam । bhramarākula-dāma-virāji-tanum ।। ghusṛṇāruṇa-vakṣasam ukṣa-gatim ।
smara-vihvalitaṃ bhuvanaika-gurum ।। prayajed iti rūpam arūpam ajam । mithunāni yajed rasagāni tataḥ ।। saha-śaktikam uttama-rāsa-gatam ।
mithunāhvam athendrapa-vipra-mukhān ।। caturāvṛti-saṃvṛtam ārdra-matiḥ । suśṛtaṃ supayo'sya nivedayatu ।। caṣakeṣu tu ṣoḍaśasu kramaśaḥ ।
vidadhīta purovad atho sakalam ।। niyatam amuṃ niśi niśy udāra-cetāḥ । śriyam atulāṃ samavāpya yāty anantam ।। prapūjayen nityaśo'cyutaṃ bhaktyā ।
saṃsārābdhiṃ samuttitīrṣati yaḥ ।। tasyaivākhila-jantu-jāta-dayitasyāmbhodhijā-veśmanaḥ । sāndrānanda-mahā-rasa-drava-muco yeṣāṃ phala-śreṇayaḥ ।। oṃ namaḥ śrī-kṛṣṇāya । om asya śrī-bhagavad-gītā-mālā-matrasya bhagavān veda-vyāsa ṛṣor anuṣṭup- chandaḥ śrī-kṛṣṇaḥ paramātmā devatā jape viniyogaḥ । aśocyān anvaśocas tvaṃ prajñāvādāṃś ca bhāṣase iti bījam । sarva-dharmān parityajya mām ekaṃ śaraṇaṃ vraja iti śaktiḥ । ahaṃ tvā sarvapāpebhyo mokṣayiṣyāmi mā śucaḥ iti kīlakam । ūrdhva-mūlam adhaḥ-śākham aśvatthaṃ prāhur avyayam iti kavacam। amuka-karmaṇi viniyogaḥ । nainaṃ chindanti śastrāṇi nainaṃ dahati pāvakaḥ ity aṅguṣṭābhyāṃ namaḥ । na cainaṃ kledayanty āpo na śoṣayati mārutaḥ iti tarjanībhyāṃ namaḥ ।
acchedyo'yam adāhyo'yam akledyo'śoṣya eva ca iti madhyamābhyāṃ namaḥ । nityaḥ sarvagataḥ sthāṇur acalo'yaṃ sanātanaḥ iti anāmikābhyāṃ namaḥ । paśya me pārtha rūpāṇi śataśo'tha sahasraśaḥ iti kaniṣṭhābhyāṃ namaḥ । nānāvidhāni divyāni nānāvarṇākṛtīni ca iti kara-tala-pṛṣṭhābhyāṃ namaḥ । nainaṃ chindanti śastrāṇi iti hṛdayāya namaḥ । na cainaṃ kledayanty āpo iti śirase svāhā । acchedyo'yam adāhyo'yam iti śikhāyai vaṣaṭ । nityaḥ sarvagataḥ sthāṇuḥ iti kavacāya hūṃ । paśya me pārtha rūpāṇi iti netra-trayāya vauṣaṭ । nānāvidhāni divyāni ity astrāya phaṭ । śrī-kṛṣṇa-prīty-arthaṃ jape viniyogaḥ । vyāsena grathitāṃ purāṇa-muninā madhye mahābhārate । amba tvām anusandadhāmi bhagavad-gīte bhava-dveṣiṇīm ।। phullāravindāyātapatra-netre ।
prajvalito jñānamayaḥ pradīpaḥ ।। prapanna-parijātāya totra-vetraika-pāṇaye । jñāna-mudrāya kṛṣṇāya gītāmṛta-duhe namaḥ ।। sarvopaniṣado gāvo dogdhā gopāla-nandanaḥ ।
pārtho vatsaḥ sudhīr bhoktā dugdhaṃ gītāmṛtaṃ mahat ।। vasudeva-sutaṃ devaṃ kaṃsa-cāṇūra-mardanam । devakī-paramānandaṃ kṛṣṇaṃ vande jagad-gurum ।। śalya-grāhavatī kṛpeṇa vahinī karṇena velākula ।
sottīrṇā khalu pāṇḍavārṇava-nadī kaivartakaḥ keśvaḥ ।। nānākhyānaka-keśaraṃ hari-kathā-sambodhanābodhitam । bhūyād bhārata-paṅkajaṃ kalimala-pradhvaṃsanaṃ śreyase ।। mūkaṃ karoti vācālaṃ paṅguṃ laṅghāyate girim ।
yat-kṛpā tam ahaṃ vande paramānanda-mādhavam ।। vedaiḥ sāṅga-pada-kramopaniṣadair gāyanti yaṃ sāma-gāḥ । yasyāntaṃ na viduḥ surāsura-gaṇā devāya tasmai namaḥ ।। iti nyāsa-vidhiḥ ।
pṛcchāmi tvāṃ dharma-saṃmūḍha-cetāḥ । śiṣyas te'haṃ śādhi māṃ tvāṃ prapannam ।। japa-niyama-saṅkhyā aṣṭottara-śatam । athavā sahasram । prayogam āha- bhagavan sarva-dharmajña kavacaṃ yat prakāśitam ।
trailokya-maṅgala nāma kṛpayā brahmaṇe purā ।। brahmaṇā kathitaṃ mahyaṃ paraṃ snehād vadāmi te । atiguhyatamaṃ tattvaṃ brahma mantrogha-vigraham ।। yad dhṛtvā paṭhanād brahmā sṛṣṭiṃ vitanute sadā ।
yad dhṛtvā paṭhanād pāti mahā-lakṣmīr jagat trayam ।। paṭhanād dhāraṇāc chambhuḥ saṃhartā sarva-tattva-vit । trailokya-jananī durgā mahiṣādi-mahāsurān ।। vara-dṛptān jaghānaiva paṭhanād dhāraṇād yataḥ ।
evam indrādayaḥ sarve sarvaiśvaryam avāpnuyuḥ ।। śiṣyāya bhakti-yuktāya sādhakāya prakāśayet । śaṭhāya para-śiṣyāya nindakāya tathaiva hi ।। haribhakti-vihīnāya para-dāra-ratāya ca ।
kṛpaṇāya kuśīlāya dattvā mṛtyum avāpnuyāt ।। trailokya-maṅgalasyāpi kavacasya prajāpatiḥ । ṛṣiś chandaś ca gāyatrī devo nārāyaṇaḥ svayam ।। dharmārtha-kāma-mokṣeṣu viniyogaḥ prakīrtitaḥ ।
oṃ praṇavo me śiraḥ pātu namo nārāyaṇāya ca । bhālaṃ pāyān netra-yugmam aṣṭārṇo bhakti-muktidaḥ ।। klīṃ pāyāc chrotra-yugmaṃ caikākṣaraḥ sarva-mohanaḥ । klīṃ kṛṣṇāya sadā ghrāṇaṃ govindāyeti jihvikām ।
gopī-jana-padaṃ vallabhāya svāhānanaṃ mama ।। aṣṭādaśākṣaro mantraḥ kaṇṭhaṃ pāyād daśākṣaraḥ । gopī-jana-padaṃ vallabhāya svāhā bhuja-dvayam ।। klīṃ glauṃ klīṃ karau pāyāt klīṃ kṛṣṇāyāṅgajo'vatu ।
hṛdayaṃ śrī-bhuvaneśaḥ klīṃ kṛṣṇāya klīṃ stanau mama ।। gopālāyāgnijāyāṃ taṃ kukṣi-yugmaṃ sadāvatu । klīṃ kṛṣṇāya sadā pātu pārśva-yugmaṃ manūttamaḥ । kṛṣṇa-govindakau pātāṃ smarādyau ṅe-yutau manū ।।
aṣṭādaśākṣaraḥ pātu nābhiṃ kṛṣṇeti dvy-akṣaro manuḥ । pṛṣṭhaṃ klīṃ kṛṣṇa-kaṅkālaṃ klīṃ kṛṣṇāya dvi-ṭhāntakaḥ । sakthinī satataṃ pātu śrīṃ hrīṃ klīṃ ṭha-dvayam ।। urū saptākṣaraḥ pātu trayodaśākṣaro'vatu ।।
śrīṃ hrīṃ klīṃ padato gopī-jana-padaṃ tataḥ । vallabhāya svāheti pātu klīṃ hrīṃ śrīṃ ca daśārṇakaḥ ।। jānunī ca sadā pātu hrīṃ śrīṃ klīṃ ca daśākṣaraḥ । trayodaśākṣaraḥ pātu jaṅghe cakrādyudāyudhaḥ ।
aṣṭādaśākṣaro hrīṃ-śrīṃ-pūrvako viṃśad-arṇakaḥ ।। sarvāṅgaṃ me sadā pātu dvārakā-nāyako balī । namo bhagavate paścād vāsudevāya tat-param ।। tārād yo dvādaśārṇo'yaṃ prācyāṃ māṃ sarvadāvatu ।
śrīṃ hrīṃ klīṃ daśavarṇas tu klīṃ hrīṃ śrīṃ ṣoḍaśākṣaraḥ ।। gadādyadāyudho viṣṇur mām agner diśi rakṣatu । hrīṃ śrīṃ daśākṣaro mantro dakṣiṇe māṃ sadāvatu ।। tāraṃ namo bhagavate rukmiṇī-vallabhāya ca ।
svāheti ṣoḍaśārṇo'yaṃ nairṛtyāṃ diśi rakṣatu ।। klīṃ padaṃ hṛṣīkeśāya namo māṃ vāruṇ'vatu । aṣṭādaśārṇaḥ kāmānto vāyavye māṃ sadāvatu । śrīṃ māyā kāma-kṛṣṇāya hrīṃ govindāya dvi-ṭho manuḥ ।
dvādaśārṇātmako viṣṇur uttare māṃ sadāvatu ।। vāg bhavaṃ kāma-kṛṣṇāya hrīṃ govindāya tataḥ param ।। śrīṃ gopī-jana-vallabhāya svāhā iti tataḥ param । dvātriṃśad-akṣaro mantro mām aiśānye sadāvatu ।
kālīyasya phaṇā-madhye divyaṃ nṛtyaṃ karoti tam । namāmi devakī-putraṃ nitya-rājānam acyutam ।। dvātriṃśad-akṣaro mantro'py ādyo'dho māṃ sarvato'vatu । klīṃ kāma-devāya vidmahe puṣpa-bāṇāya dhīmahi ।
tan no'naṅgaḥ pracodayād eṣa māṃ pātu cordhvataḥ ।। trailokya-maṅgalaṃ nāma kavacaṃ brahma-rūpiṇam । iti te kathitaṃ vipra sarva-mantrauṣadha-vigraham । brahmeśa-pramukhādhīśair nārāyaṇa-mukhāc chrutam ।।
tava snehān mayākhyātaṃ pravaktavyaṃ na kasyacit । guruṃ praṇamya vidhivat kavacaṃ prapaṭhed yadi ।। sakṛd-dis-trir-yathā-jñānaṃ so'pi sarva-tapomayaḥ । mantreṣu sakaleṣv eva deśiko nātra saṃśayaḥ ।।
śatam aṣṭottaraṃ sāsya puraścaryā-vidhiḥ smṛtaḥ । havanādīn daśāṃśena kṛtvā tat sādhayed dhruvam । yadi cet siddhi-kavaco vibhur eva bhavet svayam ।। mantra-siddhir bhavet tasya puraścaryā-vidhānataḥ ।
śraddhā-śuddha-mates tasya lakṣmī-vāṇī vasen mukhe ।। puṣpāñjaly-aṣṭakaṃ dattvā mūlenaiva paṭhet sakṛt । daśa-varṣa-sahasrāṇāṃ pūjāyāḥ phalam āpnuyāt ।। bhūrje vilikhya guṭikāṃ svarṇasthāṃ dhārayed yadi kaṇṭhe vā dakṣiṇe bāhau so'pi viṣṇur na saṃśayaḥ ।।
aśvamedha-sahasrāṇi vājapeya-śatāni ca । mahā-dānāni yāny eva prādakṣiṇye bhavas tathā ।। kalāṃ nārhanti tāny eva sakṛd uccādaṇādataḥ । kavacasya prasādena jīvan-mukto bhaven naraḥ ।।
trailokyaṃ kṣobhayaty eva trailokya-vijayī bhavet । idaṃ kavacam ajñātvā bhajed yaḥ puruṣottamam । śata-lakṣa-prajapto'pi na mantraḥ siddhi-dāyakaḥ ।। iti sanat-kumāra-tantre navama-paṭale śrī-nārada-pañcarātre trailokya-maṅgalaṃ nāma śrī-gopāla-kavacaṃ samāptam ।
atha puraścaraṇa-saṅkalpādi-vidhiḥ । śrī-viṣṇur viṣṇur namo'sya amuka-māse amuka-pakṣe bhāskare amuka-tithau amuka-gotro'muka-dāsas trailokya-saṃmohana- tantrokta-śrī-kṛṣṇa-devatāyās trailokya-saṃmohana-kavaca-siddhi-kāmas tat kavacasyāṣṭottara-śata-japa-tad-daśāṃśa-homa-tad-daśāṃśa-tarpaṇa-tad- daśāṃśābhiṣeka-tad-daśāṃśa-brāhmaṇa-bhojana-rūpa-puraścaraṇam ahaṃ kariṣye । eka-divase kārya-siddhiḥ । prayogaḥ śrīmad-bhāgavatānusāreṇa daśārṇa-mantra- prathame śrī-bhāgavata-maṅgalācaraṇe । pūrvāhne sūrya-bimbārkaṃ pṛṣṭhe kṛtvā naraḥ śuciḥ । animiṣo hi sva-cchāyāṃ galād ūrdhvaṃ vilokayet ।। tatra cchāyā-samudbhūtaṃ puruṣaṃ yadi paśyati ।
sarvāvayava-saṃyuktaṃ śubhaṃ varṣāvadhiṃ smṛtam ।। adṛṣṭe hasta-karṇasya pārayāṃ hṛdaye naraḥ ।। jīvasyārkāśva-dik-candra-vahni-netra-samāḥ kramāt । śirasy ādṛṣṭe ṣaṇmāsaṃ sarandhre hṛdi saptakam ।।
etaj-jñānaṃ mahā-divyaṃ duṣṭa-śiṣyāya no vadet ।। iti śrī-kaṃsāri-miśra-yaśodhara-viracita-daivajña-cintāmaṇau tṛtīya-prakāśaḥ samāptaḥ । gāyatrī-mantro rādhāyā mantraḥ kṛṣṇasya tat-param । mahāprabhor mantra-varo hari-nāma tathaiva ca ।
mānasī vara-sevā ca pañca-saṃskāra-saṃjñakaḥ ।। ahaṅkārādhiṣṭhātṛtvād bhūta-śuddher adhidevāya saṅkarṣaṇāya namaḥ he saṅkarṣaṇa sadyaḥ śudhyed upāsanopayuktaṃ syāt tathā kṛpāṃ kuru । kara-jala-ruhi vidyāṃ dakṣiṇe padma-rūpām । amṛta-kiraṇa-kāntiṃ mātṛkā-mūrtim īḍe ।।
ekaikena pracura-pulakenopaguḍhau bhujena । rādhā-kṛṣṇau smara-vilasitoddāma-tṛṣṇau smarāmi ।। tatra nyāsasya vāsudevo'dhiṣṭhātā sa stoka-kṛṣṇo'tra jñeyas tad-dhyānam ucyate । smeraṃ līlāmbhoja-vibhrāji-hastam ।
kṛṣṇa-preṣṭhaṃ stoka-kṛṣṇaṃ namāmi ।। prāṇāyāme nijābhīṣṭa-devau tau paricintayet । kauśeyānāṃ catuṣkaṃ dhṛta-ruci dadhatau phulla-vaktrāravindau । gaura-śyāmāṅga-bhāsau smita-madhura-mukhau naumi rādhā-mukundau ।।
kara-kacchapikāṃ kṛtvā tato dhyāyet sva-devate । dūre svasthair vihita-natibhiḥ sambhramaiḥ stūyamānā । mādhuryeṇa tirbhuvana-camatkāra-vistāra-dīkṣā ।। parisphurita-mekhalair akhila-dhātu-lekhā-śriyā ।
kvacit kvacid alaṅkṛtāsphuṭam anuṣṭhānīva sthalā ।। niravadhi dadhi-dugdhoḍhāti-mugdhāmbu-bhājām । vighaṭita-ghana-dharmāṃ nimnagānāṃ ghaṭābhiḥ ।। sarasānāṃ muhur añjasā rasaiḥ ।
sarasīnāṃ visareṇa rājitā ।। gandhānandita-sindhujā-sahacarī-vṛndaiḥ kṣaṇād vīkṣitaiḥ । darpa-dhvaṃsi-phalaiḥ palāśibhir atisphītair niruddhātapā ।। kṛtānanṅgārāti-pramada-vana-bhaṅgī-jaḍimabhiḥ ।
latā-viñcholībhiḥ pṛthubhir abhito lāñchita-taṭā ।। pikair madana-sārikā-śuka-kaliṅga-pārāvataiḥ । śakuntibhir akuṇṭhita-dhvanibhir antar udbhāṣitā ।। ābhīrāṇām ānanda-vṛndāni cakoraiś candrātmatvā lālasayā hātum aśakyā ।
tāsāṃ labdhaṃ kuntala-sāmyaṃ piñcha-samūhair yadbhir nṛtyānuccair matta-mayūra-prakaraiḥ । kiṭi-kirīṭibhiḥ śalyair bhalla-plavaṅga-kuraṅgamaiḥ sṛmara-camarair golāṅgulaiḥ samūrucamūrubhir urubhir urubhiḥ pārīndroghaiḥ sarāru-bhayojjhitaiḥ jaḍima-ḍāmara-śṛṅgaiḥ kṣīriṇībhir api ca cchagalībhiḥ । gaṇḍa-śaila-smṛti-saṅgamābhiḥ kāsarī-tatibhir apy avaruddhā ।। harin-maṇi-mayair iva kvacana śādvalair ujjvalā ।
prasūna-bhara-mañjulā vara-nikuñja-puñjena ca ।। ārādhitā kila kalinda-sutāravinda- syandānubandha-rasikena samīraṇena । ānanda-tundila-carācara-jīva-vṛndā vṛndāṭavī prathamam ucca-rucir vicityām ।। kulakam । ali-nikarasya karambitāṃ smareyam । parimala-digdha-diśaṃ prasūna-vāṭīm ।।
iha vidruma-vidrumaṃ harin-maṇi-patraṃ vara-hīra-korakam । kuruvinda-phalaṃ śravat-sudhā-prasaraṃ kalpa-taruṃ smared budhaḥ ।। cintayed iha saroruha-varyam । paramānanda-ghanaṃ smaren manasvī ।।
virājitāyāṃ sthita-saukhya-bhājau । kṛṣṇaṃ ca rādhāṃ ca vicintayāmi ।। kuṭila-kuntala-veṇu-kṛta-śriyau । mṛgamadācita-cāru-viśeṣakau ।।
sphurat-kusuma-mañjarī-viracitāvataṃsa-tviṣau । vicitra-maṇi-karṇikā-dyuti-vilīḍha-karṇāñcalām ।। śarad-abhimuditāra-vinda-dyuti- damanāyata-lohitāñcalāṅkam alaghu-caṭula-dīrgha-dṛṣṭi-khelā- madhurima-kharvita-khañjarīṭa-yuvām vala-lalāṭa-kṛtārdha-śaśi-prabhuṃ dvi-kalasīti-kara-sphuritālikām । kusuma-kārmuka-kārmuka-vibhramo- ddhati-vidhūnana-dhurya-tara-bhruvo citra-paṭṭa-ghaṭikopama-sphurat- pāśa-varya-parivīta-mastakam nāsikā-śikhara-lambi-vartula- sthūla-mauktika-rucāñcitānanām navydīrṇa-tila-prasūna-damana-śrī-nāsikā-rociśau ।
pronmīlan-maṇi-darpaṇoru-mahasau susmeratā-sampadau ।। divya-dundubhi-gabhīra-nisvanaṃ snigdhakaṇṭha-kala-kaṇṭha-jalpitāṃ phullābhinava-vallibhir valayita-skandhaiḥ prasūnāvalī । suṣṭhu-labdha-paripāka-dāḍimī- bīja-rāja-vijayi-dvijārciṣe । kambukaṇṭha-viluṭhan-maṇi-ratna- ratna-niṣka-pariśobhita-kaṇṭhām । unnati-prathima-sulalitāṃsaṃ snigdhayor ucita-rāmavanamrām । keyūriṇā vilasatā śriyam ākṣipantīm ।
vidyota-kaṅkaṇaka-rañjita-pāṇi-bhājau ।। vilāsi-vana-mālikā-milita-hāra-guñjāvalim । dvaya-śikhara-śekharī-bhavad-amanda-muktā-latām ।। valī-tritaya-maṇḍita-pratanu-madhya-ramyākṛtim ।
gabhīratara-nābhi-bhāgam uru-tunda-lakṣmī-bhṛtau ।। valayita-pīta-dukūla-mañju-lābham । mbara-parirambhi-nitamba-ramyām ।। atinava-mada-bhara-manthara-sindhura-kara-bandhuroru-vimānau jaṅghābhyāṃ racita-rucau suvartulābhyāṃ gūḍhenāpy anupama-gulpha-yugmakena padbhyām apy aruṇa-nakhojjvalābhyāṃ maṇimaya-nūpurāñcitābhyāṃ ।
tiṣṭhantam utphulikinā kila dakṣiṇena । tad-vaktra-padma-taṭa-valgad-apāṅga-yugmām ।। valad-dīrghāpāṅgaṃ sphurad-adhara-kūjan-muralikam । calac-cillī-mālaṃ bhuja-taṭa-gatottaṃsa-kusumam ।।
vāṇyām utkalita-śrutiṃ parimale saṃspṛṣṭa-nāsā-puṭām । dambhodgīrṇa-mahā-dhṛtiṃ bahir api prodyad-vikārākulām ।। viniṣkrāmad-grāma-glapita-jagatī-dhairya-vibhavam । svarālāpaṃ bhaṅgyā sapadi gamayantaṃ sva-samayam ।।
ruddha-śroṇī-pulina-rasanām unnatā-raṅga-raṅgām । gāḍhotkaṇṭhā-nicaya-racitoddāma-vaiklavya-vijñām ।। snapita-mukhāmburuhau prakampa-bhājau । madana-madonmada-cetasau smarāmi ।।
guravī-bīja-samāna-varṣmabhiḥ । kara-bhājāṃ saralena veṇunā ।। hasta-trayī-māna-manojña-rūpayā । yaṣṭyādy-avaṣṭambhita-dakṣa-kūrparam ।।
pṛthu-mūlena kṛtena cāgrataḥ । vara-śṛṅgena pūro niṣevitam ।। līlāmbujena mṛdulena nivārayantyā । vistāriṇā lalitayā nayanāñcalena ।।
bhrājamāna-karayā viśākhayā । vījyamāna-vapuṣau vilāsataḥ ।। sampuṭa-sphurita-pāṇi-padmayā । dṛṣṭa-pṛṣṭa-taṭa-rūpa-sampadau ।।
vaṃśī-vilāsānu-guṇair guṇa-jñayā । prārabdha-raṅgau kila tuṅgavidyayā ।। savye sudevyā ca śanair asavye । svedāśru-dhārau sicayāñcalena ।।
yā sādhyā prema-sevā vraja-carita-parair gāḍha-laulyaika-labhyā । bhāvyāṃ rāgādhva-pānthair vrajam anucaritaṃ naityikaṃ tasya naumi ।। prātaḥ sāyaṃ ca līlāṃ viharati sakhibhiḥ saṅgave cārayan gāḥ । goṣṭhaṃ yāti pradoṣe ramayati suhṛdo yah sa kṛṣṇo'vatān naḥ ।।
padyair hṛdyair ahṛdyair api sukha-śayanād utthitau tau sakhībhiḥ । rādhā-kṛṣṇau sa-tṛṣṇāv api nija-nija-dhāmny āpta-talpau smarāmi ।। tad-gehe vihitānna-pāka-racanāṃ kṛṣṇāvaśeṣāśanām । susnātaṃ kṛta-bhojanaṃ sahacarais tāṃ cātha taṃ cāśraye ।।
kṛṣṇaṃ rādhāpti-lolaṃ tad-abhisṛti-kṛte prāpta-tat-kuṇḍa-tīram । diṣṭāṃ kṛṣṇa-pravṛttyai prahita-nija-sakhī-vartma-netrāṃ smarāmi ।। vāmyotkaṇṭhātilolau smara-makha-lalitādy-āli-narmāpta-śātau । rādhā-kṛṣṇau sa-tṛṣṇau parijana-ghaṭayā sevyamānau smarāmi ।।
susnātāṃ ramyaveśāṃ priyamukhakamalālokapūrṇapramodām । śrīrādhālokatṛptaṃ pitṛmukhamilitaṃ mātṛmṛṣṭaṃ smarāmi ।। sakhyānīteśa-śeṣāśana-mudita-hṛdaṃ tāṃ ca taṃ ca vrajendum । nirvyūḍhosrāli-dohaṃ sva-gṛham anu punar bhuktavantaṃ smarāmi ।।
dūtyā vṛndopadeśādabhisṛtayamunātīrakalpāgakuñjāṃ । yatnādānīya saṃśāyitamatha nibhṛtaṃ prāptakuñjaṃ smarāmi ।। gānair narma-prahelī-sulapana-naṭanaiḥ rāsa-lāsyādi-raṅgaiḥ । krīḍā-cāryau nikuñje vividha-rati-raṇa uddhatya vistāritāntau ।।
premṇā saṃsevyamānau praṇayi-sahacarī-sañcayenāpta-śātau । rādhā-kṛṣṇau niśāyāṃ su-kusuma-śayane prāpta-nidrau smarāmi ।। iti śrī-rūpa-gosvāmi-viracitā smaraṇa-paddhatiḥ । śrī-rūpo jayati । iti smaraṇa-maṅgalaṃ samāptam । iti caturtha-kakṣā atha paramaiśvarya-mādhurya-pīyūṣāmṛta-vāridheḥ svayaṃ bhagavataḥ katamaṃ tad-dhāma yatrāsau bhagavān viharati । ity apekṣāyām āhākare-
yasya vāsaḥ purāṇādau khyātaḥ sthāna-catuṣṭaye । vraje madhupure dvāravatyāṃ goloka eva ca ।। yā yathā bhuvi vartante puryo bhagavataḥ priyāḥ । tās tathā santi vaikuṇṭhe tat-tal-līlārtham ādṛtāḥ ।। ity ādi । dhāmāsya dvividhaṃ proktaṃ māthuraṃ dvārvatī tathā ।
māthuraṃ ca dvidhā prāhur gokulaṃ puram eva ca ।। yat tu goloka-nāma syāt tac ca gokula-vaibhavam । tad-ātma-vaibhavatvaṃ ca tasya tan-mahimonnateḥ ।। asyārthaḥ-gokula-vaibhavaṃ goikulaiśvaryaṃ prakāśa-rūpam । tasya gokulasya tad- ātma-vaibhavatvaṃ sa goloka ātmanaḥ svasya vaibhavaṃ yasya । tan-mahimonnates tasmād golokān mahimonnater hetoḥ । anyathā golokasya gokulāprakaṭa- prakāśatve sthāna-catuṣṭayatā-siddhiḥ । yady aprakaṭatvena sthānatvāt tadā madhupurī-dvārakayor aprakaṭa-prakāśābhyāṃ sthāna-ṣaṭtā syāt । tarhi golokasya kutra sthitir ity āha । para-vyomopari sarvordhva-bhāga eva । śrī-brahma- saṃhitāyām-
goloka-nāmni nija-dhāmni tale ca tasya devi maheśa-hari-dhāmasu teṣu teṣu । te te prabhāva-nicayā vihitāś ca yena govindam ādi-puruṣaṃ tam ahaṃ bhajāmi ।। [brahmas ] iti । śriyaḥ kāntāḥ kāntaḥ parama-puruṣaḥ kalpa-taravo । ity ādi । sa yatra kṣīrābdhiḥ sravati surabhībhyaś ca su-mahān nimeṣārdhākhyo vā vrajati na hi yatrāpi samayaḥ । bhaje śvetadvīpaṃ tam aham iha golokam iti yaṃ vidantas te santaḥ kṣiti-virala-cārāḥ katipaye ।। ity ādi । ataeva śrī-bhāgavate gaccha devi vrajaṃ bhadre iti, śrī-caitanya-caritāmṛte mo-viṣaye gopī-gaṇra upapati-bhāve ity ādi prakaṭa-līlānusāreṇa śrī- goloka-nātha-vākyam ।
atra goloke śry-ādayo'nuvāda-rūpāḥ । kāntādayo vidheya-rūpāḥ । param apīti goloke śvetadvīpa-vaikuṇṭhādayo'py anuvāda-rūpāḥ । vṛndāvana-gokulādayo vidheya-rūpāḥ । tataḥ kṛṣṇo'yaṃ nārāyaṇasya vilāsī goloka-para-vyomopari vartata iti dṛṣṭyā janānāṃ jhaṭiti pravṛtti-durghaṭā syāt । ataeva tad-gata parikarāṇām ayaṃ sarveśvaro'smākaṃ prabhur iti sadā sphūrtiḥ । kiṃ ca, goloka-gata kaiśora-līlāyā aiśvarya-mayatvāt tal-līlā-valitasya goloka- nāthasya bālya-paugaṇḍa-dharmābhāvāt kaiśora-gatatvena līlāyā eka-vidhatvam । tasmiṃś ca sati, ayaṃ parama-puruṣaḥ śaktimān vayam asya śaktayaḥ iti sphūrteḥ pāṇi-grahaṇābhāvāc ca dānābhisārādayo līlā na santi । tatra nimeṣārdhākhyo vā vrajati na hi yatrāpi samayaḥ iti । dina-rātrer abhāvād rātri-vilāsitvābhāvena tal-līlānām abhāvaḥ । gauṇa-samañjasa rati-matībhis tad-gata-strībhis tad ayogyatvāt । tasmād dvārakāto'pi golokasya nyūnatvam । tathāpi śrī-dāsa-gosvāminaḥ śrī-stavāvalyāṃ - yatra śrī-śata-nindi-paṭṭa-mahiṣī-vṛndaiḥ prabhuḥ khelati ।
yatra śrī-vraja eva rājatitarāṃ tām eva nityaṃ bhaje ।। evaṃ paraspara-sambandhatvena mathurāto'pi dvārakāyā nyūnatvam । atha śruti- smṛti-saṃmataṃ sarvotkṛṣṭaṃ tu māthuram । yathā padma-purāṇe- aho madhupurī dhanyā vaikuṇṭhāc ca garīyasī । evaṃ sapta-purīṇāṃ tu sarvotkṛṣṭaṃ tu māthuram । śrūyatāṃ mahimā devi vaikuṇṭha-bhuvanottamaḥ ।। iti । ataeva śrī-bṛhad-bhāgavatāmṛte goloka-gata-gopa-kumārasya tad-gata-parikarāṇāṃ sañjāyamānādara-gaurava-darśanena sva-mano na tṛpyet । tad yathā -
vaikuṇṭha-nāthaṃ kila nanda-nandanam । mukhāś ca dāsādi-gaṇān vrajārbhakān ।। tathāpy asyāṃ vraja-kṣmāyāṃ prabhuṃ sa-parivārakam । viharantaṃ tathā nekṣe bhidyate tena manmathaḥ ।।
tathā lasantaṃ niciteṣu go-gaṇaiḥ । nijāsane sva-prabhuvac ca sarvathā ।। vaikuṇṭha-nāthe kila nanda-nandane । tat-prema-hānyā sva-mano na tṛpyet ।।[endnote]
nāsti kvāpīty añjasā bandhu-vargam । ninye goṣṭhaṃ pātu sa tvāṃ mukundaḥ ।। nandas tv atīndriyaṃ dṛṣṭvā lokapālamahodayam । kṛṣṇe ca sannatiṃ teṣāṃ jñātibhyo vismito'bravīt ।।
atha ṭīkā-vismitaḥ parama-mādhuryāviṣṭatvenaiśvaryānusandhānābhāvāt । ataḥ parama-kāruṇikaḥ śrī-kṛṣṇaḥ sva-bandhu-vargaṃ nandādikaṃ golokaṃ sandarśya punar gokulaṃ nītavān । golokaṃ bhū-vṛndāvanādikaṃ śrī-daśame nandādīnāṃ vaikuṇṭha-darśanānantaraṃ vrajāgamanaṃ vyaktam evāsti । ataeva svayaṃ-prakāśa- bhū-vṛndāvanasya sadā prakaṭāprakaṭatve virājamānatve sasmād gokulākhyād vṛndāvanād golokaya pṛthaktvaṃ nyūnatvaṃ ca spaṣṭam madhuraiśvaryayor abhāvāt । madhuraiśvaryaṃ ca-ye daityā duḥśakā hantuṃ ity ādeḥ । kvacid aiśvarya- sāmyena dhāmnor goloka-goṣṭhayor aikyaṃ darśitam indrādyair mādhuryāṇām akovidaiḥ । aikyaṃ tu golokasya gokula-vaibhava-prakāśa-rūpatvāt । prakāśas tu na bhedeṣu gaṇyate sa hi no pṛthak, tatra ca karoti yāḥ prakāśeṣu koṭiśo'prakaṭeṣv api । yadyapi svayaṃ-prakāśa-prakāśyānāṃ madhye bhedo gaṇyate tathāpi caitanya- caritāmṛte taṭastha ha-iyā vicārile āche taratama । tatra ca mahā- rāsa-prasaṅge tāra madhye eka mūrti rahe rādhā-pāśa iti pūrve vicārito'sti । yad vā viśeṣato śrī-caritāmṛte madhya-līlāyāṃ viṃśati-paricchede śrī-sanātana-gosvāmi- śikṣā-prasaṅge vivṛtam asti । athavā acintya-śakti-prabhāveṇa samādheyaḥ । yathā caturbhujatve'pi na tyajet kṛṣṇa-rūpatvam । ataḥ prakāśa eva syāt tasyāsau dvibhujasya ca ।।
ity-ādi-nyāyāt brahma-mohanādi-kartṛtvābhāvāt mathurā-dvārakā-gata-śrī-kṛṣṇa- prakāśe śrī-gokula-gata-pūrṇatama-rūpa-mādhuryābhāve'pi prakāśatvam, tathā goloke'pi śrī-vṛndāvana-gata-madhuraiśvarya-mādhuryayor abhāve'pi prakāśatvam । aprapañca-prapañca-gocaratvam aprākṛta-prākṛta iva śrī-gokula- bhūrūpo'nuvādatayā cintāmaṇy-ādi-rūpo vidheyatayā, sa tu māthura-bhū-rūpaḥ paricchinno'py athādbhutaḥ ity ādeḥ । māthuro śrī-gokulaḥ- māthuraṃ ca dvidhā prāhur gokulaṃ puram eva ca ity ādeḥ । atevāsya pādme ca śrūyate nitya-rūpatā । nityaṃ me mathurāṃ viddhi vanaṃ vṛndāvanaṃ tathā iti ।
atraivājāṇḍamālāpi paryāptim upagacchati । vṛndāvana-pratīke'pi yānubhūtaiva vedhasā ।। ity ato rāsa-līlāyāṃ puline tatra yāmune । pramadā-śata-koṭyo'pi mamūr yat tat kim adbhutam ।।
svaiḥ svair līlā-parikarair janair dṛśyāni nāparaiḥ । tat-tal-līlādy-avasare prādurbhāvocitāni hi ।। āścaryam ekadaikatra vartamānāny api dhruvam । parasparam asaṃpṛkta-svarūpāṇy eva sarvathā ।।
kṛṣṇa-bālyādi-līlābhir bhūṣitāni samantataḥ । śaila-goṣṭha-vanādīnāṃ santi rūpāṇy anekaśaḥ ।। līlāḍhyo'pi pradeśo'sya kadācit kila kaiścana । śūnya evekṣate dṛṣṭi-yogyair apy aparair api ।।
ataḥ prabhoḥ priyāṇāṃ ca dhāmnaś ca samayasya ca । avicintya-prabhāvatvād atra kiṃ ca na durghaṭam ।। caturdhā mādhurī tasya vraja eva virājate । aiśvarya-krīḍayor veṇos tathā śrī-vigrahasya ca ।।
tasmāt yā yathā bhuvi vartante ityādi-diśā dvārakā mathurā-gokula-nāmāni svatanvāṇy eva bhagavato dhāmāni । gokula-tad-vaibhava-prakāśatvena prasiddho goloka iti nāma para-vyomoparīti śāstra-prasiddhaṃ, yathā hari-vaṃśe śakra- vacanam- svargād ūrdhvaṃ brahma-loko brahmarṣi-gaṇa-sevitaḥ । tatra soma-gatiś caiva jyotiṣāṃ ca mahātmanām ।। tasyopari gavāṃ lokaḥ sādhyās taṃ pālayanti hi ।
sa hi sarva-gataḥ kṛṣṇa mahākāśa-gato mahān ।। upary upari tatrāpi gatis tava tapomayī । yāṃ na vidmo vayaṃ sarve pṛcchanto'pi pitāmaham । gatiḥ śama-damāḍhyānāṃ svargaḥ sukṛta-karmaṇām ।।
brāhmye tapasi yuktānāṃ brahma-lokaḥ parā gatiḥ । gavām eva tu yo loko durāroho hi sā gatiḥ ।। sa tu lokas tvayā kṛṣṇa sīdamānaḥ kṛtātmanā । dhṛto dhṛtimatā vīra nighnatopadravān gavām ।। [hv ] iti । indras tu brahma-mohanādau gokula-paramaiśvaryaṃ jñātvāpi parama-mādhurya- darśanena brahmaṇa iva punar mohitaḥ san tasyaivāścarya-prakāśaṃ golokaṃ varṇayitvā tasyāpi gokulena sahābhedavan nirdeśenāha sa tu lokas tvayā kṛṣṇa iti । ataḥ śrī-kṛṣṇa-vākyaṃ śrī-bhāgavate -
tasmān mac-charaṇaṃ goṣṭhaṃ man-nāthaṃ mat-parigraham । gopāye svātma-yogena so'yaṃ me vrata āhitaḥ ।। iti । tasmād yuktam eva-yasya vāsaḥ purāṇādau khyātaḥ sthāna-catuṣṭaye iti । kiṃ ca- mac-charaṇaṃ man-nāthaṃ mat-parigraham iti viśeṣaṇād atra brahmādīnām apy adhikāro nāsti, kā kathānyeṣām ? dṛśyate cānyatra daśa-yojanātmake śrī- puruṣottama-kṣetre śaṅkākāre krośa-pañcake tad-deśādhipateḥ svatantreṇādhikāro nāsti । kiṃ bahunā, ataḥ svayaṃ-prakāśa-bhū-vṛndāvanasya parama-prāpyatvaṃ parama-rahasyatvaṃ parama-ramaṇīyatvaṃ ca tathā śrī- bhāgavate - vṛndāvane sakhi bhuvo vitanoti kīrtiṃ yad devakī-suta-padāmbuja-labdha-lakṣmi । yad gokule'pi katamāṅghri-rajo'bhiṣekam ।
tv adyāpi yat-pada-rajaḥ śruti-mṛgyam eva ।। āsām aho caraṇa-reṇu-juṣām ahaṃ syāṃ vṛndāvane kim api gulma-latauṣadhīnām । iti । trailokye pṛthivī dhanyā yatra vṛndāvanaṃ purī । tatrāpi gopikā pārtha yatra rādhābhidhā mama ।।
vraja na gopikā bhinnā mattaḥ paśyanti kevalam । gopā gāvaś ca tatratyā mamaivānanda-vigrahāḥ ।। ye vrajasthān aho bhinnān mat paśyanti tu kecana । na teṣāṃ mūḍha-buddhīnāṃ gatir naiva paratra ca ।।
drumā bhūmiś cintāmaṇi-gaṇa-mayi toyam amṛtam । cid-ānandaṃ jyotiḥ param api tad āsvādyam api ca ।। śrī-gopāla-tāpanyāṃ ca -tāsāṃ madhye sākṣād brahma gopāla-purī iti । idaṃ vṛndāvanaṃ ramyaṃ mama dhāmaiva kevalam ।
atra ye paśavaḥ pakṣi-vṛkṣā kīṭā narāmarāḥ । ye vasanti mamādhiṣṇye mṛtā yānti mamālayam ।। atra yā gopa-kanyāś ca nivasanti mamālaye । yoginyas tā mayā nityaṃ mama sevā-parāyaṇāḥ ।।
pañca-yojanam evāsti vanaṃ me deha-rūpakam । kālindīyaṃ suṣumnākhyā paramāmṛta-vāhinī ।। atra devāś ca bhūtāni vartante sūkṣma-rūpataḥ । sarva-deva-mayaś cāhaṃ na tyajāmi vanaṃ kvacit ।।
āvirbhāvas tirobhāvo bhaven me atra yuge yuge । tejo-mayam idaṃ ramyam adṛśyaṃ carma-cakṣuṣā ।। vṛndāvanaṃ dvādaśamaṃ vṛndayā parirakṣitam । hariṇādhiṣṭhitaṃ tac ca brahma-rudrādi-sevitam ।।
tato vṛndāvanaṃ puṇyaṃ vṛndā-devī-samāśritam । hariṇādhiṣṭhitaṃ tac ca brahma-rudrādi-sevitam ।। yathā lakṣmīḥ priyatamā yathā bhakti-parā narāḥ । govindasya priayatamaṃ tathā vṛndāvanaṃ bhuvi ।।
tatra śrī-vṛndāvane śrī-govinda-sthalākhyaṃ । yathā śrī-govinda-līlāmṛte - vṛndāraṇyottamāṅgaṃ krama-natam abhitaḥ kūrma-pīṭha-sthalābham । śreṇī-kiñjalkam eṣā daśa-śata-dala-rājīva-tulyaṃ dadarśa ।। ataeva smaraṇa-maṅgale kuñjāt ity atra kuñjād iti kuñja-prādhānyāt śrī-govinda- sthala-gataḥ kuñjo jñeya iti ।
tat-sevaka-samākīrṇaṃ tatraiva sthīyate mayā । bhuvi govinda-vaikuṇṭhaṃ tasmin vṛndāvane nṛpa । yatra vṛndādayo bhṛtyāḥ santi govinda-lālasāḥ ।। vṛndāvane mahā-sadma yair dṛṣṭaṃ puruṣottamaiḥ ।
govindasya mahī-pāla te kṛtārthā mahītale ।। prasūna-nava-pallava-prakara-namra-śākhair drumaiḥ । smarec chiśiritaṃ śivaṃ sita-matis tu vṛndāvanam ।। chilimukhodgatair mukharitāntaraṃ jhaṅkṛtaiḥ ।
virāṇitam itas tato bhujaga-śatru-nṛtyākulam ।। vinidra-sarasī-ruhodara-rajaś cayoddhūsaraiḥ । vilolana-parair niṣevitam anārataṃ mārutaiḥ ।। ktika-prakara-korakaṃ kamala-rāga-nānā-phalam ।
tad-antaram api kalpakāṅghripam udañcitaṃ cintayet ।। adho'sya kanaka-sthalīm amṛta-śīkarāsāriṇaḥ । smaret punar atandrito vigata-ṣaṭtanaṅgāṃ budhaḥ ।। pīṭhe'ṣṭa-patram aruṇaṃ kamalaṃ vicintya ।
sañcintayet sukha-niviṣṭham atho mukundam ।। pratyagra-nīla-jalajanma-samāna-bhāsam । rājan-manojña-śiti-kaṇṭha-śikhaṇḍa-cūḍam ।। kāntānanaṃ kamala-patra-viśāla-netram ।
gaṇḍa-sthalī-mukuram unnata-cāru-nāsam ।। mandāra-manda-hasita-dyuti-dīpitāṅgam । graiveyakojjvala-manohara-kambu-kaṇṭham ।। santāna-kapra-sava-dāma-pariṣkṛtāṃsam ।
vyoma-sthalī-lasita-kaustubha-bhānumantam ।। ājānu-pīna-parivṛtta-sujāta-bāhum । bhṛṅgāṅganā-nikara-mañjula-roma-rājim ।। graiveya-sāra-sana-nūpura-tunda-bandham ।
āpīta-vastra-parivīta-nitamba-bimbam ।। kāntonnata-prapada-nindita-kūrma-kāntim । ratnāṅguli-cchadan-sundara-pāda-padmam ।। saṃlakṣitāruṇa-karāṅghri-talābhirāmam ।
saundarya-nirjita-manobhava-deha-kāntim ।। lolat-karāṅguli-samīrita-divya-rāgaiḥ । santāna-santatim ananta-sukhāmbu-rāśim ।। pṛthu-nivivīṣa-nitamba-mantharāṇām ।
trivali-vijṛmbhita-roma-rāji-bhājām ।। mṛta-rasa-pallavitāṅgajāṅghri-pānām । gama-samalaṅkṛta-gātra-vallarīṇām ।। tapa-parijṛmbhita-rāga-vāriṇāśeḥ ।
prakara-sama-śrama-bindu-santatānām ।। cyuta-niśitekṣaṇa-māra-vāṇa-vṛṣṭyā । pravisṛta-duḥsaha-vepathu-vyathānām ।। mṛta-rasa-pāna-vidhāna-lālasābhyām ।
alasa-vilola-vilocanāmbujābhyām ।। mādhvī-lampaṭa-cañcarīka-ghaṭayā saṃsevitānāṃ muhuḥ । nīvī-viślathamāna-cīna-sicayāntāvirnitamba-tviṣām ।। kvaṇita-maṇi-tulākoṭyākulāśā-mukhānām ।
dvaya-sarasi-ruhaṇām ullasat-kuṇḍalānām ।। pramlānī-bhavad-aruṇoṣṭha-pallavānām । ālībhiḥ satata-niṣevitaṃ samantāt ।। sragbhiḥ samparipūjitākhila-tanuṃ nānā-vilāsāspadam ।
bibhrāṇaṃ praṇayonmadākṣi-madhukṛn-mālāṃ manohāriṇīm ।। smared agrato'sya gīrvāṇa-ghaṭāṃ । śatamanyu-pūrvikāṃ stotra-parām ।। dṛḍha-dharma-vāñcham āmnāya-param ।
māṇān samādhinā sanakādyān ।। gandharva-vidyādhara-cāraṇāṃś ca । kāmārthino nartana-gīta-vādyaiḥ ।। saudāmanī-tati-piśaṅga-jaṭā-kalāpam ।
vāñchantam ujjhitatarānya-samasta-saṅgam ।। grāma-trayī-gata-manohara-mūrchanābhiḥ । sañcintayen nabhasi dhātṛ-sutaṃ munīndram ।। ananta-koṭi-brahmāṇḍa-tad-bāhyābhyantara-sthiteḥ ।
viṣṇoḥ sthānaṃ paraṃ teṣāṃ pradhānaṃ varam uttamam ।। yat paraṃ nāsti kṛṣṇasya priyaṃ sthānaṃ manoramam । tat sarvaṃ śrotum icchāmi kathayasva mahā-prabho ।। guhyād guhyataraṃ guhyaṃ paramānanda-kārakam ।
atyadbhutaṃ rahaḥ sthānam ānandaṃ paramaṃ param ।। durlabhānāṃ ca paramaṃ durlabhaṃ mohanaṃ param । sarva-śakti-mayaṃ devi sarva-sthāneṣu gopitam ।। sātvatāṃ sthāna-mūrddhanyaṃ viṣṇor atyanta-durlabham ।
nityaṃ vṛndāvanaṃ nāma brahmāṇḍopari-saṃsthitam ।। pūrṇa-brahma sukhaiśvaryaṃ nityam ānandam avyayam । vaikuṇṭhādi tadaṃśāṃśaṃ svayaṃ vṛndāvanaṃ bhuvi ।। golokaiśvaryaṃ yat kiñcid gokule tat-pratiṣṭhitam ।
vaikuṇṭha-vaibhavaṃ yad vai dvārikāyāṃ pratiṣṭhitam ।। yad brahma paramaiśvaryaṃ nityaṃ vṛndāvanāśrayam । kṛṣṇa-dhāma paraṃ teṣāṃ vanamadhye viśeṣataḥ ।। tasmāt trailokya-madhye tu pṛthvī dhanyeti viśrutā ।
yasmān māthurakaṃ nāma viṣṇor ekānta-vallabham ।। sva-sthānam adhikaṃ nāma-dheyaṃ māthura-maṇḍalam । nigūḍhaṃ vividhaṃ sthānaṃ pury-abhyantara-saṃsthitam ।। sahasra-patra-kamalākāraṃ māthura-maṇḍalam ।
viṣṇu-cakra-paribhrāmād dhāma vaiṣṇavam adbhutam ।। karṇikā-parṇa-vistāraṃ rahasya-drumam īritam । pradhānaṃ dvādaśāraṇyaṃ māhātmyaṃ kathitaṃ kramāt ।। bhadra-śrī-loha-bhāṇḍīra-mahā-tāla-khadīrakāḥ ।
bakulaṃ kumudaṃ kāmyaṃ madhu vṛndā vanaṃ tathā ।। dvādaśaitāvatī saṃkhyā kālindyāḥ sapta-paścime । pūrve pañca-vanaṃ proktaṃ tatrāsti guhyam uttamam ।। mahāraṇyaṃ gokulākhyaṃ madhu vṛndā-vanaṃ tathā ।
anyac copavanaṃ proktaṃ kṛṣṇa-krīḍā-rasa-sthalam ।। kadamba-khaṇḍanaṃ nanda-vanaṃ nandīśvaraṃ tathā । nanda-nandana-khaṇḍaṃ ca palāśāśoka-ketakī ।। sugandha-mānasaṃ kailam amṛtaṃ bhojana-sthalam ।
sukha-prasādhanaṃ vatsa-haraṇaṃ śeṣa-śāyikam ।। śyāma-pūrvo dadhi-grāmaś cakra-bhānu-puraṃ tathā । saṃketaṃ dvipadaṃ caiva bāla-krīḍana-dhūsaram ।। kāma-drumaṃ sulalitam utsukaṃ cāpi kānanam ।
nānā-vidha-rasa-krīḍā nānā-līlā-rasa-sthalam ।। nāga-vistāra-viṣṭambhaṃ rahasya-drumam īritam । sahasra-patra-kamalaṃ gokulākhyaṃ mahat-padam ।। karṇikā tan mahad dhāma govinda-sthānam uttamam ।
tatropari svarṇa-pīṭhe maṇi-maṇḍapa-maṇḍitam ।। karṇikāyāṃ kramād dikṣu vidikṣu dalam īritam । yad dalaṃ dakṣiṇe proktaṃ paraṃ guhyottamottamam ।। tasmin dale mahā-pīṭhaṃ nigamāgama-durgamam ।
yogīndrair api duṣprāpaṃ sarvātmā yac ca gokulam ।। dvitīyaṃ dalam āgneyyāṃ tad rahasya-dalaṃ tathā । saṃketaṃ dvipadaṃ caiva kuṭī dvau tat-kule sthitau ।। pūrvaṃ dalaṃ tṛtīyaṃ ca pradhāna-sthānam uttamam ।
gaṅgādi-sarva-tīrthānāṃ sparśāc chata-guṇaṃ smṛtam ।। caturthaṃ dalam aiśānyāṃ siddha-pīṭhe'pi tat- padam । vyāyāmanūtanāgopī tatra kṛṣṇaṃ patiṃ labhet ।। vastrālaṅkāraharaṇaṃ taddalesamudāhṛtam ।
uttarepañcamaṃ proktaṃ dalaṃ sarvadalottamam ।। dvādaśādityamatraivadalaṃ cakarṇikāsamam । vāyavyāṃ tu dalaṃ ṣaṣṭhaṃ tatra kālī-hradaḥ smṛtaḥ ।। dalottamottamaṃ caiva pradhānaṃ sthānam ucyate ।
sarvottama-dalaṃ caiva paścime saptamaṃ smṛtam ।। yajña-patnī-gaṇānāṃ ca tad-īpsita-vara-pradam । atrāsuro'pi nirvāṇaṃ prāpa tridaśa-durlabham ।। brahma-mohanam atraiva dalaṃ brahma-hradāvaham ।
nairṛtyāṃ tu dalaṃ proktam aṣṭamaṃ vyoma-ghātanam ।। śaṅkhacūḍa-vadhas tatra nānā-keli-rasa-sthalam । śrutam aṣṭa-dalaṃ proktaṃ vṛndāraṇyāntara-sthitam ।। śrīmad-vṛndāvanaṃ ramyaṃ yamunāyāḥ pradakṣiṇam ।
śiva-liṅgam adhiṣṭhānaṃ dṛṣṭaṃ gopīśvarābhidham ।। tad-bāhye ṣoḍaśa-dalaṃ śriyā pūrṇaṃ tam īśvaram । sarvāsu dikṣu yat proktaṃ prādakṣiṇyād yathā kramam ।। mahat-padaṃ mahad-dhāma sva-dhāmādhāva-saṃjñakam ।
prathamaika-dalaṃ śreṣṭhaṃ māhātmyaṃ karṇikā-samam ।। tatra govardhana-girau ramye nitya-rasāśraye । karṇikāyāṃ mahā-līlā tal-līlā-rasa-gahvarau ।। yatra kṛṣṇo nitya-vṛndā-kānanasya patir bhavet ।
kṛṣṇo govindatāṃ prāptaḥ kim anyair bahu-bhāṣitaiḥ ।। dalaṃ tṛtīyam ākhyātaṃ sarva-śreṣṭhottamottamam । caturthaṃ dalam ākhyātaṃ mahādbhuta-rasa-sthalam ।। nandīśvara-vanaṃ ramyaṃ tatra nandālayaḥ smṛtaḥ ।
karṇikā-dala-māhātmyaṃ pañcamaṃ dalam ucyate ।। adhiṣṭhātā'tra gopālo dhenu-pālana-tat-paraḥ । ṣaṣṭhaṃ dalaṃ yad ākhyātaṃ tatra nanda-vanaṃ smṛtam ।। saptamaṃ bakulāraṇyaṃ dalaṃ ramyaṃ prakīrtitam ।
tatrāṣṭamaṃ tāla-vanaṃ tatra dhenu-vadhaḥ smṛtaḥ ।। navamaṃ kumudāraṇyaṃ dalaṃ ramyaṃ prakīrtitam । kāmāraṇyaṃ ca daśamaṃ padhānaṃ sarva-kāraṇam ।। brahma-prasādhanaṃ tatra viṣṇu-cchadma-pradarśanam ।
kṛṣṇa-krīḍā-rasa-sthānaṃ pradhānaṃ dalam ucyate ।। dalam ekādaśaṃ proktaṃ bhaktānugraha-kāraṇam । nirmāṇaṃ setu-bandhasya nānā-vana-maya-sthalam ।। bhāṇḍīraṃ dvādaśa-dalaṃ vanaṃ ramyaṃ manoharam ।
kṛṣṇaḥ krīḍā-ratas tatra śrī-dāmādibhir āvṛtaḥ ।। trayodaśaṃ dalaṃ śreṣṭhaṃ tatra bhadra-varaṃ smṛtam । caturdaśa-dalaṃ proktaṃ sarva-siddhi-prada-sthalam ।। śrī-vanaṃ tatra ruciraṃ sarvaiśvaryasya kāraṇam ।
kṛṣṇa-krīḍā-dala-mayaṃ śrī-kānti-kīrti-vardhanam ।। dalaṃ pañcadaśaṃ śreṣṭhaṃ tatra loha-vanaṃ smṛtam । kathitaṃ ṣoḍaśa-dalaṃ māhātmyaṃ karṇikā-samam ।। mahā-vanaṃ tatra gītaṃ tatrāsti guhyam uttamam ।
bāla-krīḍā-ratas tatra vatsa-pālaiḥ samāvṛtaḥ ।। pūtanādi-vadhas tatra yamalārjuna-bhañjanam । adhiṣṭhātā tatra bāla-gopālaḥ pañcamābdikaḥ ।। nāmnā dāmodaraḥ proktaḥ premānanda-rasārṇavaḥ ।
dalaṃ prasiddham ākhyātaṃ sarva-śreṣṭha-dalottamam ।। kṛṣṇa-krīḍā ca kiñjalkī vihāra-dalam ucyate । siddha-pradhāna-kiñjalka-dalaṃ ca samudāhṛtam ।। vṛndāraṇyasya māhātmyaṃ rahasyaṃ vā kim adbhutam ।
tad ahaṃ śrotum icchāmi kathayasva mahā-prabho ।। kathitaṃ te priyatame guhyād guhyottamottamam । rahasyānāṃ rahasyaṃ yad durlabhānāṃ ca durlabham ।। trailokya-gopitaṃ devi deveśvara-supūjitam ।
brahmādi-vāñchitaṃ sthānaṃ sura-siddhādi-sevitam ।। yogīndrā hi sadā bhaktyā tasya dhyānaika-tat-parāḥ । apsarobhiś ca gandharvair nṛtya-gīta-nirantaram ।। śrīmad-vṛndāvanaṃ ramyaṃ pūrṇānanda-rasāśrayam ।
bhūri-cintāmaṇis toyam amṛtaṃ rasa-pūritam ।। vṛkṣaṃ guru-drumaṃ tatra surabhī-vṛnda-sevitam । strīṃ lakṣmīṃ puruṣaṃ viṣṇuṃ tad-daśāṃśa-samudbhavam ।। tatra kaiśora-vayasaṃ nityam ānanda-vigraham ।
gati-nāṭyaṃ kalālāpa-smita-vaktraṃ nirantaram ।। śuddha-sattvaiḥ prema-pūrṇair vaiṣṇavais tad-vanāśritam । pūrṇa-brahma sukhe magnaṃ sphurat-tan-mūrti-tan-mayam ।। matta-kokila-bhṛṅgādyaiḥ kūjat-kala-manoharam ।
kapola-śuka-saṅgītam unmattāli-sahasrakam ।। bhujaṅga-śatru-nṛtyāḍhyaṃ sakalāmoda-vibhramam । nānā-varṇaiś ca kusumais tad-reṇu-paripūritam ।। pūrṇendu-nityābhyudayaṃ sūryamaṃdāṃśusevitam ।
aduḥkhaṃ duḥkha-vicchedaṃ jarā-maraṇa-varjitam ।। akrodhaṃ gata-mātsaryam abhinnam anahaṅkṛtam । pūrṇānandāmṛta-rasam pūrṇa-prema-sukhārṇavam ।। guṇātītaṃ mahad-dhāma pūrṇa-prema-svarūpakam ।
vṛkṣādi-pulakair yatra premānandāśru-varṣitam ।। kiṃ punaś cetanā-yuktair viṣṇu-bhaktaiḥ kim ucyate । govindāṅghri-rajaḥ sparśān nityaṃ vṛndāvanaṃ bhuvi ।। sahasra-dala-padmasya vṛndāraṇyaṃ varāṭakam ।
yasya sparśana-mātreṇa pṛthvī dhanyā jagat-traye ।। guhyād guhyataraṃ ramyaṃ madhye vṛndāvanaṃ bhuvi । akṣaraṃ paramānandaṃ govinda-sthānam avyayam ।। govinda-dehato'bhinnaṃ pūrṇa-brahma sukhāśrayam ।
muktis tatra rajaḥ sparśāt tan-māhātmyaṃ kim ucyate ।। tasmāt sarvātmanā devi hṛdi-sthaṃ tad vanaṃ kuru । vṛndāvana-vihāreṣu kṛṣṇaṃ kaiśora-vigraham ।। kālindī cākarod yasya karṇikāyāṃ pradakṣiṇām ।
līlā-nirvāṇa-gambhīraṃ jalaṃ saurabha-mohanam ।। ānandāmṛta-tan-miśra-makaranda-ghanālayam । padmotpalādyaiḥ kusumair nānā-varṇa-samujjavalam ।। cakravākādi-vihagair mañju-nānā-kala-svanaiḥ ।
śobhamānaṃ jalaṃ ramyantaraṃ gāti-manoramam ।। tasyobhaya-taṭī-ramyā śuddha-kāñcana-nirmitā । gaṅgā-koṭi-guṇā proktā yatra sparśa-varāṭakaḥ ।। karṇikāyāṃ koṭi-guṇo yatra krīḍā-rato hariḥ ।
kālindī-karṇikā kṛṣṇam abhinnam eka-vigraham ।। govindasya kim āścaryaṃ saundaryākṛta-vigraha । tad ahaṃ śrotum icchāmi kathayasva dayā-nidhe ।। madhye vṛndāvane ramye-mañju-mañjīra-śobhite ।
yojanāśrita-sad-vṛkṣa-śākhā-pallava-maṇḍite ।। tan-madhye mañju-bhavane yoga-pīṭhaṃ samujjavalam । tad-aṣṭa-koṇa-nirmāṇaṃ nānā-dīpti-manoharam ।। tasyopari ca māṇikya-ratna-siṃhāsanaṃ śubham ।
tasmin naṣṭa-dalaṃ padmaṃ karṇikāyāṃ sukhāśrayam ।। govindasya paraṃ sthānaṃ kim asya mahimocyate । śrīmad-govinda-mantra-stha-ballavī-vṛnda-sevitam ।। divya-vraja-vayo-rūpaṃ kṛṣṇaṃ vṛndāvaneśvaram ।
vrajendraṃ santataiśvaryaṃ vraja-bālaika-vallabham ।। yauvanodbhinna-kaiśoraṃ vayasādbhuta-vigraham । anādim ādiṃ sarveṣāṃ nanda-gopa-priyātmajam ।। śruti-mṛgyam ajaṃ nityaṃ gopī-jana-manoharam ।
paraṃ dhāma paraṃ rūpaṃ dvibhujaṃ gokuleśvaram ।। ballavī-nandanaṃ dhyāyen nirguṇasyaika-kāraṇam । suśrīmantaṃ navaṃ svacchaṃ śyāma-dhāma manoharam ।। navīna-nīrada-śreṇī-susnigdhaṃ mañju-kuṇḍalam ।
phullendīvara-sat-kānti-sukha-sparśaṃ sukhāvaham ।। dalitāṃ jana-puñjābha-cikkaṇaṃ śyāma-mohanam । susnigdha-nīla-kuṭilāśeṣa-saurabha-kuntalam ।। tad-ūrdhvaṃ dakṣiṇe kāle śyāma-cūḍā-manoharam ।
nānā-varṇojjvalaṃ rājac-chikhaṇḍi-dala-maṇḍitam ।। mandāra-mañju-go-pucchā-cūḍaṃ cāru-vibhūṣaṇam । kvacid bṛhad-dala-śreṇī-mukuṭenābhimaṇḍitam ।। aneka-maṇi-māṇikya-kirīṭa-bhūṣaṇaṃ kvacit ।
lolālaka-vṛtaṃ rājat-koṭi-candra-samānanam ।। kastūrī-tilakaṃ bhrājan-mañju-go-rocanānvitam । nīlendīvara-susnigdha-sudīrgha-dala-locanam ।। ānṛtyad-bhrū-latāśleṣa-smitaṃ sāci-nirīkṣaṇam ।
sucārūnnata-saundarya-nāsāgrāti-manoharam ।। nāsāgra-gaja-muktāṃśu-mugdhīkṛta-jagat-trayam । sindūrāruṇa-susnigdhādharauṣṭha-sumanoharam ।। nānā-varṇollasat-svarṇa-makarākṛti-kuṇḍalam ।
tad-raśmi-puñja-sad-gaṇḍa-mukurābha-lasad-dyutim ।। karṇotpala-sumandāra-makarottaṃsa-bhūṣitam । śrī-vatsa-kaustubhoraskaṃ muktā-hāra-sphurad-galam ।। vilasad-divya-māṇikyaṃ mañju-kāñcana-miśritam ।
kare kaṅkaṇa-keyūraṃ kiṅkiṇī-kaṭi-śobhitam ।। mañju-mañjīra-saundarya-śrīmad-aṅghri-virājitam । karpūrāguru-kastūrī-vilasac-candanādikam ।। gorocanādi-saṃmiśra-divyāṅga-rāga-citritam ।
snigdha-pīta-paṭī-rājat-prapadāṃ dolitāṃ janam ।। gambhīra-nābhi-kamalaṃ roma-rājī-nata-srajam । suvṛtta-jānu-yugalaṃ pāda-padma-manoharam ।। dhvaja-vajrāṅkuśāmbhoja-karāṅghri-tala-śobhitam ।
nakhendu-kiraṇa-śreṇī-pūrṇa-brahmaika-kāraṇam ।। kecid vadanti tasyāṃśaṃ brahma cid-rūpam advayam । tad-daśāṃśaṃ mahā-viṣṇuṃ pravadanti manīṣiṇaḥ ।। yogīndraiḥ sanakādyaiś ca tad eva hṛdi cintyate ।
tri-bhaṅgaṃ lalitāśeṣa-nirmāṇa-sāra-nirmitam ।। tiryag-grīva-jitānanta-koṭi-kandarpa-sundaram । vāmāṃsārpita-sad-gaṇḍa-sphurat-kāñcana-kuṇḍalam ।। sahāpāṅgekṣaṇa-smeraṃ koṭi-manmatha-sundaram ।
kuñcitādhara-vinyasta-vaṃśī-mañju-kala-svanaiḥ ।। jagat-trayaṃ mohayantaṃ magnaṃ prema-sudhārṇave । paramaṃ kāraṇaṃ kṛṣṇaṃ govindākhyaṃ mahat-padam ।। vṛndāvaneśvaraṃ nityaṃ nirguṇasyaika-kāraṇam ।
tat tad rahasya-māhātmyaṃ kim āścaryaṃ ca sundaram ।। tad brūhi devadeveśa śrotum icchāmy ahaṃ prabho । yad-aṅghri-nakha-candrāṃśu-mahimānto na gamyate ।। tan-māhātmyaṃ kiyad devi procyate tvaṃ mudā śṛṇu ।
ananta-koṭi-brahmāṇḍe ananta-triguṇocchraye ।। tat-kalā-koṭi-koṭy-aṃśā brahma-viṣṇu-maheśvarāḥ । sṛṣṭi-sthity-ādinā yuktās tiṣṭhanti tasya vaibhavāḥ ।। tad-rūpa-koṭi-koṭy-aṃśāḥ kalāḥ kandarpa-vigrahāḥ ।
jagan-mohaṃ prakurvanti tad-aṇḍāntara-saṃsthitāḥ ।। tad-deha-vilasat-kānti-koṭi-koṭy-aṃśako vibhuḥ । tat-prakāśasya koṭy-aṃśa-raśmayo ravi-vigrahāḥ ।। tasya sva-deha-kiraṇaiḥ parānanda-rasāmṛtaiḥ ।
paramāmoda-cid-rūpair nirguṇasyaika-kāraṇaiḥ ।। tad-aṃśa-koṭi-koṭy-aṃśā jīvanti kiraṇātmakāḥ । tad-aṅghri-paṅkaja-dvandva-nakha-candra-maṇi-prabhāḥ ।। āhuḥ pūrṇa-brahmaṇo'pi kāraṇaṃ veda-durgamam ।
tad-aṃśa-saurabhānanta-koṭy-aṃśo viśva-mohanaḥ ।। tat-sparśa-puṣpa-gandhādi-nānā-saurabha-sambhavaḥ । tat-priyā prakṛtis tv ādyā rādhikā kṛṣṇa-vallabhā ।। tat-kalā-koṭi-koṭy-aṃśā durgādyās tri-guṇātmikāḥ ।
tasyā aṅghri-rajasaḥ sparśāt koṭi-viṣṇuḥ prajāyate ।। tat-pāda-paṅkaja-sparśād dhanyāsi tvaṃ varānane ।। iti padma-purāṇe śrī-vṛndāvana-māhātmyam । yathā bṛhad-gautamīye- devī kṛṣṇamayī proktā rādhikā para-devatā । sarva-lakṣmī-mayī sarva-kāntiḥ sammohinī parā ।। iti ।
vārāṇasyāṃ viśālākṣī vimalā puruṣottame । rukmiṇī dvāravatyāṃ tu rādhā vṛndāvane vane ।। śrī-śrī-rādhā-govindau jayataḥ । prathamaḥ prapāṭhakaḥ oṃ atha suṣuptau rāmaḥ subodham ādhāya iva kiṃ me devi kvāsau kṛṣṇaḥ, yo'yaṃ mama bhrāteti । tasya kānti-cchāye brūhīti ।
sā vaiṣṇavy uvāca-rāma ! śṛṇu । bhūr bhuvaḥ svar mahaḥ janas tapaḥ satyam atalaṃ vitalaṃ sutalaṃ rasātalaṃ talātalaṃ mahātalaṃ pātālam eva pañcāśat-koṭi-yojana- bahulaṃ svarṇāṇḍaṃ brahmāṇḍam iti । ananta-koṭi-brahmāṇḍānām upari kāraṇa- jalopari mahā-viṣṇor nitya-sthalaṃ vaikuṇṭham । sa pṛcchati-kathaṃ śūnya-maṇḍale nirālambanam । sāpy uktā-padmāsanāsīnaḥ kṛṣṇa-dhyāna-parāyaṇaḥ śeṣa-devo'sti । tasyānanta- roma-kūpeṣu ananta-koṭi-brahmāṇḍāni ananta-koṭi-kāraṇa-jalāni । tasya mastakopari sahasrāśramitā phaṇāni । phaṇopari rudra-lokaṃ śiva-vaikuṇṭham iti daśa-koṭi-yojana-vistīrṇaṃ rudra-lokam । tad upari viṣṇulokaṃ, sapta-koṭi-yojana- vistīrṇaṃ viṣṇu-lokam । trad-upari sudarśana-cakraṃ tri-koṭi-yojana-vistīrṇaṃ, tad- upari gokulākhyaṃ mathurā-maṇḍalaṃ sudhā-maya-samudreṇāveṣṭitam iti । tatrāṣṭa-dala-keśara-madhye maṇimaya-saptāvaraṇakaṃ kiṃ rūpaṃ sthānaṃ, kiṃ padmaṃ kiṃ yantraḥ kiṃ sevakāḥ kim āvaraṇāḥ ity ukte sāpy uktā-gokulākhye mathurā-maṇḍale vṛndāvana-madhye sahasra-dala-padma-madhye kalpa-taror mūle aṣṭa-dala-keśare govindo'pi śyāmaḥ pītāmbaro dvibhujo mayūra-piccha-śiro veṇu- vetra-hasto nirguṇaḥ saguṇo nirākāraḥ sākāro nirīhaḥ saceṣṭo virājate iti ।
dve pārśve candrāvalī rādhā ceti yasyāṃśena lakṣmī-durgādikā śaktir iti paścime sammukhe lalitā, vāyavye śyāmalā, uttare śrīmati, aiśanyāṃ haripriyā, pūrve viśākhā, cāgnau śraddhā, yāmyāṃ padmā nairṛtyāṃ bhadrā । ṣoḍaśa-dalāgre candrāvalī, tad-vāme citrarekhā, tat-pārśve śrī-śaśirekhā, tat-pārśve kṛṣṇapriyā, tat-pārśve kṛṣṇa-vallabhā, tat-pārśve candrāvatī, tat-pārśve manoharā, tat-pārśve yogānandā, tat-pārśve parānandā, tat-pārśve premānandā citra-karā, tat-pārśve madana-sundarī nandā, tat-pārśve satyānandā, tat-pārśve candrā, tat-pārśve kiśorīvallabhā, karuṇā, kuśalā evaṃ vividhā gopyaḥ kṛṣṇa-sevāṃ kurvantīti veda- vacanaṃ bhavatīti veda-vacanaṃ bhavati । mānasa-pūjayā japena dhyānena kīrtanena stuti-mānasena sarveṇa nitya-sthalaṃ prāpnoti nānyeneti nānyeneti । ity atharvaṇīya-puruṣa-bodhinyāṃ prathamaḥ prapāṭhakaḥ ।। ।।
sāpy uktā-tasya bāhye śata-dala-patreṣu yoga-pīṭheṣu rāma-krīḍānuraktā gopyas tiṣṭhanti । । etac caturdvāraṃ lakṣa-sūrya-samujjvalam । tatra samākīṛṇaḥ । tatra prathamāvaraṇe paścime saṃmukhe svarṇa-maṇḍape gopa-kanyā । dvitīye śrīdāmādiḥ । tṛtīye kiṅkiṇy-ādiḥ । caturthe lavaṅgādiḥ । pañcame kalpataror mūle uṣā-sahito'niruddho'pi । ṣaṣṭhe devāḥ । saptame rakta-varṇo viṣṇur iti dvārapālam । etad bāhye rādhā-kuṇḍam । tatra snātvā rādhāṅgaṃ bhavati, īśvarasya darśana- yogyaṃ bhavati । tatra snātvā nārada īśvarasya nitya-sthala-samīpa-yogyo bhavati । rādhā-kṛṣṇayor ekāsane eka-buddhir ekaṃ mana ekaṃ jñānam eka ātmā eka- padmaikākṛtir ekaṃ brahmatayāsanaṃ hema-muralīṃ vādayan hema-svarūpām anurāga-saṃvalitāṃ kalpa-taror mūle surabhi-vidyām arakṣita-vimalāśrur iva paramā siddhā sāttvikā śuddhā sāttvikī guṇātīta-sneha-bhāva-rahitā । ataeva dvayor na bhedaḥ kāla-māyā-guṇātītaṃ syāt । tad eva spaṣṭayati atheti । athānantaraṃ maṅgale vā । atra śrī-vṛndāvana-madhye ṛg-yajuḥ-sāma-svarūpaṃ rūpātmako ma-kāraḥ । yajur-ātmaka u-kāraḥ । śrī-rāma- rasātmako'pi a-kāraḥ । śrī-kṛṣṇo'rdhamātrātmako'pi yaśodā iva bidnuḥ para- brahma-saccidānanda-rādhā-kṛṣṇayoḥ paraspara-sukhābhilāṣa-rasāsvādana iva tat saccidānandāmṛtaṃ kathyate । etal-lakṣaṇaṃ yat praṇavaṃ brahma-viṣṇuṃ śivātmakaṃ svecchākhya-jñāna-śakti-niṣṭhaṃ kāyika-vācika-mānasika-bhāvaṃ sattva-rajas-tamaḥ-svarūpaṃ satya-tretā-dvāparānugītaṃ turīyaṃ gokula-mathurā- dvārakāṇāṃ turīyam eva tad divyaṃ vṛndāvanam iti puraivoktaṃ sarva- sampradāyānugataṃ trayam । ity atharvaṇīya-puruṣa-bodhinyāṃ dvitīyaḥ prapāṭhakaḥ ।। ।।
bhadra-śrī-loha-bhāṇḍīra-mahā-tāla-khadirakāḥ । bahulā-kumudā-kāmyaṃ madhu-vṛndāvanāni ca ।। dvādaśa-vanāni । kālindyāḥ paścime sapta-vanāni pūrve pañca-vanāni । uttare tu guhyam astīti । mahā-vanaṃ gokulākhyaṃ mathurā madhuvanam iti । khadiravanaṃ bhāṇḍīravanaṃ nandīśvara-vanaṃ nandanānanda-khaṇḍeva vanaṃ palāśāśoka- vanaṃ ketadruma-bhadravana-śeṣa-śāyi-krīḍā-vana utsava-vanāny eteṣu caturaś caturviṃśa vanāni nānā-līlayā nitya-sthalāni kṛṣṇaḥ krīḍati । tasya vasanta-ṛtu-sevitaṃ nandādy-upavana-yuktam । tatra duḥkhaṃ nāsti, sukhaṃ nāsti, jarā nāsti, maraṇaṃ nāsti, krodhaṃ nāsti । tatra purṇānanda-mayaḥ śrī- kaiśoraḥ kṛṣṇaḥ śikhaṇḍa-dala-lambita-triyugma-guñjāvataṃsa-maṇimaya-kirīṭī- śiro gorocanā-tilakaḥ karṇayor makara-kuṇḍale vanya-sragvī mālatī-dāma-bhūṣita- śarīraḥ kare kaṅkaṇaḥ keyūraṃ kaṭyāṃ kiṅkiṇī-pītāmbara-dharo gambhīra- nābhi-kamalaḥ suvṛtta-nāsā-yugalo dhvaja-vajrādi-cihnita-pāda-padmas tad- aṃśāṃśena koṭi-mahā-viṣṇur iti । evaṃ-rūpaṃ kṛṣṇa-candraṃ cintayen nityaśaḥ sudhīr iti ।
tasya ādyā prakṛtiḥ rādhikā nityā nirguṇā sarvālaṅkāra-śobhitā prasannā aneka- lāvaṇya-sundarī । evaṃ bhūtasya siddhi-mahimnā sukha-sindhur aśonotpanna iti mānasa-pūjayā japena dhyānena kīrtanena stuti-mānasena sarveṇa nitya-sthalaṃ prāpnotīti nānyeneti nānyeneti veda-vacanaṃ bhavatīti veda-vacanaṃ bhavatīti veda- vacanaṃ bhavatīti । ity atharvaṇīya-puruṣa-bodhinyāṃ tṛtīyaḥ prapāṭhakaḥ ।। ।। atha puruṣottamasyāniśaṃ turīyaṃ sākṣād brahma । yatra parama-saṃnyāsa- svarūpaḥ kṛṣṇa-nyagrodhaḥ kalpa-pādapaḥ । yatra lakṣmīr jāmbavatī-rādhikā- vimalā-candrāvalī-sarasvatī-lalitādibhir iti sākṣād brahma-svarūpo jagannāthaḥ । ahaṃ subhadrāśeṣāṃśo jyotīrūpaḥ sudarśano bhaktaś ca । evaṃ brahma pañcadhā vibhūtir yatra mathurā-gokula-dvārakā-vaikuṇṭha-purī-śvetadvīpa-purī-rāmapurī । etāḥ devatās tiṣṭhanti । yatra surasā-pātāla-gaṅgā-śveta-gaṅgā-rohiṇī-kuṇḍam amṛta-kuṇḍam ity ādi nānāpurī । yatrānnaṃ siddhānnaṃ brahma-sparśād doṣa- rahitaṃ śūdrādi-saṃskārāpekṣā-rahitam । yatra śrī-jagannāthasya yogyam ity arthaḥ । anya-varṇodīrita-nānābhyāsī sīdati mantraḥ । annapāt te'nnasya iti mantraḥ । annādyāya vyūhadhvaṃ somo rājāya magaman sa me sukhaṃ pramāyaṃ tejasā ca balena ca ity anena mantraḥ । viśva-karmaṇe svāhā iti mantreśāyojyo raso'mṛtaṃ brahme bhūr bhuvaḥ svar om । pṛthvī te pātrandho'pidhānaṃ brāhmaṇasya mukhe amitaṃ amṛtaṃ juhomi svāhā । ity anena mantreṇa anna-brahmeti śrutir iti vaikalpaṃ muktir ucyate ।
yatrānnaṃ brahma paramaṃ pavitraṃ śānto rasaḥ kaivalyaṃ muktiḥ siddhā bhūr buddhir hi tattvam ity ādi । yatra bhārgavī yamunā samudram amṛta-mayaṃ vāso vṛndāvanāni nīla-parvato govardhanaṃ । siṃhāsanaṃ yoga-pīṭha-prāsāda-maṇi- maṇḍapaṃ vimalādi-ṣoḍaśa-caṇḍikā gopī । yatra samudra-tīre niraṃśakā māghano'ṣṭedaṃ । yatra nṛsiṃhādayo devatā āvaraṇāni । yatra na jarā na mṛtyur na kālo na bhaṅgo na yamo na vivādo na hiṃsā na bhrāntir na svapna evaṃ līlā- kāma-bharā svavinodārthaṃ bhaktāḥ sotkaṇṭhitāḥ । asyāṃ krīḍati kṛṣṇaḥ । bhakta-vyāpī bhakta-hṛdayāntarātmā । sākṣī cetāḥ kevalo nirguṇaś ca ।। mānasa-pūjayā japena dhyānena kīrtanena stuti-mānasena sarveṇa nitya-sthalaṃ prāpnotīti nānyeneti nānyeneti veda-vacanaṃ bhavatīti veda-vacanaṃ bhavatīti veda- vacanaṃ bhavatīti ।
ity atharvaṇīya-puruṣa-bodhinyāṃ caturthaḥ prapāṭhakaḥ ।। ।। iti pañcama-kakṣā । vande'haṃ śrīla-rādhāyāḥ pada-cintāmaṇiṃ sadā ।
śrī-kīrtidā-garbha-khani-prādurbhūtaṃ subhāsvaram ।। śrī-govinda-priyatamā vareyaṃ vṛṣabhānujā । tat sukhaṃ nityam icchantī vapuṣā vacasā dhiyā ।। sa yathā gokule sākṣād vrajendra-suta īryate ।
tasya kāntā tathā sākṣād vṛṣabhānu-sutā smṛtā ।। yadā yathecchā bhavati nija-priyatamasya hi । tadā tathaiva kurvatī tenaiva saha dīvyati ।। mauna-mudrāṃ dhṛte kṛṣṇe vraje'smin prakaṭaṃ gate ।
svayā tan-maudrayā yuktā tat pūrvaṃ prakaṭaṃ gatā ।। atrāpi śrūyate kācit kathā paurātanī śubhā । vipro bṛhad-bhānu-nāmā dākṣiṇātyaḥ su-vaiṣṇavaḥ ।। oḍra-deśa-nivāsī sa rādhā-nagara-grāmake ।
puṃ-strī-bhāvena teneyaṃ kati varṣāṇi sevitā । yad iyaṃ karuṇā yasyās tatra kiñcin na durghaṭam ।। śrī-govinda-sthālāvāsī śrī-gopālo dayāmbudhiḥ । sākṣyaṃ dātuṃ brāhmaṇasya svapadābhyāṃ yato gataḥ ।।
adyāpi rājate oḍra-deśe'sau bhakta-vatsalaḥ । kartuṃ na kartuṃ tat kartuṃ samartho harir īśvaraḥ । yathā haris tathā seyaṃ tat-priyā parameśvarī ।। tataḥ kiyad dinānte'smin brāhmaṇe'prakaṭaṃ gate ।
tad-grāma-vāsibhir gūḍhaṃ sevyate vṛṣabhānujā ।। tataḥ śrī-rūpa-gosvāmi-dvārāsmin vṛndikā-vane । govinde prakaṭaṃ gate sākṣād gopendra-nandane ।। śrīmat-pratāparudrasya putraḥ parama-sundaraḥ ।
mahā-bhāgavato dhīraḥ saṃmataṃ sādhu-maṇḍalaiḥ ।। śrīmat-paṇḍita-gosvāmi-śiṣyas tatrādhikāravān । tasminn ājñābhavad rātrau śrī-govinda-priyā-maṇeḥ ।। mat-prāṇanātho govindaḥ sākṣāc chrī-nandanandanaḥ ।
rūpa-dvārā vraje tasminn idānīṃ prakaṭaṃ gataḥ ।। śīghraṃ yāsyāmi tatrāhaṃ nocitātra sthitir mama । nāmnā gadādharaḥ khyāto mad-rūpaḥ paṇḍitaḥ sudhīḥ ।। prasthāpayatu māṃ yatra śiṣya-dvārā tvarānvitaḥ ।
so'pi tad-vacanaṃ śrutvā rājā parama-vismitaḥ ।। tadānenaiva rūpeṇa śrīśvarī prāpitā vraje । rādhā-gadādhara-priya-śiṣya-yugmena dhīmatā ।। pathi saṃsevya saṃsevya sānītā parameśvarī ।
yadā mad-īśvarī rādhā govinda-vāma-pārśvagā । bhavet tadaivāsya śobhā-viśeṣo hi vivardhate ।। rādhā-saṅge yadā bhāti tadā madana-mohanaḥ । anyathā viśva-moho'pi svayaṃ madana-mohitaḥ ।।
śrī-bhāgavate ca tatrātiśuśubhe tābhiḥ iti । asyāḥ saundarya-mādhurya-sauśīlyādikam eva yat । darśanād eva jñātavyaṃ tasmān nātra vilikhyate ।। yathā rādhā tathā viṣṇos tasyāḥ kuṇḍaṃ priyaṃ tathā । sarva-gopīṣu saivaikā viṣṇor atyanta-vallabhā ।। iti pādmoktāt ।
sattvaṃ tattvaṃ paratvaṃ ca tattva-trayam ahaṃ kila । tri-tattva-rūpiṇī sāpi rādhikā mama vallabhā ।। prakṛteḥ para evāhaṃ sāpi mac-chakti-rūpiṇī । iti bṛhad-gautamīye śrī-kṛṣṇa-vacanāt ।
kaṛṣṇavan nitya-saundarya-vaidagdhyādi-guṇāśrayā । gopī-gaṇa-mahiṣī-gaṇa-lakṣmī-gaṇa-prakāśikā ।। devī kṛṣṇa-mayī proktā rādhikā para-devatā । sarva-lakṣmī-mayī sarva-kāntiḥ saṃmohinī parā ।। iti । vārāṇasyāṃ viśālākṣī vimalā puruṣottame । rukmiṇī dvāravatyāṃ ca rādhā vṛndāvane vane ।। iti ।
śrī-vṛndāvaneśvarī rādhikā । tasyām eva parmotkarṣa-parākāṣṭhāyā darśitatvāt । śrī-prīti-sandarbhe ca-tat prema-vaiśiṣṭyaṃ tad eva mukhyam iti । prema- vaiśiṣṭyaṃ yathā śrīmad-ujjvale - cittotsaṅge na bhajati mayā datta-khedāpy asūyām । rādhā mūrdhany akhila-sudṛśāṃ rājate sad-guṇena ।। śrī-bhāgavate ca - anayārādhito nūnaṃ bhagavān harir īśvaraḥ । iti ।
yāṃ gopīm anayat kṛṣṇo vihāyānyāḥ striyo vane । sā ca mene tadātmānaṃ variṣṭhaṃ sarva-yoṣitām ।। tāpanībhyaś ca - tāsāṃ madhye gāndharvā śreṣṭhā iti ca । kevalaṃ yo bhajed bhakto mādhavaṃ rādhikāṃ vinā । mādhavo naiva tuṣṭaḥ syāt sādhanaṃ tad vṛthā bhavet ।। iti ।
nāndīmukhī sahi citte suṇāhi imāe bundāe gadua bhaabadī biṇṇattā "hanta joesari, bundābaṇa-rajje ahisiñcajjau rāhī । mattaṇḍa-mahisīe bhaṇidaṃ bhaabadi, aṇadikka-maṇijjaṃ tumha-sāsaṇaṃ ṇiccidaṃ kkhu amhehiṃ sire gahīdaṃ, kintu kahiṃ mahiṭṭhā esā bacchā rāhī, kahiṃ bā solaha-kohamettabitthiṇṇaṃ edaṃ bundābaṇa-rajjaṃ tti ṇa suṭṭhu pasīdai me hiaam । siddhīnāṃ mahatāṃ dvayor api tayoś cicchakti-vaikuṇṭhayoḥ । dīvyat tatra tato'pi tundilataraṃ vṛndāvane sundari ।।
prāyaḥ sarva-rasotkarṣo madhyāyām eva yujyate । yad asyāṃ vartate vyaktā maugdhya-prāgalbhyayor yutiḥ ।। iti । rādhā-padāmbuja-rajaḥ-kaṇa-sāhasena । daivād ayaṃ mayi kariṣyati dāsa-buddhim ।। punaḥ śrī-kṛṣṇa-sandarbhe cavṛndāvane śrī-rādhikāyām eva svayaṃ- lakṣmītvam । ataeva satīṣv anyāsv api mukhyābhiprāyeṇaiva tasyā eva vṛndāvanādhipatyena nāma-grahaṇam ।
ābhīra-subhruvāṃ śreṣṭhā rādhā vṛndāvaneśvarī । asyāḥ sakhyaś ca lalitā-viśākhādyāḥ suviśrutāḥ ।। vṛndāvanādhipatyaṃ ca dattaṃ tasyai pratyuṣyatā । kṛṣṇenānyatra devī tu rādhā vṛndāvane vane ।। iti । anyatra sādhāraṇa-deśe devy-evādhikāriṇī śrī-vṛndāvanābhidha-vane śrī- rādhikaivety arthaḥ ।
athātaḥ saṃpravakṣyāmi rādhikāyā manūn śubhān । yeṣāṃ vijñāna-mātreṇa vaśīkuryād vrajādhipam ।। kāmo ramā rādhikā ca ṇetā pāvaka-vallabhā । aṣṭākṣaro mahā-mantraḥ sarvajñatva-pradāyakaḥ ।।
agastyo munir etasya chandas tu jagatī smṛtam । devatā sundarī proktā rādhikā parameśvarī ।। māyā-bījaṃ parā śaktiḥ svāhā śaktir udīritā । kīlakaṃ kāma-bījākhyaṃ ṣaḍ-dīrtha-svara-bhedataḥ ।।
śrī-bījena ṣaḍ-aṅgāni kuryāt sarvārtha-siddhaye । dhyānam asyāḥ pravakṣyāmi śrī-kṛṣṇa-prīti-kārakam ।। aśoka-vana-madhyasthāṃ sarvāvayava-sundarīm । gopīṃ ṣoḍaśa-varṣīyāṃ pīnonnata-payodharām ।।
dakṣa-hasta-samākrānta-kṛṣṇa-kaṇṭhāvalambinīm । vāma-hastena kamalaṃ bhrāmayantīṃ sulocanām ।। nīlāmbara-parīdhānāṃ taḍit-kāñcana-vigrahām । saṅketa-vaṭa-succhāya-ratna-vedī-paristhitām ।।
rahasya-ceṭikā-yugma-pṛṣṭha-deśānusevitām । mithaś cumbanam ālāpa-parīrambha-parāyaṇām ।। sampūrṇa-candra-sāhasra-vadanāṃ rucira-smitām । evaṃvidhāṃ maheśāni bhāvayed vṛṣabhānujām ।।
śuklā-caturdaśītaḥ kṛṣṇāṣṭamī-paryantaṃ lakṣa-japa-vidhir daśa-divasa-prayogaḥ । lakṣa-mātraṃ japen mantraṃ śubhe deśe susaṃyutaḥ । rādhā-kuṇḍe'tha saṅkete śrīmad-govardhanācale ।। kiṃ vā mānasa-gaṅgāyāṃ yamunāyās taṭe'thavā ।
vṛndāvane mahā-kuñje mādhavī-maṇḍapāntare ।। vaiśākhe kārttike vāpi māse caivāgrahāyaṇe । sarva eva śubhaḥ kālaḥ puraścaryā-japādiṣu ।। campakai rakta-padamair vā daśāṃśaṃ juhūyāt tataḥ ।
yathokta-vihite kuṇḍe tri-madhv-āktair maheśvari ।। bilvī-dalaiḥ kiṃśukair vā śarkarātila-sarpiṣā । tat-tat-kāmena hotavyaṃ tais tair dravyair vidhānataḥ ।। rājya-kāmena hotavyaṃ padmākṣaiḥ pāyasena ca ।
vidyā-kāmena hotavyaṃ brahma-vṛkṣa-prasūnakaiḥ ।। lakṣmī-kāmena hotavyaṃ viśeṣāt tila-sarpiṣā । stambhanārthī ca juhuyāt kiṃśukaiś campakais tathā ।। vaśyārthī juhuyād devi drākṣayā sitayā punaḥ ।
uccāṭe ketakī-patraiḥ sarvatra tila-sarpiṣā ।। bhūti-kāmena hotavyaṃ madhunā sarpiṣā tathā । evaṃ siddha-manur mantrī sādhayet sakalepsitām ।। viśeṣād amunā nūnaṃ kṛṣṇa-vaśyatvam āpnuyāt ।
yo na jānāti rādhāyā mantraṃ sarvārtha-sādhakam ।। tasya koṭi-prajapto'pi gopālo nātra siddhidaḥ । tasmād yathokta-vidhinā sādhayed vṛṣabhānujām ।। athaiva sampravakṣyāmi nāmnām aṣṭottaraṃ śatam ।
yasya saṃkīrtanād eva śrī-kṛṣṇaṃ vaśayed dhruvam ।। rādhikā sundarī gopī kṛṣṇa-saṅgama-kāriṇī । cañcalākṣī kuraṅgākṣī gāndharvī vṛṣabhānujā ।। vīṇā-pāṇiḥ smitamukhī raktāśoka-latālayā ।
govardhana-carī gopyā gopī-veśa-manoharā ।। candrāvalī-sapatnī ca darpaṇāsyā kalāvatī । kṛpāvatī upratīkā taruṇī hṛdayaṅgamī ।। kṛṣṇa-priyā kṛṣṇa-sakhī viparīta-rati-priyā ।
pravīṇā surata-prītā candrāsyā cāru-vigrahā ।। kekarākṣī hareḥ kāntā mahā-lakṣmīḥ sukelinī । saṅketa-vaṭa-saṃsthānā kamanīyā ca kāminī ।। vṛṣabhānu-sutā rādhā kiśorī lalitā-latā ।
vidyudvallī kāñcanābhā kumārī mugdha-veśinī ।। keśinī keśava-sakhī navanītaika-vikrayā । ṣoḍaśābdā kalā-pūrṇā jāriṇī jāra-saṅghinī ।। harṣiṇī varṣiṇī vīrā dhīrādhīrā dharādhṛtiḥ ।
yauvanasthā vanasthā ca madhurā madhurākṛtiḥ ।। vṛṣabhānu-purāvāsā māna-līlā-viśāradā । dāna-līlā-dāna-dātrī daṇḍa-hastā bhruvonnatā ।। sustanī madhurāsyā ca bimboṣṭhī pañcama-svarā ।
saṅgīta-kuśalā sevyā kṛṣṇa-vaśyatva-kāriṇī ।। tāriṇī hāriṇī hīrlā śīlā-līlā-lalāmikā । gopālī dadhi-vikretrī prauḍhā mugdhā ca madhyakā ।। svādhīnapatikā coktā khaṇḍitā cābhisārikā ।
rasikā rasinī rasyā rasa-śāstraika-śevadhiḥ ।। pālikā lālikā lajjā lālasā lalanā-maṇiḥ । bahurūpā surūpā ca suprasannā mahāmatiḥ ।। marāla-gamanā mattā mantriṇī mantra-nāyikā ।
mantra-rājaika-saṃsevyā mantra-rājaika-siddhidā ।। aṣṭādaśākṣara-phalā aṣṭākṣara-niṣevitā । ity etad rādhikā devyā nāmnām aṣṭottaraṃ śatam ।। kīrtayet prātar utthāya kṛṣṇa-vaśyatva-siddhaye ।
ekaika-nāmoccāreṇa vaśībhavati keśavaḥ ।। vadane caiva kaṇṭhe ca bāhvor urasi codare । pādayoś ca krameṇārṇān nyasen mantrodbhavān pṛthak ।। klīṃ śrīṃ rādhikāyai svāhā । asya śrī-rādhikā-mantrasyāgastya-ṛṣir jagatī chandaḥ । śrī-rādhikā parameśvarī devatā klīṃ bījaṃ svāhā śaktiḥ klīṃ śrīṃ kīlakaṃ śrī-kṛṣṇavaśyartha-jape viniyogaḥ । agastya-ṛṣaye namaḥ । jagatī- chandase namaḥ । rādhikā-devatāyai namaḥ । klīṃ bījāya namaḥ । śrīṃ svāhā-śaktaye namaḥ । klīṃ śrīṃ kīlakāya namaḥ । klīṃ aṅguṣṭhābhyāṃ namaḥ । klīṃ tarjanībhyāṃ namaḥ । klīṃ madhyamābhyāṃ namaḥ । klīṃ anāmikābhyāṃ namaḥ । klīṃ kaniṣṭhābhyāṃ namaḥ । klīṃ śrī-rādhikāyai svāhā kara-tala-pṛṣṭhābhyāṃ namaḥ । klīṃ hṛdayāya namaḥ । śrīṃ śirase svāhā । rādhikāyai svāhā śikhāyai vaṣaṭ । klīṃ kavacāya hūṃ । śrīṃ rādhikāyai svāhā astrāya phaṭ ।
dhyātvā japet । lakṣa-mātraṃ puraścaraṇam । kalau catur-lakṣaṃ japtvā ca kuśalībhavet । śrīṃ rādhikāyai vidmahe klīṃ vṛṣabhānujāyai dhīmahi tan no gopī pracodayāt । priyā gāyatryā brahmā ṛṣir gāyatrī chandaḥ śrī-rādhikā devatā śrī-kṛṣṇa-prītaye jape viniyogaḥ । śrī-śrī-rādhikāyai vidmahe aṅguṣṭhābhyāṃ namaḥ । klīṃ vṛṣabhānujāyai dhīmahi tarjanībhyāṃ svāhā । tan no gopī pracodayāt madhyamābhyāṃ vaṣaṭ । śrīṃ rādhikāyai vidmahe anāmikābhyāṃ huṃ । klīṃ vṛṣabhānujāyai dhīmahi kaniṣṭhābhyāṃ vaṣaṭ । tan no gopī pracodayāt kara-tala- kara-pṛṣṭhābhyāṃ phaṭ । evaṃ hṛdayādiṣv api । atha dhyānam । sūrya-maṇḍala-madhyasthāṃ lkehanī-pustikānvitām ।
śrī-kṛṣṇa-sahitāṃ dhyāyet tri-sandhyaṃ rādhikeśvarīm ।। athāṣṭādaśākṣara-mahārāja-mantra-prayogaḥ । oṃ asya śrī-aṣṭādaśākṣara-śrī- rādhikā-mantrasya saṃmohana-ṛṣir anuṣṭup-chandaḥ śrī-rādhā devatā svāhā śaktiḥ klīṃ kīlakaṃ śrī-kṛṣṇa-prīty-arthe jape viniyogaḥ । saṃmohana-ṛṣaye namaḥ । anuṣṭup-chandase namaḥ । śrī-rādhā devatāyai namaḥ । rāṃ rādhike kavacāya huṃ । kṛṣṇa-vallabhe śikhāyai vaṣaṭ । gāyatrī sarvāṅge । śrī-rādhikāyai vidmahe kṛṣṇa-vallabhāyai dhīmahi tan no gopī pracodayāt । atha aṅga-nyāsaḥ । śrīṃ aṅguṣṭhābhyāṃ namaḥ । rādhikāyai tarjanībhyāṃ namaḥ । vidmahe madhyamābhyāṃ namaḥ । kṛṣṇa-vallabhāyai anāmikābhyāṃ namaḥ । dhīmahi kaniṣṭhābhyāṃ namaḥ । tan no gopī pracodayāt kara-tala-kara- pṛṣṭhikābhyāṃ namaḥ । śrīṃ hṛdayāya namaḥ । rādhikāyai śirase svāhā । vidmahe kavacāya hūṃ । kṛṣṇa-vallabhāyai dhīmahi netra-trayāya vauṣaṭ । tan no gopī pracodayāt astrāya phaṭ । tapta-hema-prabhāṃ nīla-kuñcitābaddha-maulikām ।
śarac-candra-mukhīṃ nṛtyac cakorī-cāru-locanām ।। sarvāvayava-saundaryāṃ sarvābharaṇa-bhūṣitām । nīlāmbara-dharāṃ kṛṣṇa-priyāṃ kiśorīm āśraye ।। hrīṃ śrīṃ klīṃ rāṃ rādhikāyai kṛṣṇa-vallabhāyai gopyai svāhā । japa-niyamaṃ lakṣa-mātram । puraścaraṇaṃ kalau caturguṇam । sākṣātkārāya bhaved ity arthaḥ । māyā-bījam antaraṅgā-bahiraṅgā-cic-chakti-svarūpam । lakṣmī-bījaṃ para- brahmānanda-sarva-lakṣmī-sarva-śakti-svarūpam । kāma-bījaṃ sākṣān-manmatha- manmatha-līlā-vilāsa-śrī-kṛṣṇa-svarūpam । ra-kāraḥ śukla-bhāskara-rūpaḥ । ā- kāraḥ samastaiśvarya-rūpaḥ । binduḥ samasta-mādhurya-rūpaḥ । kalā samasta- saṃyoga-rūpaḥ । tatra-
kalāyā nitya-saṃyogo bindur mādhuryam iṣyate । nārāyaṇon nijaiśvaryaṃ ra-kāraḥ śukla-bhāskaraḥ ।। kiṃ ca, prāṇāyama-vidhiḥ-ekenāpūrayed vāme caturbhiḥ । kumbhayed atha । īḍādi- kramato mantrī tato dvābhyāṃ virecayet । atha śrī-rādhikāyāḥ priyatama-śrī-pañcākṣarī-mantra-vidhānaṃ pūrvavat । atha śrī-gopeśvarī-sādhanam
athāsyāḥ sādhanaṃ vakṣye gopeśvaryā viśeṣataḥ । rākāyāṃ pūrṇa-candre tu sāyam ārabhya yatnataḥ ।। nitya-kṛtyaṃ nirvartya japa-homādikaṃ tathā । tato madhya-divaṃ gate śīta-bhānau sumaṇḍale ।।
adhaḥ saṃropayet pātraṃ viśālaṃ rājatādikam । tan-madhye pūrayet toyaṃ yāmunaṃ gāṅgam eva vā ।। dvir-āvṛttyā mātṛkayā ārohād avarohataḥ । athavā puṣkarādau ca vimale tīrtha-vāriṇi ।।
prapaśyet sumanā bhūtvā sampūrṇaṃ candra-maṇḍalam । bimbitaṃ susthirībhūtaṃ pīṭha-buddhyā vibhāvayet ।। dig-bandhaṃ vidhinā kṛtvā vighnān utsārayet sudhīḥ । pīṭha-nyāsaṃ tataḥ kuryāt sampūrṇe candra-maṇḍale ।।[endnote] prakṛtiṃ caiva kūrmaṃ ca sudhā-sindhu-mahoharam ।
maṇi-dīpaṃ tathā divyaṃ cintā-maṇi-gṛhaṃ tathā ।। pārijātaṃ tasya mūle ratna-vedī suvistarām । ratna-pīṭhaṃ caturdikṣu gopa-kanyāḥ sv-alaṅkṛtāḥ ।। kuraṅga-śāvakāṃś cāpi ratna-daṇḍān manoharān ।
dharmaṃ jñānaṃ ca vairāgyam aiśvaryaṃ cāṃsakoruṣu ।। adharmādīn nyased vaktre vāma-pārśve ca nābhitaḥ । dakṣa-pārśve tathā divya-gopī-r”pān vicintya ca ।। ānanda-maya-kandaṃ ca nālaṃ caitanya-rūpakam ।
sarvātmakaṃ tathā pādmaṃ parṇān prakṛti-rūpiṇaḥ ।। keśarāṃś ca vicārākhyān karṇikāṃ mātṛkā-mayīm । vahny-arka-candra-bimbāni upary upari vinyaset ।। sattvaṃ rajas tamaś caiva nairguṇyāñcāpi vinyaset ।
ātmānam antarātmānaṃ paramātmānam eva ca ।। lakṣmī-rati-sarasvatyaḥ prītiḥ kīrtiś ca śāntikā । tuṣṭiḥ puṣṭis tathā caitā vinyaset pīṭha-madhyataḥ ।। madhye ca vinyasec chrīmad vṛṣabhānu-purālayam ।
tatra saṅketa-kuñjāntar divyāśoka-latā vane ।। bhāvayen nīla-vasanāṃ sarvāvayava-śobhitām । sarvābharaṇa-śobhāḍhyāṃ sahitāṃ nanda-sūnunā ।। sāmānyārdhaṃ tataḥ kṛtvā śuddhena tīrtha-vāriṇā ।
pādyārghyācamanīyaṃ ca madhuparkātiṣecane ।। mūla-mantreṇa saṃsthāpya vikṣepārghyaṃ vidhāpayet । sītopala-jalenāpi pakvena payasāthavā ।। tan-madhye nikṣipej jātī-lavaṅga-ghusṛṇādikam ।
elā-bījāni karpūraṃ mūlenaivābhimantrayet ।। ādhāre bhojane kṣīre vahny-arka-śaśi-maṇḍalam । pūjayitvā candanādyais tata āvāhayet priyām ।। tulasī-puṣpa-saṃyukta-puṣpāñjalim upādadat ।
vahan nāsāpuṭāṃ tejo-rūpāṃ śrī-vṛṣabhānujām ।। ānīya pūjā-pīṭhāntaḥ pūjayed upacārakaiḥ । pādyādiṃ tu tatas tat-tan-mudrayāpy āyayettarām ।। viśeṣārghya-stha-sudhayā mūla-mantreṇa saptadhā ।
gandha-puṣpaṃ tathā dhūpaṃ dīpaṃ naviedya-bhājanam ।। kalpayet parayā bhaktyā tathā śrī-nanda-sūnave । aṣṭādaśārṇa-mantreṇa upacārān pṛthak pṛthak ।। kīrtiṃ ca vṛṣbhānuṃ ca yaśodāṃ nandam eva ca ।
anyāś ca mātṛkā gopīs tayoḥ pṛṣṭhe prapūjayet ।। saṅketaṃ pūjayed bhaktyā vṛṣabhānupuraṃ tathā । varasānuṃ prapūjyātha nandī-śailaṃ prapūjayet ।। nanda-grāmaṃ ca sampūjya aśoka-vana-vallarīm ।
pīyūṣa-vāpikāṃ pūjya pūjet māna-sarovaram ।। tato bhānusara iṣṭvā pūjayet puṣpa-vāṭikām । rādhāyāḥ paritaḥ paścāt pūjayed aṣṭa tāḥ sakhīḥ ।। rādhā kṛṣṇā ca lalitā viśākhā cañcalā tathā ।
citrā mitrā ca muditā ity etāḥ pūjayet kramāt ।। tad-bāhye pūjayed gopīṃ viśālāṃ subhagāṃ tathā । raṅgavidyāṃ raṅgadevīṃ gāndharvīṃ gāyikāṃ tathā ।। sundarīṃ subhagāṃ śobhāṃ paurṇamāsīṃ ca candrikām ।
vīrāṃ vṛndāṃ ca viditāṃ vanditāṃ nanditāṃ tathā ।। tad-bāhye pūjayed yatnād gopikāḥ sarva-saukhyadāḥ । candrā candraprabhā kāmyā mādhurī madhurā priyā ।। preyasī preṣitā preṣyā modinī śyāmalāmalā ।
śyāmā kāmā ramā rāmā ramaṇī ratna-mañjarī ।। śṛṅgāra-mañjarī śīlā ratnaśālā rasā ruṣāḥ । raṅgiṇī māninī manyā dhīrā dhanyā dharā dhṛtiḥ ।। bhāmā suvarṇa-vallī ca ity etāḥ kramaśo yajet ।
tad-bāhye campakalatā-mālatī-malli-kāruṇāḥ ।। aśoka-lalitā lolā mīnākṣī madanāmatiḥ । sumatiḥ supratīkā ca sukhadā kalikā kalā ।। kādambinī kiśorī ca yugmikā yugalā yugā ।
vallabhā vallikā velā vellinī ratna-vallarī ।। kamalā komalā kulyā kalyāṇī valayāvalā । dharmā sudharmā sānandā sunandā-sumukhā-mukhāḥ ।। suśrīḥ surūpā kumudā kaumudī-susmitāmitāḥ ।
kokilā kokilālāpā bhāvanī suprabhā prabhā ।। madaneśī mālilkā ca kanakā kanakāvatī । nīlā lalāmā lalanā mādhavī madhu-vibhramā ।। vāsantikā ca sunasā premā premavatī parā ।
śṛṅgāriṇī śṛṅganī ca sukacā maṇḍanāvalī ।। catuḥṣaṣṭhi ramāḥ pūjyā viśeṣārghya-sudhā-yutaiḥ । gandhaiḥ puṣpais tathā dhūpair dīpair naivedyakaiḥ pṛthak ।। tad-bāhye pūjayed bhūri śrīmad-vṛndāvanaṃ mahat ।
govardhanaṃ ratna-śailaṃ hema-śailaṃ sudhācalam ।। indrādīn pūjayet paścād uttarottarataḥ sudhīḥ । evaṃ pūjā-vidhiṃ kṛtvā kuryād ārātrikaṃ mahat ।। ātmārpaṇaṃ tataḥ kṛtvā saṃhāra-mudrayā muhuḥ ।
rādhikāṃ nanda-sūnuṃ ca nije hṛdi visarjayet ।। nijeṣṭa-mantra-japa-pūjayā ardha-rātri-paryantaṃ vidhānam । iti śrī-ūrdhvāmnāye mahā-tantre śrīmad-gopeśvarī-vidhānaṃ samāptam । atha sammohana-tantre pañca-bāṇeśvarī-vidhānam ।
vṛṣabhānu-sutā saiva pañca-bāṇeśvarī svayam । saṃkṣobhaṇaṃ drāvaṇaṃ ca tathaivākarṣaṇaṃ priye ।। vaśīkaraṇam evāpi unmādanam anuttamam । ete pañca mahā-bāṇā nanda-sūnor manaḥ spṛśaḥ ।।
rādhikāyāḥ kaṭākṣepe manmathasya vyavasthiteḥ । atrīśa-vahni-pāśaiś ca saṃkṣobhaṇam udāhṛtam ।। tad eva vāma-netrāḍhyaṃ drāvaṇaṃ nāma kīrtanam । ākarṣaṇaṃ kāma-bījaṃ vaśīkaraṇam ucyate ।।
pa-varga-tṛtīyaṃ pṛthvī vāma-karṇe subhūṣitāḥ । bhṛguḥ sargī maheśāni unmādanam udāhṛtam ।। oṃ namo rādhikāyai ca gopeśvaryai śuci-priyā । aṣṭādaśākṣaro mantraḥ sarva-siddhi-pradāyakaḥ ।।
durvāsā ṛṣir etasya chando'nuṣṭup prakīrtitam । praṇavo bījam etasya svāhā śaktir udāhṛtā । dhyāna-pūjādikaṃ cāsya pūrvavat parikīrtitam ।। vividha-vilāsa-parāṃ priyeṇa sākam ।
hṛdi vṛṣabhānu-sutāṃ smareta nityam ।। khaṇḍa-trayeṇa mantrasya dvir-āvṛttyā ṣaḍ-aṅgakam । imāṃ vidyāṃ samāsādya vyāsādyā ṛṣi-puṅgavāḥ ।। brahmādyā devatāś cāpi indrādyāś ca dig-īśvarāḥ ।
nārāyaṇas tathaivāhaṃ lakṣmīḥ śeṣas tathā smaraḥ ।। anye ca sakalā devāḥ sakalaiśvaryam āpnuvan । tantreṣu gopitā pūrvaṃ mayā tubhyaṃ prakāśitā ।। na deyā yasya kasyāpi putrebhyo'bhipragopayet ।
deyā viprāya bhaktāya sādhave śuddha-cetase ।। alolupāya puṇyāya bhakti-śraddhāparāya ca । anyathā siddhi-hāniḥ syāt tasmād yatnena gopayet ।। pāṇḍityaṃ sukavitvaṃ ca raṇe vāde jayaṃ tathā ।
vaśīkāraṃ vibhūtiṃ ca svargaṃ caivāpavargakam । anāyāsena deveśi prāpnuvanti na saṃśayaḥ ।। saṃkṣobha-drāvaṇākarṣa-vaśyonmādana-rūpiṇaḥ । āmbraṃ jambu ca bakulaṃ campakāśoka-pādapāḥ ।।
puṣpavati vasante ca-iti bījaṃ pratikrāmya ra-yutaṃ tathā mūla-mantra-lakṣa-japena siddhiḥ syāt । iti sammohana-tantre pañca-bāṇeśvarī-śrī-rādhikā-mantra-kathanam । [ūrdhvāmnāya-tantre pañcākṣarī-sādhanam] athāhaṃ sampravakṣyāmi rādhāṃ pañcākṣarātmikām । yasyā vijñāna-mātreṇa śrī-kṛṣṇaṃ vaśayen naraḥ ।।
ramā-bījaṃ samuccārya rādhike param uccaret rasāntā rādhikā vidyā bhaktānāṃ cintitārthadā ।। sanako'sya ṛṣiḥ prokto jagatī cchanda īritam । śrī-rādhā devatā proktā viniyogo'khilāptaye ।। dvir āvṛttyā tu mantrasya ṣaḍ-aṅga-nyāsam ācaret ।
dhyāyet padmakarāṃ gaurīṃ kṣīra-sāgara-tīragām ।। kṛṣṇa-kaṇṭhārpita-karāṃ smayamāna-mukhāmbujām । mūrdhni locanayor āsye hṛdaye ca pravinyaset ।। ekaika-kramato varṇān pañcākṣaram anūdbhavān ।
mūlādhāre ramāṃ nyaset svādhiṣṭhāne ca rām iti ।। maṇipūre tṛtīyaṃ ca nyaset tūryam anāhate । viśuddhe ca ramāṃ nyasyed ājñāyāṃ sarva-mantrakam ।। tri-koṇaṃ bindu-saṃyuktamm aṣṭa-koṇaṃ tato likhet ।
tato bhūpuram ālikhya pīṭha-pūjāṃ samācaret ।। bindau prapūjayet sākṣād vṛṣabhānu-sutāṃ parām । trikoṇe pūjayec chyāmāṃ viśākhāṃ lalitām api ।। karpūra-mañjarīṃ rūpa-mañjarīṃ rasa-mañjarīm ।
lavaṅga-mañjarīṃ prema-mañjarīṃ raṅga-mañjarīm ।। ānanda-mañjarīṃ caiva tathaiva rati-mañjarīm । aṣṭa-koṇe samāpūjya bhūpure ca dig-īśvarān ।। siddhāṣṭaka-samāyuktāṃs tataḥ puṣpāñjaliṃ kṣipet ।
evaṃ kṛtvārcanaṃ mantrī japed ayuta-mātrakam ।। yathokta-vihite mantre pañca-varṇa-prapūrite । dīpa-rajaṃ tu saṃsthāpya saurabheya-ghṛtānvitam ।। daśabhiḥ sūtrakair varti saṃyojyākhaṇḍa-rūpiṇīm ।
sauvarṇaṃ rājataṃ vāpi tāmraṃ kāṃsya-mayaṃ tathā ।। abhāve mārtikaṃ vāpi divyaṃ dīpaṃ prakalpayet । sādhāraṃ sthāpayed yantraṃ kūrcikāṃ cāpi tan-mayīm ।। kanyā-kartita-sūtreṇa vratikāṃ parikalpayet ।
yāvat pañca-dinaṃ kuryād evaṃ vidhim anuttamam ।। sarvān mano-gatān kāmān avāpnoti na saṃśayaḥ । saṃgrāme viṣaye caiva vivāde'rtha-sādhane ।। amūṃ prayogam ācarya sadyaḥ siddhim avāpnuyāt ।
anyeṣv api ca kāryeṣu kuryād evaṃ vidhiṃ naraḥ ।। laṃ raṃ maṃ kṣaṃ vaṃ yaṃ saṃ haṃ hrīṃ śrīṃ eka-varṇam । laṃ indrāya devādhipataye sāyudhāya sa-vāhanāya sa-śaktikāya sa-parivārāya śrī- rādhikā-pārṣadāya namaḥ । indra-pādukāṃ pūjayāmi namas tarpayāmi namaḥ । ity ūrdhvāmnāye pañcākṣarī-sādhanaṃ samāptam । ādāv ṛṣādi-nyāsaḥ syāt kara-śuddhis tataḥ param ।
aṅguli-vyāpaka-nyāso hṛd-ādi-nyāsa eva ca ।। tāla-trayaṃ ca dig-bandhaḥ prāṇāyāmas tataḥ param । dhyāna-pūjā japaś caiva sarva-tantreṣv ayaṃ vidhiḥ ।। prāṇāyāmaḥ-dakṣiṇa-nāsā-puṭaṃ nirudhya vāmanāsā-puṭena caturvāraṃ pūrake, ṣoḍaśa-vāraṃ kumbhake, dvayaṃ nāsā-puṭaṃ nirudhyāṣṭa-vāraṃ dakṣa-nāsayā vāyuṃ recayet ।
atha saṅkalpa-vidhiḥ - śrī-viṣṇur viṣṇur namo'dya amuka-māsi amuka-tithau amuka-gotro'muka-dāsaḥ śrī-rādhikā-devatā amuka-mantra-siddhi-kāmo'muka- puraścaraṇa-japam ahaṃ kariṣye । asya śrī-rādhikā-pañcākṣarī-mantrasya sanaka- ṛṣiḥ jagatī-cchandaḥ śrī-rādhā devatā akhilāptaye viniyogaḥ । śrīṃ aṅguṣṭābhyāṃ namaḥ । rāṃ tarjanībhyāṃ namaḥ । dhīṃ madhyamābhyāṃ namaḥ । keṃ anāmikābhyāṃ namaḥ । śrīṃ kaniṣṭhābhyāṃ namaḥ । śrī-rādhike śrī-kara- tala-kara-pṛṣṭhābhyāṃ namaḥ । śrīṃ hṛdayāya namaḥ । rāṃ śirase svāhā । dhiṃ śikhāyai vaṣaṭ । keṃ kavacāya hūṃ । śrīṃ netra-trayāya vauṣaṭ । śrīṃ rādhike śrīṃ atrāya phaṭ । iti ṣaḍ-aṅga-nyāsaḥ । śrīṃ mūrdhni । rāṃ dakṣa-netre । dhiṃ vāma-netre । keṃ mukhe । śrīṃ hṛdaye । iti varṇa-nyāsaḥ । śrīṃ caturdala-mūlādhāre । vaṃ śaṃ ṣaṃ saṃ । rāṃ ṣaḍ-dale svādhiṣṭhāne kaṃ bhaṃ maṃ yaṃ raṃ laṃ । dhiṃ daśa-dale maṇi-pūre । ḍaṃ ḍhaṃ ṇaṃ taṃ thaṃ daṃ dhaṃ naṃ paṃ phaṃ । keṃ dvādaśa-dale anāhate । kaṃ khaṃ gaṃ ghaṃ ṅaṃ caṃ chaṃ jaṃ jhaṃ ñaṃ ṭaṃ ṭhaṃ । śrīṃ ṣoḍaśa-dale viśuddhe । aṃ āṃ iṃ īṃ uṃ ūṃ ṛṃ ṝṃ ṃ ṃ eṃ aiṃ oṃ auṃ aṃ aḥ । śrī-rādhike śrī-rādhike śrī-dvidale । lakṣaṃ । ājñāyām iti ṣaṭ- cakrātmaka-tan-nyāsaḥ । dhyāyet padma-karāṃ gaurīṃ kṣīra-sāgara-nīragām । kṛṣṇa-kaṇṭhārpita-karāṃ smayamāna-mukhāmbujām ।। iti dhyānam ।
iti pūrvaṃ kṛtvā guru-mantra-devatānām aikyaṃ vibhāvya mantra-japaṃ kuryāt । kṛtaitat-tan-mantra-japasya amuka-saṅkhyātmakasya daśāṃśa-homaṃ tad-daśāṃśaṃ tarpaṇaṃ tad-daśāṃśaṃ mārjanam । tad-daśāṃśam abhiṣekam । tad-daśāṃśaṃ brāhmaṇa-bhojana-dānam ahaṃ kariṣye । gandhākṣata-kuśodakam ādāya sarva- nyāsa-jālaṃ vidhāya śrī-rādhikā-devyā vāma-haste guhyātiguhya-goptrī taṃ gṛhāṇāsmat kṛtaṃ japam । siddhir bhavatu me devi prasīda śrī-rameśvarī ।। iti mantreṇa japādi-dāna-phalaṃ samarpayet ।
śṛṇu devi pravakṣyāmi dīpa-dāna-vidhiṃ śubham । yasmin kṛte bhavet siddhiḥ pañcākṣara-manor dhruvam ।। nayayonyātmakaṃ cakraṃ madhye bindu-vibhūṣitam । tad-agre vilikhet padmam aṣṭa-patraṃ manoharam ।।
dharaṇī-valayopetaṃ vidikṣv asra-vibhūṣitam । lalitāyai namaḥ procya maṇḍaleśīṃ prapūjayet ।। āvāhanaṃ sthāpanaṃ ca sannidhāpanam eva ca । sannirodhanam evāpi cakra-devyāḥ prakalpayet ।। tat-tan-mudrābhir ācarya puṣpāñjaliṃ vinikṣipet ।
atha dīpaṃ samānīya sauvarṇaṃ rājataṃ tathā ।। tāmraṃ kāṃsyam ayaṃ cāpi mṛn-mayaṃ śubha-lakṣaṇam । pañca-tola-mitaṃ vaśye ākarṣe daśa-tolakam ।। mohane pañca-daśabhir māraṇe viṃśa-tolakam ।
pañca-viṃśati-tolais tu sarva-kārye śubhāvaham ।। dharmārtha-kāma-mokṣeṣu saṃgrāme jaya-vādayoḥ । kārya-gauravam ālakṣya triṃśat-tolādi-mānakam ।। astra-mantreṇa saṃkṣālya dhūpayen mūla-mantrataḥ ।
pūjayed gandha-puṣpādyair mūlenaivābhimantrayet ।। surabhī-ghṛta-dhārābhiḥ pūrayen mūla-mantrataḥ । ugra-kārye maheśāni tailenāpi prapūrayet ।। sugandhibhiḥ prasūnādyair yathāvad upakalpayet ।
ṣoḍaśāṅgula-mānena kuñcikāṃ tatra dhārayet ।। yad-dravyeṇa kṛto dīpaḥ sāpi tad-dravya-nirmitā । dīpāntaraṃ vidhāyātha ṣaṭ-koṇa-maṇḍalopari ।। hṛdayādikam astrāntaṃ pūjayet tatra maṇḍale ।
pradīpe pūjayet tasmin svayaṃ jyotiḥ sanātanam ।। sanātanāya svayaṃ jyotiṣe nama ity añjaliṃ kṣipet । bhūtale jvālayed dīpaṃ pūjayed upacārakaiḥ । gandhādibhiḥ ṣoḍaśabhis tato dīpaṃ pradīpayet ।।
vāma-dakṣa-kramād dīpa-vartikāṃ yugalātmikām । akhaṇḍām eva tāṃ kuryād yāvat pañca-dināvadhi ।। vana-kārpāsa-tūlotthāṃ viśadāṃ dṛḍha-vigrahām । kanyā-kartita-sūtreṇa ākhaṇḍenha balīyasā ।।
vāmāṃ pañcadaśaiḥ sūtrair dakṣiṇāṃ ṣoḍaśair api । sarva-kāryaṃ prasiddhy-arthaṃ kartavyaiva tu vartikā ।। vaśye'ṣṭādaśabhiḥ sūtrair dakṣiṇā vartikā bhavet । vāmā caikonaviṃśais tair ākarṣe viṃśa-tārakaiḥ ।।
dakṣiṇaikādhikair vāmā mohane caikaviṃśakaiḥ । dakṣiṇaikādhikā vāmā māraṇe ca dvāviṃśakaiḥ ।। dakṣiṇaikādhikair vāmā itthaṃ sarvatra kalpayet । atyāhite gurau kārye vartikāṃ pañcaviṃśakaiḥ ।।
triṃśaiś catvāriṃśa-saṅkhyaiḥ pañcāśadbhiḥ śatāvadhi । kṛta-mātre dīpa-rāje sarvaṃ kāryaṃ prajāyate ।। yad yad hṛdi sthitaṃ vāpi nālabhyaṃ bhuvana-traye । rādhā-kṛṣṇa-vaśīkāraṃ tat-kṣaṇāt kurute janaḥ ।।
ante ca mahatīṃ pūjāṃ kṛtvā dīpaṃ visarjayet । putrārthī putram āpnoti dhanārthī labhate dhanam ।। ity ādi । dīpa-dāna-vidhiṃ brahman brūhi vistarato mama । yasyānuṣṭhāna-mātreṇa rādhā-kṛṣṇau prasīdataḥ ।। śṛṇu vatsa pravakṣyāmi dīpa-dānaṃ viśeṣataḥ ।
rādhā-kṛṣṇa-prasādaika-sādhanaṃ nātra saṃśayaḥ ।। kārttike mārgaśīrṣe vā pauṣe vā māgha-māsake । vaiśākhe vā prakartavyaṃ nitya-snāna-puraḥ saram ।। viśuddhaṃ sthānam āśritya siddha-kṣetraṃ manoharam ।
nanda-grāmaṃ ca saṅketaṃ vara-sānuṃ giriṃ tathā ।। govardhanaṃ ca vimalaṃ yamunā-tīram adbhutam । eṣām anyatamaṃ sthānaṃ samāśritya vidhir bhavet ।। pūrvāhne kṛta-nityādiḥ saṅkalpya vidhivan naraḥ ।
maṇḍalaṃ vipulaṃ kuryād dīpa-dānocitaṃ mune ।। binduṃ caturasra-yutaṃ tato'ṣṭāraṃ prakalpya ca । ṣoḍaśāstraṃ vidhāyātha sara-dvātriṃśakaṃ kuru ।। catuṣaṣṭhi-mitāsraṃ ca maṇḍalaṃ vipulaṃ kuru ।
bhū-bimbaṃ ca pravinyasya pañca-varṇair vidhānataḥ ।। tan-madhye sthāpayed dīpaṃ ṣoḍaśārṇena vatsaka । sauvarṇaṃ rājataṃ caiva yugātmānaṃ vidhāpayet ।। mārtikaṃ ced vidhātavyaṃ varasānu-purotthayā ।
nandagrāmotthayā caiva mudā dīpaṃ prakalpayet ।। dvidhātu-sambhavaṃ dīpaṃ dhātu-janyaṃ prakalpayet । tatrājya-dhārāṃ surabhī-dvayotthāṃ paripātayet ।। kṛṣṇāyāś caiva śuklāyā dhenor ājyaṃ nidhāpayet ।
abhimantryaiva mūlena krama-vyutkrama-saṃsthayā ।। kṛtvā mātṛkayā cājyaṃ vartikāṃ tatra vinyaset । grāmotthaṃ ca tulaṃ varṇau kāryārambhe prakalpayet ।। sthāpayitvā ghṛte samyak karṣaṇīṃ tatra tan-mayīm ।
evaṃ dīpaṃ vinirvartya yantra-rājaṃ prapūjayet ।। aṣṭādaśārṇa-mantreṇa nanda-sūnuṃ prapūjayet । ṣoḍaśārṇena vidhivad rādhikāṃ paripūjayet ।। sarvāvaraṇa-pūjānte puṣpāñjaliṃ pravinyaset ।
atahvā mūrti-rūpeṇa rādhā-kṛṣṇau prapūjayet ।। tataḥ prakāśayed dīpaṃ dīpāntara-vidhānataḥ । yugalaṃ dīpa-madhyasthaṃ pūjayet sva-sva-mantrataḥ ।। caturasre'rcayen nityaṃ lalitāṃ ca viśākhikām ।
rādhāṃ caivānurādhāṃ ca vidhivad gandha-puṣpakaiḥ ।। gopālī pālikā caiva dhyāna-niṣṭhā tathaiva ca । somābhā tārakā caiva śaivyā padmā ca bhadrikā ।। aṣṭāsre pūjayed aṣṭau vidhivad gandha-puṣpakaiḥ ।
yonimudrāṃ tato vadhvā praṇamet sādaraṃ mune ।। ṣoḍaśāsre'rcayec chyāmāṃ mādhavīṃ kamalāṃ tathā । kalāṃ candrakalāṃ candrāṃ tathā capalatāṃ punaḥ ।। pramodāṃ padminīṃ pūrṇāṃ paramāṃ subhagāṃ śubhām ।
capalāṃ vipulāṃ vāmāṃ kramato gandha-puṣpakaiḥ ।। dvātriṃśāsre'rcayed veṇīṃ vaśinīṃ suprabhāṃ prabhām । mālinīṃ śālinīṃ śālāṃ viśālāṃ kanaka-prabhām ।। maṇḍinīṃ maṇḍalā-mukhyāṃ jyeṣṭhāṃ śreṣṭhāṃ ca bhāminīm ।
tvaritāṃ prārijāteśīṃ sukalāṃ surasāṃ rasām ।। veśinīṃ keśinīṃ keśāṃ sukeśāṃ mañjaghoṣiṇīm । śubhāvatīṃ kāntimatīṃ kāntāṃ bhānumatīṃ mudām ।। vasudhāṃ vasudhāmāṃ ca kramato gandha-puṣpakaiḥ ।
catuḥṣaṣṭhi-mitāsre ca paddhī-puṣṭāṃ ca poṣiṇīm ।। kañja-prabhāṃ kañja-hastāṃ varṣiṇīṃ harṣiṇīṃ harām । hāriṇīṃ kāriṇīṃ dhārāṃ dhāriṇīṃ citra-lepinīm ।। lalāmāṃ lulitāṃ lobhadāṃ ca sulocanām ।
rocinīṃ suruciṃ śobhāṃ śubhrāṃ śobhāvatīṃ sabhām ।। rohitāṃ lohitāṃ līlāṃ śīlāṃ caiva saśīlikām । patriṇīṃ pallavābhāsāṃ viśuddhāṃ viśadāṃ balām ।। sudatīṃ sumukhīṃ vyomāṃ somāṃ sāmāṃ tvarāturām ।
ratnāvalīṃ ratnanibhāṃ ratnadhāmāṃ dayāvatīm ।। prabhāvatīṃ premagāṃ ca kṣemāṃ kṣemāvatīṃ kṣamām । mañjarīṃ khañjarīṭāṃ ca lakṣaṇāṃ ca sulakṣaṇām ।। kāmāṃ kāmavatīṃ vīṇāṃ hīnāṃ vīṇākarāṃ talām ।
triyugāṃ śoṇacaraṇāṃ cāriṇīṃ cārudantinīm ।। vicitrabhāṣiṇīṃ caiva kramataḥ paripūjayet । gandhaiḥ puṣpais tathā dūpair dīpair naivedyakais tathā ।। bhū-bimbe pūjayed gopa-bālakān kramato'ṣṭa ca ।
subalaṃ ca subāhuṃ śrīdāmaṃ śrī-madhumaṅgalam । mādhavaṃ citralekhaṃ ca śāradaṃ ca vibhāvasum ।। tataḥ prapūjayec citrāṃ prathmāvaraṇeśvarīm । dvitīyāvaraṇe vṛndāṃ vīrāṃ ca paripūjayet ।।
tṛtīyāvaraṇśīṃ ca paurṇamāsīṃ prapūjayet । caturthāvaraṇe pālīṃ śrīmad-gāndharvikā-sakhīm ।। pañcamāvaraṇeśīṃ ca śyāmalāṃ paripūjayet । ṣaṣṭhāvaraṇa-rājñīṃ ca padmā-devīṃ prapūjayet ।।
saptamāvaraṇeśīṃ ca śrīmaj-jyotsnāvatīṃ śubhām । dīpasya dakṣa-bhāge tu nandaṃ caiva yaśodikāṃ ।। vāme sampūjayet kīrtiṃ vṛṣabhānuṃ ca gopakam । maṇḍalaṃ paripūjyātha puṣpāñjaliṃ parikṣipet ।।
dīpaṃ pañca-dinaṃ vāpi kuryād daśa-dinaṃ tathā । pakṣaṃ vā rakṣayed dīpaṃ māsaṃ vāpi munīśvara ।। tato visarjayed dīpaṃ kṛta-nitya-kriyo budhaḥ । sampūjya dīpa-rājaṃ tu puṣpāñjalim upakṣipet ।।
yamunādau śubhe nīre dīparājaṃ pravāhayet । evaṃ kṛtvā vidhiṃ sadyaḥ sarvān kāmān avāpnuyāt ।। sākṣāt karoti yugalaṃ dīparāja-prabhāvataḥ । pūjanād eva dīpasya nāsādhyaṃ vidyate kvacit ।।
iti sanat-kumāra-saṃhitāyāṃ yugala-dīpa-dāna-vidhiḥ । pañcama-paṭalaḥ । pañca-bāṇaiḥ puṭīkṛtya yo japed rādhikā-manum । tasya sarvārtha-siddhiḥ syāt kṛṣṇaṃ paśyati tat-kṣaṇāt ।। hrīṃ hrīṃ klīṃ brūṃ saḥ kṛṣṇa-priye hrāṃ hrīṃ klīṃ svāhā । iti ṣoḍaśākṣaro mantraḥ । catuḥṣaṣṭhi-yantra-dīpa-dāna-prayogam āha ।
atha stavaḥ । [śrī rādhā-kṛpā-kaṭākṣa-stava-rājaḥ] kadā kariṣyasīha māṃ kṛpā-kaṭākṣa-bhājanam ।। kadā kariṣyasīha māṃ kṛpā-kaṭākṣa-bhājanam ।। kadā kariṣyasīha māṃ kṛpā-kaṭākṣa-bhājanam ।।
kadā kariṣyasīha māṃ kṛpā-kaṭākṣa-bhājanam ।। kadā kariṣyasīha māṃ kṛpā-kaṭākṣa-bhājanam ।। kadā kariṣyasīha māṃ kṛpā-kaṭākṣa-bhājanam ।। kadā kariṣyasīha māṃ kṛpā-kaṭākṣa-bhājanam ।।
kadā kariṣyasīha māṃ kṛpā-kaṭākṣa-bhājanam ।। kadā kariṣyasīha māṃ kṛpā-kaṭākṣa-bhājanam ।। kadā kariṣyasīha māṃ kṛpā-kaṭākṣa-bhājanam ।। kadā kariṣyasīha māṃ kṛpā-kaṭākṣa-bhājanam ।।
vrajeśvari vrajādhipe śrī rādhike namo'stu te ।। bhavet tadā-vrajendra-sūnu-maṇḍala-praveśanam ।। rākāyāṃ ca sitāṣṭamyāṃ daśamyāṃ ca viśuddha-dhīḥ । ekādaśyāṃ trayodaśyāṃ yaḥ paṭhet sa svayaṃ śivaḥ ।।
yaṃ yaṃ kāmayate kāmaṃ taṃ tam āpnoti sādhakaḥ । rādhā-kṛpā-kaṭākṣeṇa bhuktvānte mokṣam āpnuyāt ।। ūru-daghne nābhi-daghne hṛd-daghne kaṇṭa-daghnake । rādhā-kuṇḍa-jale sthitā yaḥ paṭhet sādhakaḥ śatam ।।
tasya sarvārtha-siddhiḥ syād vāk-sāmarthyaṃ tathā labhet । aiśvaryaṃ ca labhet sākṣād dṛśā paśyati rādhikām ।। tena sa tat-kṣaṇād eva tuṣṭā datte mahāvaram । yena paśyati netrābhyāṃ tat-priyaṃ śyāmasundaram ।।
nitya-līlā-praveśaṃ ca dadāti śrī-vrajādhipaḥ । ataḥ parataraṃ prārthyaṃ vaiṣṇavasya na vidyate ।। iti śrīmad-ūrdhvāmnāye śrī-rādhikāyāḥ kṛpā-kaṭākṣa-stotraṃ sampūrṇam । yad gopitaṃ tvayā pūrvaṃ tantrādau yāmalādiṣu ।
trailokya-vikramaṃ nāma rādhā-kavacam adbhutam ।। tan mahyaṃ brūhi deveśa yady ahaṃ tava vallabhā । sarva-siddhi-pradaṃ sākṣāt sādhakābhīṣṭa-dāyakam ।। śṛṇu priye pravakṣyāmi kavacaṃ deva-durlabham ।
yac ca kasmaicid ākhyātuṃ gopitaṃ bhuvana-traye ।। yasya prasādato devi sarva-siddhīśvaro'smy aham । vāgīśaś ca hayagrīvo devarṣiś caiva nāradaḥ ।। yasya prasādato viṣṇus trailokya-sthiti-kārakaḥ ।
brahmā yasya prasādena trailokyaṃ racayet kṣaṇāt ।। ahaṃ saṃhāra-sāmarthyaṃ prāptavān nātra saṃśayaḥ । trailokya-vikramaṃ nāma kavacaṃ mantra-vigraham ।। tac chṛṇu tvaṃ maheśāni bhakti-śraddhā-samanvitā ।
trailokya-vikramasyāsya kavacasya ṛṣir hariḥ ।। chando'nuṣṭup devatā ca rādhikā vṛṣabhānujā । śrī-kṛṣṇa-prīti-siddhy-arthaṃ viniyogaḥ prakīrtitaḥ ।। rādhikā pātu me śīrṣaṃ vṛṣabhānu-sutā śikhām ।
bhālaṃ pātu sadā gopī netre govinda-vallabhā ।। nāsāṃ rakṣatu ghoṣeśī vrajeśī pātu karṇayoḥ । gaṇḍau pātu rati-krīḍā oṣṭhau rakṣatu gopikā ।। dantān rakṣatu gāndharvī jihvāṃ rakṣatu bhāminī ।
grīvāṃ kīrtisutā pātu mukha-vṛttaṃ haripriyā ।। bāhū me pātu gopeśī pādau me gopa-sundarī । dakṣa-pārśvaṃ sadā pātu kuñjeśī rādhikeśvarī ।। vāma-pārśvaṃ sadā pātu rāsakelivinodinī ।
saṅketasthā pātu pṛṣṭhaṃ nābhiṃ vana-vihāriṇī ।। udaraṃ nava-tāruṇyā vakṣo me vraja-sundarī । aṃsa-dvayaṃ sadā pātu parakīya-rasa-pradā ।। kakudaṃ pātu gopālī sarvāṅgaṃ gokuleśvarī ।
candrānanā pātu guhyaṃ rādhā sarvāṅga-sundarī ।। mūlādhāraṃ sadā pātu śrīṃ klīṃ saubhāgya-vardhinī । aiṃ klīṃ śrī-rādhike svāhā svādhiṣṭhānaṃ sadāvatu ।। klāṃ klīṃ namo rādhikāyai maṇipūraṃ sadāvatu ।
lakṣmī māyā smaro rādhā pātu cittam anāhatam ।। klāṃ klīṃ kāmakalā rādhā viśuddhaṃ sarvadāvatu । ājñāṃ rakṣatu rādhā me haṃsaḥ klīṃ vahni-vallabhā ।। oṃ namo rādhikāyai svāhā sahasrāraṃ sadāvatu ।
aṣṭādaśākṣarī rādhā sarva-deśe tu pātu mām ।। navārṇā pātu mām ūrdhvaṃ daśārṇāvatu saṃsadi । ekādaśākṣarī pātu dyūte vāda-vivādayoḥ ।। sarva-kāle sarvadeśe dvādaśārṇā sadāvatu ।
pañcākṣarī rādhikeśī vāsare pātu sarvadā ।। aṣṭākṣarī ca rādhā māṃ rātrau rakṣatu sarvadā । pūrṇā pañcadaśī rādhā pātu māṃ vraja-maṇḍale ।। ity evaṃ rādhikāyās te kavadaṃ kīrtitaṃ mayā ।
gopanīyaṃ prayatnena sva-yonir iva pārvati ।। na deyaṃ yasya kasyāpi mahā-siddhi-pradāyakam । abhaktāyāpi putrāya dattvā mṛtyuṃ labhen naraḥ ।। nātaḥ parataraṃ divyaṃ kavacaṃ bhuvi vidyate ।
paṭhitvā kavacaṃ paścād yugalaṃ pūjayen naraḥ ।। puṣpāñjaliṃ tato dattvā rādhā-sāyujyam āpnuyāt । aṣṭottara-śataṃ cāsya puraścaryā prakīrtitā ।। aṣṭottara-śataṃ japtvā sākṣād devo bhavet svayam ।
kṛṣṇa-premāṇam apy āśu durlabhaṃ labhate dhruvam ।। iti śrī-saṃmohana-tantre śrī-rādhāyās trailokya-vikramaṃ nāma kavacaṃ sampūrṇam । govinda-sahitāṃ bhūri-hāva-bhāva-parāyaṇām । yoga-pīṭheśvarīṃ rādhāṃ praṇamāmi nirantaram ।।
cāpa-svastika-matsya-tomara-mukhaiḥ sal-lakṣaṇair aṅkitam । śrī-rādhā-caraṇa-dvayaṃ sukaṭakaṃ sāmrājya-lakṣmyā babhau ।। śaṅkha-śrī-vṛkṣa-vedyāsana-kusuma-latā-cāmara-svastikādyaiḥ । manye tat-tan-miṣāt sva-priya-paricaraṇasyopacārān bibharti ।।
rādhā-hṛdārāmam anu praphullāḥ । smita-cchalāt kintu bahiḥ skhalanti ।। sottaṃsā carcitāṅgī kusumita-cikura sragviṇī padma-hastā । rādhālaktojjvalāṅghriḥ sphuriti tilakinī ṣoḍaśā-kalpinīyam ।।
niṣkāś cakrī-śalākā-yuga-valaya-ghaṭāḥ kaṇṭha-bhūṣormikāś ca । tuṅgā pādāṅgurīya-cchavir iti ravibhir bhūṣaṇair bhāti rādhā ।। purṇaṃ tam iśvaram upoḍha-navānurāgam । raṅgāya saṅgamayitā niśi paurṇamāsi ।।
pūrva-rāgas tathā mānaḥ prema-vaicittyam ity api । pravāsaś ceti kathito vipralambhaś catur-vidhaḥ ।। - jātān saṃkṣipta-saṅkīrṇa-sampanna-rddhimato viduḥ ।। yuvānau yatra saṃkṣiptān sādhvasa-vrīḍitādibhiḥ ।
upacārān niṣevete sa saṃkṣipta itīritaḥ ।। yatra saṅkīryamāṇāḥ syur vyalīka-smaraṇādibhiḥ । upacārāḥ sa saṅkīrṇaḥ kiñcit taptekṣu-peśalaḥ ।। pravāsāt saṅgate kānte bhogaḥ sampanna īritaḥ ।
dvidhā syād āgatiḥ prādurbhāvaś ceti sa saṅgamaḥ ।। durlabhālokayor yūnoḥ pāratantryād viyuktayoḥ । upabhogātireko yaḥ kīrtyate sa samṛddhimān ।। vande śrī-rādhikādīnāṃ bhāva-kāṣṭhām ahaṃ parām ।
vinā viyogaṃ saṃyogaṃ yā tūryam udagād yataḥ ।। truṭir yugāyate tvām apaśyatām । jaḍa udīkṣitāṃ pakṣma-kṛt dṛśām ।। iti śrīmad-rādhā-govinda-deva-sevādhipati-śrī-haridāsa-gosvāmī-caraṇānujīvi- śrī-rādhā-kṛṣṇa-dāsodīritā bhakti-sādhana-dīpikāyāṃ ṣaṣṭha-kakṣā । ।।
atha- śrī-rādhā-prāṇa-bandhoś caraṇa-kamalayoḥ keśa-śeṣādy-agamyā yā sādhyā prema-sevā vraja-carita-parair gāḍha-laulyaika-labhyā । yad-vāñchayā śrīr lalanācarat tapo vihāya kāmān suciraṃ dhṛta-vratā ity ādeḥ śrī- kṛṣṇa-līlāyāṃ śrī-rādhāyā anugatve śrīmad-rādhā-govinda-caraṇa-sevanaṃ sarvotkṛṣṭam । tat tu madhura-rasaṃ vinā na sambhavati । tato madhura-rasasya śreṣṭhatvam । yathā bhakti-rasāmṛta-sindhau - yathottaram asau svāda-viśeṣollāsamayy api । ratir vāsanayā svādvī bhāsate kāpi kasyacit ।।
mukhya-raseṣu purā yaḥ saṃkṣepeṇodito rahasyatvāt । pṛthag eva bhakti-rasa-rāṭ sa vistareṇocyate madhuraḥ ।। iti hetor gaura-līlāyām api tathaiva śrī-rādhā-gadādharasyaivānugatye śrī-gaura- govindasya bhajanaṃ sarvotkṛṣṭam । nanu śrī-gadādharasya rādhātve śrī-gaurasya govindatve kiṃ pramāṇam iti cet tatrāha-yathā svayaṃ bhagavataḥ śrī-kṛṣṇasya para-brahmatvaṃ, gūḍhaṃ paraṃ brahma manuṣya-liṅgam ity ādeḥ, tato'pi gūḍhataraṃ śacīnandanasya, tato gūḍhatamaṃ preyasīnām । parama-śaktitvaṃ pārṣadānāṃ, tathā śrī-śacīnandanasya śrī-kṛṣṇatve ārṣa-pramāṇāni bahūni santi । yathā-kṛṣṇa-varṇaṃ tviṣākṛṣṇaṃ sāṅgopāṅgāstra-pārṣadam, śrī-bhāgavate saptama-skandhe -
lokān vibhāvayasi haṃsi jagat pratīpān । channaḥ kalau yad abhavas tri-yugo'tha sa tvam ।। kalau prathama-sandhāyāṃ lakṣmīkānto bhaviṣyati । tathā, suvarṇa-varṇa-hemāṅgo varāṅgaś candanāṅgadī । tathā, sannyāsa-kṛc chamaḥ śānto niṣṭhā-śānti- parāyaṇaḥ iti tu saṅkṣepato likhitam । viśeṣatas tu smaraṇa-maṅgala-daśa-ślokī- bhāṣye vivṛtam asti ity ādīni । preyasīnāṃ parama-śaktitvam atīva-gūḍhatvāt muninā tatra tatra noktaṃ āptaiḥ khalu svāntaraṅgān prati tad-dvārātidhanyān prati kṛpayā prakaṭitam eva । tad yathā prākṛta-saṃskṛteṣu ca । tatra śrī-karṇapūra-gosvāmino śrī-gaura-gaṇoddeśe -
śrī rādhā prema-rūpā yā purā vṛndāvaneśvarī । sā śrī-gadādharo gaura-vallabhaḥ paṇḍitākhyakaḥ ।। na khalu gadādhara eṣa bhūsurendraḥ । tritayam abhūt sva-sakhī ca rādhikā ca ।।
dhruvānanda-brahmacārī lalitety apare jaguḥ । sva-prakāśa-vibhedena samīcīnaṃ mataṃ tu tat ।। athavā bhagavān gauraḥ svecchayāgātri-rūpatām । ataḥ śrī-rādhikā-rūpaḥ śrī-gadādhara-paṇḍitaḥ ।।
gadādhara paṇḍitādi prabhura nija śakti । tāṅ sabāra caraṇe mora sahasra praṇati ।। paṇḍita gosāñira gaṇa bhāgavata dhanya । prāṇa-vallabha yāṅra śrī-ka-caitanya ।। ity ādi । yad uktaṃ - teṅho lakṣmī-rūpā tāṅra sama keho nāñi ।।
devī kṛṣṇa-mayī proktā rādhikā para-devatā । sarva-lakṣmī-mayī sarva-kāntiḥ saṃmohinī parā ।। iti । śriyaḥ kāntāḥ kāntaḥ parama-puruṣaḥ kalpa-taravo drumā bhūmiś cintāmaṇi-gaṇa-mayī toyam amṛtam । kathā gānaṃ nāṭyam iti । lakṣmī-sahasra-śata-sambhrama-sevyamānaṃ iti । tatraiva- śrī-vāsudeva-rati-keli-kathā-sametam etaṃ karoti iti ।
sandarbhe ca -śrī-vṛndāvane śrī-rādhikāyām eva svayaṃ- lakṣmītvam iti । śrī-jagannātha-vallabha-nāṭake śrī-rāmānanda-rāya-caraṇaiḥ -yato gopāṅganā-śatādhara-madhu-pāna-nirbhara-keli-klamālasāpaghanaḥ kvacit prauḍha-vadhūs tatnopadhānīya-maṇḍita-hṛdaya-paryaṅka-śāyī pītāmbaro nārāyaṇaḥ smāritaḥ । ity ādi । evaṃ śrī-vidagdha-mādhave -sundari ! nāham kevalaṃ tavādhīnaḥ । kintu mama daśāvatārāś ca । ity ādi । evaṃ śrī-govinda-līlāmṛte ca - tribhuvana-vara-sādhvī-vṛnda-vandyehita-śrīḥ ।
vilasati kila sā śrī-rādhikeha svayaṃ śrīḥ ।। saundarya-lakṣmīr ihakādhya lakṣmīḥ saṅgīta-lakṣmīś ca harer mude'sti ।। vapuḥ-śrī-gāndharvā-smara-nikara-dīvyad-giri-bhṛtoḥ । rahaḥ śrī-rūpākhya-priyatama-janasyaiva caramaḥ ।।
avani-sura-varaḥ śrī-paṇḍitākhyo yatīndraḥ sa khalu bhavati rādhā śrīla-gaurāvatāre । narahari-sarakārasyāpi dāmodarasya prabhu-nija-dayitānāṃ tac ca sāraṃ mataṃ me ।। ity ādi । gadādhara-prāṇanātha ārtihā śaraṇa-pradaḥ । ity ādi । śrī-sarakāra-ṭhakkureṇa bhajanāmṛte-iha mataṃ me, yathā kali-yuga- pāvanāvatāra-karuṇāmaya-śrī-śrī-caitanya-candraḥ vrajarājakumāras tatahiva niḥsīma-śuddha-praṇaya-sāra-ghanībhūta-mahābhāva-svarūpa-rasamaya-parama- dayitaḥ śrī-gadādhara eva rādhā । vaiṣṇavābhidhāne ca- gadādhara-prāṇanāthaṃ lakṣmī-viṣṇu-priyā-patim iti ।
gopīnātha-padābje bhramati mano yasya bhramara-rūpatayā । taṃ karuṇāmṛta-jaladhiṃ paramānandaṃ prabhuṃ vande ।। tatāna vṛṣabhānujākṛtir analpa-līlā-rasam । sa me diśatu bhāvukaṃ prabhu-gadādharaḥ śrī-guruḥ ।।
śrīlaḥ svabhāva-madhuro bahu-śānta-mūrtiḥ । nirmālyam etad urasi prasāryam ebhyaḥ ।। yasmai janāya tad idaṃ sa gadādharo'pi । tasmai mahāprabhu-vimukta-mahā-prasādam ।।
sad-gandha-sāra-ghanasāra-varādi-paṅkam । sotkaṇṭham atra sa gadādhara-paṇḍitāgrataḥ ।। bhaṭṭādyaṃ sakalam amutra nīyatāṃ tat । premārdro niravadhi vismṛtātma-ceṣṭaḥ ।।
satatam asya samīpa-susaṅgataḥ । tamaṃ tam atispṛhayā yutam ।। śayanam utsuka eva karoti saḥ । sad-upabhuktam anena nirantaram ।।
gadādhṛk-saṃjño'sau dhṛta-valaya-śaṅkhojjvala-karaḥ । tathā tālair mānair naṭana-kalayā tatra vibhavau ।। mṛdaṅgālī-bhaṅgīśata-madhura-saṅgīta-kalayā । samantād āsede jaḍima-jaḍimāṅgaiḥ kim amṛtam ।।
kalau gadādharaḥ khyāto mādhavānanda-nandanaḥ । śrī-rādhādbhuta-rūpeṇa paṇḍitaḥ śrī-gadādharaḥ ।। akhila brahma-para veda upara, nā jāne pāṣaṇḍī mati-bhorā ।। nitya nityānanda caitanya govinda paṇḍita gadādhara rādhe ।
caitanya yugala-rūpa kevala rasera kūpa avatāra sadā-śiva sādhe ।। antare nava-ghana bāhire gaura-tanu yugala-rūpa parakāśe । kahe vāsudeva ghoṣa yugala-bhajana-rase janame janame rahu āśe ।। nityānanda kari saṅge gaṅgā-pulina-raṅge hari hari bole nija-vṛnde ।
kāṅcā kāñcana-maṇi gorā-rūpa tāhe jini ḍagamagi-prema-taraṅga । o nava kusuma-dāma gale dole anupāma helana narahari aṅga ।। bhāve bharala tanu pulaka kadamba janu garaha-i yaichana siṃhe । priya gadādhara dhariyā se bāma kara nija-guṇa-gāna govinde ।।
aruṇa-nayana-koṇe īṣat hāsiyā khene royata kibā abhilāṣa । soṅari se saba khelā śrī-vṛndāvana-rasa-līlā ki bolaba vāsudeva ghoṣe ।। aruṇa-nayane dhārā bahe । aruṇita māla māthe gora rahe ।। ki bhāva paḍiyāche mane । bhūmi gaḍi paḍe kṣaṇe kṣaṇe ।।
kamala pallava bichāiyā । rahe gorā dheyāna kariyā ।। vāsaka-sajjāra bhāva kari । virale basiyā ekeśvarī ।। vāsudeva ghoṣa tā dekhiyā । bole kichu caraṇe dhariyā ।। ājura gorā-cāṅdera ki bhāva paḍila ।
nadīyāra bāṭe gorā dāna sirajila ।। ki rasera dāna cāhe gorā dvija-maṇi । beta diyā āguliyā rākhaye taruṇī ।। dāna deha bali ghane ghane ḍāke ।
nagara-nāgarī yata paḍila vipāke ।। kṛṣṇa-avatāra āmi sādhiyāchi dāna । se bhāva paḍila mane vāsudeva gāna ।। jala-krīḍā gorācāṅdera manete paḍila ।
saṅge laiyā pariṣada jalete nāmbila ।। gorā-aṅge keho keho jala pheli māre । gaurāṅga pheliyā jala māre gadādhare ।। jala-krīḍā kare gorā haraṣita mane ।
hulāhuli tulātuli kari jane jane ।। gaurāṅga cāṅdera līlā kahana nā yāya । vāsudeva ghoṣa ai gorā-guṇa gāya ।। pāśā-khelā gorācāṅdera mane ta paḍila ।
pāśā laiyā gorā khelā sirajila ।। priya gadādhara saṅge gorā khele pāśā sāri । khelite lāgila pāśā hāri jini kari ।। duyācāri bali dāna phele gadādhara ।
pañca tina baliyā ḍāke gaurāṅga-sundara ।। dui jane magana bhela nava pāśā rase । jaya jaya diyā gāya vāsudeva ghoṣe ।। aguru candana lepiyā gorā gāya ।
priya pāriṣada gaṇa gorā guṇa gāya ।। āni salila keha dhari nija kare । manera mānase ḍhāle gorāra upare ।। cāṅda jiniyā mukha adhika kari sāje ।
mālatī-phulera mālā gorā-aṅge sāje ।। aruṇa vasana sāje nānā ābharaṇe । vāsudeva gorā-rūpa kare nirīkṣaṇe ।। phula-vana gorā cāṅda dekhiyā nayane ।
phulera samara gorāra paḍi gela mane ।। priya gadādhara saṅge āra nityānanda । phulera samare gorāra ha-ila ānanda ।। gadādhara saṅge pahuṃ karaye vilāsa ।
vāsudeva kahe rasa karala prakāśa ।। sahacara mili phāgu māre gorā gāya । candana picakā bhari keho keho dhāya ।। nānā yantra sumeli kariyā śrīnivāsa ।
gadādhara ādi saṅge karaye vilāsa ।। hari buli bhuja tuli nāce haridāsa । vāsudeva ghoṣe rasa karila prakāśa ।। āre more dvija-maṇi rādhā rādhā bali gaurā loṭāya dharaṇī ।।
rādhā nāma jape gorā parama-yatane । sulalita dhārā bahe aruṇa nayane । kṣaṇe kṣaṇe gorā cāṅda bhūme gaḍi yāya । rādhikāra vadana heri kṣeṇe muruchāya ।।
pulaka pūrala tanu gadagada bola । kahe vāsu gorā mora baḍa utarola ।। jīvane nā bāṅdhaye thehā । kemana karite cāhe nehā ।।
prāṇera hari hari kaha more jīvana upāya । āra āmi nivediba kāya ।। tāhā āmi nā pāi dekhite । āmi jīye ki sukha khāite ।।
ma-ila ma-ilu madhumatī nā dekhiyā । vāsu kene nā gela mariyā ।। yathā svayaṃ bhagavān śrī-vrajendra-nandanaḥ svasya kāya-vyūha-prakāśa-vilāsa- parāvastha-prābhava-vaibhava-rūpaiḥ śrī-baladeva-śrī-mathurā-dvārakā-goloka- paravyoma-nātha-nṛsiṃha-raghunāthādibhiḥ svāvatārāvalībhis tat tat pārṣadaiś ca śrīman-nityānandādvaita-śrīvāsaṃ kṛtvā kalau śrī-kṛṣṇa-caitanya-mahāprabhuḥ san kṛpayā prakaṭo'bhūt । tathā tena rasika-maṇḍala-śekhareṇa svasya mahā-śakti- hlādinī-sāra-rūpā sarva-lakṣmī svarūpā-śrī-vṛṣabhānu-nandinī śrīmatī rādhaiva śrī-gopī-gaṇa-mahiṣī-gaṇa-lakṣmī-gaṇaiḥ svaysa kāya-vyūha-prakāśa-rūpaiḥ sahitā śrī-gadādhara-paṇḍita-rūpeṇāvatāritābhūt । prabhutvāt tasyaiva । śaktiś ca aghaṭana-ghaṭanā-paṭīyasī yogamāyā vaibhavena yadā yad icchāṃ karoti tat kim api durghaṭaṃ na bhavati avatīrya saṅkīrtanānandāveśena tat tat pūrva- bhāvaṃ sva-sva-vilāsa-śakti-pārṣadaṃ prati darśitavān । etat tu śrī-karṇapūra-śrī- vṛndāvana-dāsa-śrī-vāsudeva-śrī-narahari-ṭhakkurādi-śrī-rūpa-sanātana-śrī- kṛṣṇadāsa-śrī-kavirāja-śrī-locanadāsa-prabhṛtibhiḥ sva-sva-granthe likhitvā sthāpitam asti । tasmāt sarveṣāṃ śrī-kṛṣṇa-caitanya-pārṣadānāṃ mate śrī- gadādhara-paṇḍita eva śrī-vṛṣabhānu-nandinī śrī-rādhā । kiṃ bahu-vicāritena ।
kiṃ ca, adyāpi śrī-vṛndāvane upāsanā-prāpti-sthāne śrīmad-rādhā-govinda-śrī- rādhā-madana-gopāla-sevādhikārī śrī-rūpa-sanātanānugatye rādhā-gadādhara- caritram eva dṛśyate । śrī-caitanya-bhāgavate śrī-ṭhakkura-vṛndāvana-varṇane madhya-khaṇḍe - prathama prahare ei kautuka viśeṣa । dvitīya prahare gadādhara paraveśa ।। suprabhā tāhāna sakhī kari nija-saṅge ।
brahmānanda tāṅhāra baḍāi buḍī raṅge ।। hāte laḍi kāṅkhe ḍāli neta paridhāna । brahmānanda ye hena baḍāi vidyamāna ।। ḍāki bole haridāsa ke saba tomarā ।
brahmānanda bole yāi mathurā āmarā ।। śrīnivāsa bole tui kāhāra banitā । brahmānanda bole kene jijñā vāratā ।। śrīnivāsa bole jānibāre nā juyāya ।
haya bali brahmānanda mastaka ḍhulāya ।। gaṅgādāsa bole āji kothāya rahibā । brahmānanda bole sthānakhāni tumi dibā ।। gaṅgādāsa bole tumi jijñāsile baḍa ।
jijñāsāra kāja nāhi jhāṭa tumi naḍa ।। advaita bolaye eta vicāra ki kāja । mātṛ-samā para-nārī kene deha lāja ।। nṛtya gīte pīta baḍa āmāra ṭhākura ।
ethāya nācaha dhana pāibe pracura ।। advaitera vākya śuni parama hariṣe । gadādhara nṛtya kare prema parakāśe ।। rasāveśe gadādhara nāce manohara ।
samaya-ucita gīta gāya anucara ।। gadādhara nṛtya dekhi āche kona jana । vihvala haiyā nāhi karaye krandana ।। prema-nadī bahe gadādharera nayane ।
pṛthivī ha-iyā sikta dhanya hena māne ।। gadādhara hailā yena gaṅgā mūrtimatī । satya satya gadādhara kṛṣṇera prakṛti ।। āpane caitanya baliyāchena bāra bāra ।
gadādhara mora vaikuṇṭhera parivāra ।। ye gāya ye dekhe sabhe bhāsilena prema । caitanya prasāde keho bāhya nāhi jāne ।। hari hari boli kāṅde saba vaiṣṇava maṇḍala ।
sarva-gaṇa la-iyā govinda kolāhala ।। caudike śuniye kṛṣṇa-premera krandana । gopikāra veśe nāca mādhava-nandana ।। eka dina tāmbūla la-iyā gadādhara ।
santoṣa āilā prabhu prabhura gocara ।। gadādhare dekhi prabhu karena jijñāsā । kothā kṛṣṇa āchena śyāmala pīta-vāsā ।। se ārti dekhite sarva hṛdaya vidare ।
ke ki balibeka prabhu bādha nāhi sphure ।। saṃbhrame bolena gadādhara mahāśaya । niravadhi āchena kṛṣṇa tomāra hṛdaya ।। hṛdaye āchena kṛṣṇa vacana śuniyā ।
āpana hṛdaya prabhu cire naka diyā ।। āste vyaste gadādhara prabhu-hasta dhare । ārti dekhi gadādhara mane ta vicāre ।। ei āsibena kṛṣṇa sthira hao khāni ।
gadādhara bole āi dekhaye āpani ।। baḍa tuṣṭa hailā āi gadādhara prati । emata śiśura buddhi nāhi āra kati ।। muñi bhaye nāhi pāro sammukha ha-ite ।
śiśu ha-i kemane prabodhilā bhāla mate ।। āi bole bāpa tumi sarvadā thākibā । chāḍiyā uhāra saṅga kothāha nā yābā ।। prabhu bole kon jana gṛhera bhitara ।
brahmacārī bolena tomāra gadādhara ।। heṅṭa māthā kari kāṅdena gadādhara । dekhiyā santoṣe prabhu bole viśvambhara ।। prabhu bole gadādhara tomarā sukṛti ।
śiśu haite kṛṣṇete ha-ilā dṛḍha-mati ।। āmāra se hena janma gela vṛthā rase । nā pāila amūlya nidhi dīna-hīna doṣe ।। ei saba adbhuta sei navadvīpe haye ।
tathāpi o bhakta ba-i anya nā jānaye ।। madhya-khaṇḍera parama adbhuta saba kathā । mṛta-dehe tattva-jñāna kahilena kathā ।। hena matae navadvīpe śrī-gaurasundara ।
biharaye saṅkīrtana sukhe nirantara ।। prema-rase prabhura saṃsāra nāhi sphure । anyera ki dāya viṣṇu pūjite nā pāre ।। snāna kari baise prabhu śrī-viṣṇu pūjite ।
prema jale sakala śrī-aṅga vastra tite ।। bāhira ha-iyā prabhu se vastra chāḍiyā । puna anya vastra pari viṣṇu pūje giyā ।। puna premānanda jale tite se vasana ।
puna bāhirāi aṅga kari prakṣālana ।। ei mata vastra parivarta kare mātra । preme viṣṇu pūjite nā pāre tila mātra ।। śeṣe gadādhara prati balilena vākya ।
tumi viṣṇu pūja mora nāhika saubhāgya ।। ei mata vaikuṇṭha nāyaka bhakti-rase । bihara-i navadvīpa rātrite divase ।। nityānanda-svarūpa sabhāre kari kole ।
siñcilā sabhāra aṅga nayanera jale ।। tabe jagannātha dekhi harṣe sarva-gaṇe । ānande calilā gadādhara daraśane ।। nityānanda- gadādhare ye prīti antare ।
ihā kahibāre śakti īśvare se dhare ।। gadādhara-bhavane mohana gopīnātha । āchena ye hena nanda-kumāra sākṣāt । āpane caitanya tāṅre kariyāchena kole ।
atibaḍa pāṣaṇḍī se vigraha dekhi bhule ।। dekhi śrī-muralī mukha aṅgera bhaṅgimā । nityānanda ānanda-aśrura nāhi sīmā ।। nityānanda vijaya jāniyā gadādhara ।
bhāgavata-pāṭha chāḍi āilā satvara ।। duṅhe mātra dekhi doṅhāra śrī-vadana । galā dhari lāligena karite krandana ।। anyonya duṅhu prabhu karena namaskāra ।
anyonya duḥhe bole mahimā doṅhāra ।। duṅhu bole āji haila locana nirmala । duṅhu bole janma āji āmāra saphala ।। bāhya jñāna nāhi duṅhu prabhura śarīre ।
duṅhu prabhu bhāse nija ānanda sāgare ।। hena se haila prema-bhaktira prakāśa । dekhi caturdike paḍi kāṅde sarva-dāsa ।। ki adbhuta prīti nityānanda-gadādhare ।
ekera apriya āre sambhāṣā nā kare ।। gadādhara devera saṅkalpa ei rūpa । nityānanda nindakera nā dekhena mukha ।। nityānanda svarūpere prīti yāra nāi ।
dekhā jo nā dena tāre paṇḍita gosāñi ।। tabe dui prabhu sthira ha-i eka-sthāne । basilena caitanya-maṅgala-saṅkīrtane ।। hena mate sindhu-tīre śrī-gaurasundara ।
sarva-rātri nṛtya kare ati manohara ।। niravadhi gadādhara thākena saṃhati । prabhu gadādharera biccheda nāhi kati ।। ki bhojane ki śayane kibā paryaṭane ।
gadādhara prabhure sevena anukṣaṇe ।। gadādhara sammukhe paḍena bhāgavata । śuni haya prabhu prema-rase mahā-matta ।। gadādhara vākye mātra prabhu sukhī haya ।
bhrame gadādhara saṅge vaiṣṇava ālaya ।। ei mata prabhu priya gadādhara saṅge । tān mukhe bhāgavata kathā śune raṅge ।। gadādhara paḍena svamukhe bhāgavata ।
prahlāda-carita āra dhruvera carita ।। śatāvṛtti kariyā śunena sāvahita । para-kārya prabhura nāhika kadācit ।। bhāgavata-pāṭha gadādharera viṣaya ।
dāmodara-svarūpera kīrtana sadāya ।। ekeśvara śrī-dāmodara-svarūpa gāya । vihvala hañā nāce vaikuṇṭhera rāya ।। aśru kampa hāsya mūrcchā pulaka huṅkāra ।
yata kichu āche prema-bhaktira vikāra ।। mūrtimanta sabhe thāke īśvarera sthāne । nāceta caitanya-candra ihāṃ sabha-sane ।। dāmodara svarūpera ucca saṅkīrtane ।
śunile nā thāke bāhya nāce sei kṣaṇe ।। ye nā māne bhāgavata se yavana sama । tāra śāstā āche prabhu janme janme yama ।। sei rātri tathāha thāki tabe āra dine ।
gṛhe āilena prabhu lakṣmī devī sane ।। śrī-lakṣmī sahite prabhu caḍhiyā dolāya । nadīyāra loka saba dekhibāre dhāya ।। gandha-mālā alaṅkāra mukuṭe candana ।
kajjale ujjvala doṅhe lakṣmī nārāyaṇa ।। kāśīnātha dekhi rāja-paṇḍita āpane । basite āsana āni dilena sambhrame ।। parama-gaurave vidhi kari yathocita ।
ki kārye āile jijñāsilena paṇḍita ।। kāśīnātha bolena āchaye kichu kathā । citte laya yadi tabe karaha sarvathā ।। viśvambhara paṇḍitere tomāra duhitā ।
dāna kara sambandha ucita sarvathā ।। tomāra kanyāra yogya sei divya pati । tāhāne ucita patnī ei mahāsatī ।। yena kṛṣṇa rukmiṇīye anyonya ucita ।
sei mata viṣṇu-priyā nimāi paṇḍita ।। śuni vipra patnī ādi āpta-varga sahe । lāgila karite yukti ke budhi ki kahe ।। sabhe bulilena āra ki kārya vicāre ।
sarvathā e karma giyā karaha satvare ।। bhojana kariyā sukha-rātri sumaṅgale । lakṣmī-kṛṣṇa ekatra rahilā kutūhale ।। sanātana paṇḍitera goṣṭhīra sahite ।
ye sukha pāilā tāhā ke pāre barṇite ।। nagna-jita janaka bhīṣmaka jāmbūvanta । pūrve yena tāṅrā ha-ilā bhāgyavanta ।। sei bhāgya goṣṭhīra sahita sanātana ।
pāilena pūrva-viṣṇu-sevāra kāraṇa ।। nṛtya-gīta vādya puṣpa varṣite varṣite । parama ānande āilena sarva pathe ।। tabe śubha kṣaṇe prabhu sakala maṅgale ।
putra vadhū gṛhe ānilena harṣa ha-iyā ।। gṛhe āsi basilena lakṣmī nārāyaṇa । jaya jaya mahā-dhvani ha-ila takhana ।। antaraṅgā bahiraṅgā taṭasthā kahi yāre ।
antaraṅgā svarūpa-śakti sabāra upare ।। śrī-gadādhara-paṇḍita gosāñi śakti-avatāra । antaraṅga-svarūpa śakti gaṇana yāṅhāra ।। ataḥ śrī-bhagavat-kṛṣṇa-caitanya-devasyāntaraṅga-śakti-varga-mukhyatamaḥ śrī- gadādhara-paṇḍitaḥ । ataḥ śrī-nīlācale sva-sevādhi-kāritvena śrī-bhāgavata-kathā- kathanādhikāritvena ca tena sa ca nirūpitaḥ । evaṃ gauḍa-deśa-mukhya-pradeśa-sva- prakaṭa-sthala-navadvīpe tayā sarva-dhāma-pravara-śrī-vṛndāvane'pi । iti tu śrī- caitanya-bhāgavate śrī-caitanya-caritāmṛtādau prasiddhaṃ vartate । tatra śrī- caitanya-bhāgavate śrī-navadvīpa-līlāyāṃ śrīmahāprabhor ājñā -
śeṣe gadādhara prati bulilena vākya । tumi viṣṇu pūja mora nāhika se bhāgya ।। bhāgavata-pāṭha gadādharera viṣaya । dāmodara svarūpera kīrtana sadāya ।।
tatra ca śrī-vṛndāvane śrī-śrī-sevādhikāras tu pūrvaṃ likhito'sti । tathā hi ṣoḍaśa- paricchede śrī-vṛndāvana-gamane - tathā hi sva-nigamam apahāya mat-pratijñāmṛtam adhikartum ity ādi । tathā hi saptama-paricchede - atha vraje yaḥ svayaṃ bhagavataḥ śrī-nanda-nandanasya kāyavyūhya [?] śrī- balarāmaḥ, yaś ca jagat-kartā mahā-viṣṇuḥ, sarve śrī-prabhoḥ saṅginaḥ śrī- nityānandādvaitādi-rūpeṇa jātā vartante । tatra pramāṇaṃ śrī-vṛndāvana- dāsādīnāṃ śrī-caitanya-bhāgavate śrī-caitanya-caritāmṛte ca prasiddham । tatra śrī-caitanya-bhāgavate- garbhoda-śāyī ca payobdhi-śāyī ।
nandākhya-rāmaḥ śaraṇaṃ mamāstu ।। mahā-viṣṇur jagat-kartā māyayā yaḥ sṛjaty adaḥ । tasyāvatāra evāyam advaitācārya īśvaraḥ ।। kiṃ ca yathā vraje pañca-vidha-sakhī-varga-mukhyābhiḥ śrī-lalitā-viśākhādyābhiḥ sihitayā śrī-rādhayā saha sukham āsvādyate, tathā śrī-gaura-govinda-devaḥ śrī- svarūpa-śrī-rāmānanda-rāya-śrī-narahari-sarakāra-prabhṛtibhiḥ saha tat sukham āsvādyate । tat tu śrī-caitanya-caritāmṛtādau prasiddham eva । tataḥ keṣāṃcit pārṣadānāṃ pūrva-nāmāni yathā-śrutābhiprāyeṇa prakāśyate । tad yathā-
prāṇa-preṣṭha-sakhī-madhye yā viśākhā purā vraje । sādya svarūpa-gosvāmī śrī-caitanya-priyo varaḥ ।। kalām aśikṣayad rādhāṃ yā viśākhā vraje purā । sādya svarūpa-gosvāmī tat-tad-bhāva-vilāsavān ।।
priya-narma-sakhā kaścid arjuno yaḥ purā vraje । idānīṃ samabhūd rāmānanda-rāyaḥ prabhoḥ priyaḥ ।। lalitety āhur eke yat tad eke nānumanyante । purā madhumatī prāṇa-sakhī vṛndāvane sthitā ।
adhunā narahary-ākhyaḥ sarakāraḥ prabhoḥ priyaḥ ।। śrī-vṛndāvana-vāsinī rasavatī rādhā-ghana-śyāmayoḥ । rāsollāsa-rasātmikā madhumatī siddhānugā yā purā ।। so'yaṃ śrī-sarakāra-ṭhakkura iha pramārtithaḥ premadaḥ ।
premānanda-mahodadhir vijayate śrīkhaṇḍa-bhūkhaṇḍake ।। sāndra-prema-paramparāa-kavalitaṃ vāci praphullaṃ mudā । vande śrī-madhumaty-upādhi-valitaṃ kaṃcin mahā-premajam ।। gadādhara-prāṇa-tulyo naraharis tasya so'dyataḥ ।
ubhayoḥ prāṇanāthaḥ śrī-kṛṣṇa-caitanya īśvaraḥ ।। premāmṛtamaya-stotraiḥ paṇḍitaḥ śrī-gadādharaḥ । svarūpa-guṇam utkīrtya vraja-rāja-sutasya hi ।। patre vilihya tad dhīmān prabhoḥ pārśvam upāgataḥ ।
lajjā-bhaya-yutaṃ taṃ tu jñātvā sarvajña-śekharaḥ ।। tad-dhastāt patram ānīya stavarājaṃ vilokya saḥ । āśvāsa-yuktayā vāṇyā paṇḍitaṃ cāvadat prabhuḥ ।। tvayi kṛto mayā pūrvaṃ śakteḥ saṃcāra eva yat ।
stavarājas tato'yaṃ te mukha-dvārā prakāśitaḥ ।। ity uktvā śrī-stavasyānte sva-nāmāpy alikhat prabhuḥ ।। iti । nindat-kāñcana-kānti-rāsa-rasikāśleṣeṇa gauraṃ vapuḥ । āścaryaṃ sakhi paśya lampaṭa-guroḥ sannyāsa-veṣaṃ kṣitau ।।
purā yoṣid-gaṇaḥ sarva idānīṃ puruṣo'bhavat । iti yasmāt kalau viṣṇus tad-arthe puruṣaṃ gataḥ ।।] iti śrīmad-rādhā-govinda-deva-sevādhipati-śrī-haridāsa-gosvāmī-caraṇānujīvi- śrī-rādhā-kṛṣṇa-dāsodīritā bhakti-sādhana-dīpikā-saptama-kakṣā sampūrṇa । ।। śrīmad-rūpa-padāmbhoja-dvandvaṃ vande muhur muhuḥ ।
yasya prasādād ajño'pi tan-mata-jñāna-bhāg bhavet ।। yas tu śrī-kṛṣṇa-caitanyasyājñayā sva-gṛhaṃ hareḥ । tyaktvā svargopamaṃ sadya prayāge taṃ dadarśa ha ।। taṃ dṛṣṭvā parama-prītaḥ śrī-śacīnandano hariḥ ।
snehāt taṃ śikṣayāmāsa bhakti-siddhānta-mādhurīm ।। kṛṣṇa-tattvaṃ bhakti-tattvaṃ rasa-tattvaṃ pṛthak pṛthak । sañcārya śaktiṃ svāṃ tasmin kṛpayā karuṇā-nidhiḥ ।। punas taṃ kathayāmāsa gaccha tvaṃ vṛndikā-vanam ।
sevāṃ prākāśayas tatra śrī-govindasya mohinīm ।। svayaṃ bagavatas tasya mauna-mudrā-dharasya tu । darśanāder janādīnāṃ prema-bhaktir bhaviṣyati ।। lupta-tīrtha-prakaṭanaṃ bhakti-śāstrasya tat tathā ।
akiñcanānāṃ bhaktānāṃ pālanaṃ sarvathāpi ca ।। mahāprabhor vacaḥ śrutvā śrī-rūpo virahāturaḥ । patitvā daṇḍavad bhūmau nanāma ca punaḥ punaḥ ।। prabhor ājñā-pālanārthaṃ gatvā vṛndāvanāntare ।
na dṛṣṭvā śrī-vapus tatra cintitaḥ svāntare sudhīḥ ।। vraja-vāsi-janānāṃ tu gṛheṣu ca vane vane । grāme grāme na dṛṣṭvā tu roditaś cintito budhaiḥ ।। ekadā vasatas tasya yamunāyās taṭe śucau ।
vrajavāsi-janākāraḥ sundara kaścid āgataḥ ।। taṃ dṛṣṭvā kathitaṃ tena he yate duḥkhito nu kim । tac chrutvā vacanaṃ tasya sneha-karṣita-mānasaḥ ।। prema-gambhīrayā vācā dūrīkṛta-manaḥ-klamaḥ ।
kathayāmāsa taṃ sarvaṃ nideśaṃ śrī-mahāprabhoḥ ।। sa śrutvā sarva-vṛttāntam āgaccheti dhruvann amum । gumāṭilā iti khyāte tatra nītvābravīt punaḥ ।। atra kācid gavāṃ śreṣṭhā pūrvāhne samupāgatā ।
dugdha-śrāvaṃ vikurvāṇāpy ahany ahani yāti bhoḥ ।। sva-manasi vimṛśyaitad ucitaṃ kuru yāmy aham । śrī-rūpas tad-vacaḥ śrutvā rūpaṃ dṛṣṭvā ca mūrcchitaḥ ।। punaḥ kṣaṇāntare dhīraḥ dhairyaṃ dhṛtvopacintayan ।
jñāta-sarva-rahasyo'pi lokānukṛta-ceṣṭitaḥ ।। vraja-vāsi-janān āha śrī-govindo'tra vidyate । etac chrutvā tu te sarve prema-sambhinna-cetasaḥ ।। militvā bāla-vṛddhaiś ca tāṃ bhūmiṃ samaśodhayat ।
yoga-pīṭhasya madhyasthaṃ paśyan taṃ kṛṣṇam īśvaram ।। sākṣād vrajendra-tanayaṃ koṭi-manmatha-mohanam । rurudhus tāṃ dharāṃ yatnād rāmasyājñānusārataḥ ।। brahma-kuṇḍa-taṭopāntād vṛndā-devī prakāśitā ।
prabhor ājñā-balenāpi śrī-rūpeṇa kṛpābdhinā । gurau me hari-dāsākhye śrī-śrī-sevā samarpitā ।। śrīmad-rūpa-pada-dvandve hṛdi me sphuratāṃ sadā । rāgānugādhikārī syād yat kṛpālava-mātrataḥ ।।
śrī-rūpa-mañjarī kuryād atulāṃ karuṇāṃ mayi । vṛṣabhānu-sutā-pāda-padma-prāptir yayā bhavet ।। svarūpo haridāsaś ca rūpādyo raghunāthakaḥ । rūpaḥ sanātanaḥ śrīmān janma-janmani me gatiḥ ।।
tatra akhila-bhagavad-dhāmasu mukhyatama-brahmādi-vandya-lakṣmyādy-aprāpya- śruty-ādy-anveṣaṇīya-śrīmad-rādhā-govinda-caraṇaika-nilaya-śrīmad-vraja- maṇḍalācāryaḥ śrī-rūpa eva śrī-rādhikāyāḥ priya-narma-sakhī-vargeṣu śrī-rūpa- rati-mañjary-ādiṣu mukhyā śrī-rūpa-mañjarī । asyā evānugatye śrī-rādhā-prāṇa- bandhoś caraṇa-kamalayoḥ keśa-śeṣādy-agamyā iti yā prema-sevā saiva syāt । atra pramāṇāni śrī-raghunātha-dāsa-gosvāmi-pādānāṃ manaḥ-śikṣāyām- girā gāyaty uccaiḥ samadhigata-sarvārthayati yaḥ । jano rādhā-kṛṣṇātula-bhajana-ratnaṃ sa labhate ।। śrīmac-caitanya-rūpas te prītyai guṇavato'khilam ।
bhūyād idaṃ yad ādeśa-balenaiva vilikhyate ।। bhagavad-bhakti-śāstrāṇām ahaṃ sārasya saṅgrahaḥ । anubhūtasya caitanya-deve tat-priya-rūpataḥ ।। namaś caitanya-devāya sva-nāmāmṛta-sevine ।
yad rūpāśrayaṇād yasya bheje bhakti-mayaṃ janaḥ ।। svayaṃ pravartitaiḥ kṛtsnair mamaital likhana-śramaiḥ । śrīmac-caitanya-rūpo'sau bhagavān prīyatāṃ sadā ।। asya ṭīkā-śrīmān caitanyaś caitanya-saṃjñayā prasiddhaḥ śrī-śacīnandanas tat- svarūpas tan-mūrtir vā bhagavān śrī-kṛṣṇa-devaḥ । pakṣe śrīmān caitanyasya tasyaiva priya-sevako rūpas tat-saṃjñako vaiṣṇava-varaḥ । tataś ca bhagavān iti ।
āyatiṃ niyatiṃ caiva bhūtānām āgatiṃ gatim । vetti vidyām avidyāṃ ca sa vāco bhagavān iti ।। ity abhiprāyeṇeti dik । yathā bhrātṛ-sambandhe śrī-kṛṣṇa-līlāyāṃ kṛṣṇa-baladevau ca gaura-līlāyāṃ caitanya-nityānandau ca virājataḥ, tat-tat-parikaratve tat-tad-anusāreṇa rūpa- sanātanau prasiddhāv eva । yadyapi teṣāṃ madhye bhedaḥ ko'pi nāsti, tathāpi līlā- śakty-anusāreṇa śrī-kṛṣṇa-caitanya-rūpa-pādānāṃ mukhyaṃ matam idaṃ jñeyam । tathā hi caitanya-caritāmṛte śrī-mahāprabhor ājñā- tau santoṣayatā santau śrīla-rūpa-sanātanau । dākṣiṇātyena bhaṭṭena pnuar etad vivicyate ।।
gurau mantre nāmni prabhu-vara-śacī-garbhaja-pade svarūpe śrī-rūpe gaṇa-yuji tadīya-prathamaje । ity ādi । tathā hi, śrī-sandarbha-śeṣe-śrī-śrī-bhagavat-kṛṣṇa-caitanya-deva-caraṇānucara- viśva-vaiṣṇava-rāja-sabhājana-bhājana-śrī-rūpa-sanātanety ādi । hā rādhe kva nu kṛṣṇa kva lalite kva tvaṃ viśākhe'si hā hā caitanya-mahāprabho kva nu bhavān hā śrī-svarūpa kva vā । hā śrī-rūpa-sanātanety anudinam ity ādi । lupteti tāṃ khyāpayituṃ viśiṣya ।
tatraiva rūpaṃ ca sanātanaṃ ca ।। gehādhyāsād rasa iva paro mūrta evāpy amūrtaḥ । taṃ śrī-rūpaṃ samam anupamenānujagrāha devaḥ ।। prema-svarūpe sahajābhirūpe ।
tatāna rūpe svavilāsa-rūpe ।। tāra madhye śrī-rūpera śakti-sañcāraṇa । viṃśati-paricchede sanātanera milana ।। tathāhaṃ sā rādhā tad idam ubhayoḥ saṅgama-sukham ।
mano me kālindī-pulina-vipināya spṛhayati ।। mūḍha mora hṛdaya tumi jānilā kemane eta buli rūpe kailā premāliṅgane sei śloka prabhu la-iyā svarūpe dekhāilā rūpera parīkṣā lāgi tāhāre puchilā mora antara vārtā rūpa jānila kemane svarūpa kahe tumi kṛpā kariyācha āpane anyathā e artha kāro nāhi haya jñāna tumi pūrve kṛpā kariyācha kari anumāne prabhu kahe mohe ihoṅ prayāge mililā yogya-pātra jāni ihāṅya mora kṛpā hailā tabe śakti sañcāriyā kailuṅ upadeśa tumiha kahiya ihāra rasera viśeṣa svarūpa kahe yabe ei śloka dekhila tumi kṛpā kariyācha tavahiṅ jānila ity ādi । nija-caraṇa-saroja-prānta-deśaṃ ninīya । tam iha mahita-rūpaṃ kṛṣṇa-rūpaṃ niṣeve ।।
gopīnāṃ paramānanda āsīd govinda-darśane iti ṭīkāyām-bhāva-prema-sneha- praṇaya-māna-rāgānurāga-mahābhāvākhyatayā saptama-kakṣām ārūḍhāyā rateḥ prapākaḥ śrīmad-anuja-varair viracitojjvala-nīlam anāvalokanīyaḥ । tatraiva kṛtvā tāvantam ātmānaṃ yāvatīr gopa-yoṣitaḥ iti ṭīkāyāṃ etac ca śrī- lalita-mādhavādau mad-anuja-varaiḥ spaṣṭaṃ likhitam । ṭippaṇī ca-so'sau krama- janmato'nujaḥ paramārthato varaḥ । tathā hi manuḥ- janmadaḥ brahma-dātā ca garīyān brahma-daḥ pitā । janmadaś ca guruḥ prokto brahmadaḥ paramo guruḥ । parātpara-gurus tasmāt parameṣṭhī tataḥ param ।। ity ādi । nandasya śiṣyo bhagavat-priyasya ।
santoṣayan rūpa-sanātanau ca ।। na rādhāṃ na ca kṛṣṇaṃ vā na gaurāṅgam ahaṃ bhaje । śrīmad-rūpa-padāmbhoje dhūlir bhūyāṃ bhave bhave ।। śrī-nandātmaja-sevane'tirasikāś caitanya-pādāśritāḥ ।
śrī-gopāla-sanātana-prabhṛtayo hṛṣyanti cāsyājñayā ।। saṃskāra-pañcakair yukto'nya-devān na pūjayet । jñāna-karmādi-rahitaḥ sa hi rūpānugaḥ sudhīḥ ।। gāyatrī-mantro rādhāyāṃ mantraḥ kṛṣṇasya tat-param ।
mahāprabhor mantra-varo hari-nāma tathaiva ca । mānasī vara-sevā ca pañca-saṃskāra-saṃjñakaḥ ।। śrī-lokanātho raghunātha-bhaṭṭaḥ । sevā-parāḥ śrīla-sanātanādyāḥ ।।
śrī-sanātana-pādābja-dvandvaṃ vande muhur muhuḥ । yat prasāda-lavenāpi kṛṣṇe bhakti-raso bhavet ।। nāmākṛṣṭa-rasajñaḥ śīlenoddīpayan sadānandam । nija-rūpotsava-dāyī sanātanātmā prabhur jayati ।।
viśrāma-mandiratyā tasya sanātana-tanor mad-īśasya । bhakti-rasāmṛta-sindhur bhavatu sadāyam pramodāya ।। govinda-pāda-sarvasvaṃ vande gopāla-bhaṭṭakam । śrīmad-rūpājñayā yena pṛthak sevā prakāśitā ।।
śrī-rādhā-ramaṇo devaḥ sevāyā viṣayo mataḥ । kṛtinā śrīla-rūpeṇa so'yaṃ yo'sau vinirmitaḥ ।। ājñāyāḥ kāraṇaṃ prāmāṇika-mukhāc chrutam । tat tu prasiddham eva । śrīmat-prabodhānandasya bhrātuṣputraṃ kṛpālayam ।
śrīmad-gopāla-bhaṭṭaṃ taṃ naumi śrī-vraja-vāsinam ।। śrī-rūpa-caraṇa-dvandva-rāginaṃ vraja-vāsinam । śrī-jīvaṃ satataṃ vande mandeṣv ānanda-dāyinam ।। rādhā-dāmodaro devaḥ śrī-rūpa-kara-nirmitaḥ ।
jīva-gosvāmine dattaḥ śrī-rūpeṇa kṛpābdhinā ।। śrīmad-bhūgarbha-gosvāmi-pādā iha jayanti hi । lokanāthena sva-bhrātuṣputreṇa vraja-maṇḍale ।। śrīmad-rūpa-priyaṃ śrīla-raghunāthākhya-bhaṭṭakam ।
yena vaṃśī-kuṇḍalaṃ ca śrī-govinde samarpitam ।। rūpādvaita-tanuṃ vande dāsa-gosvāminaṃ varam । yat prāṇārbuda-sarvasvaṃ śrī-govinda-pada-dvayam ।। vande śrī-paramānandaṃ bhaṭṭācāryaṃ rasāśrayam ।
rāmabhadraṃ tathā vāṇīvilāsaṃ copadeśakam ।। vṛndāvana-priyān vande śrī-govinda-padāśritān । śrīmat-kāśīśvaraṃ loka-nāthaṃ śrī-kṛṣṇa-dāsakam ।। iti śrī-vaiṣṇava-toṣaṇyām śrī-caitanya-priyatamaḥ śrīmad-rādhā-gadādharaḥ ।
tat-parivāra-rūpasya śrī-govinda-prasevanam ।। tayoḥ sat-prema-sat-pātraṃ śrī-rūpaḥ karuṇāmbudhiḥ । tat-pāda-kamala-dvandve ratir me syād vraje sadā ।। śrīmad-gaurī-dāsa-nāmā paṇḍitaḥ pārṣado hareḥ ।
caitanyasya praṇayavān paṇḍite śrī-gadādhare ।। ataḥ śrī-hṛdayānanda-caitanyaṃ tasya sevakam । yācitvā tu svayaṃ ninye tat-sauhārda-prakāśayan ।। svasya sevādhikāraṃ taṃ dattavān karuṇāmbudhiḥ ।
yaṃ śrīmad-gaurīdāsaṃ śrī-subalaṃ pravadanti hi ।। añjanam uraso mahendra-maṇi-dāma । akhila-maṇḍanaṃ harir jayati ।। mauktikottama-kathā pracāritā ।
saṅgatir bhavatu me bhave bhave ।। śrī-karṇapūra-gosvāminām-iha vilasati rādhā-kṛṣṇa-kuṇḍādhikārī ity ādi । śrī-premi-kṛṣṇa-dāsākhyam anantaṃ paramaṃ gurum । yat-kṛpā-lava-mātreṇa śrī-govinde matir bhavet ।।
prabhor ājñā-balenāpi śrī-rūpeṇa kṛpābdhinā । gurau me hari-dāsākhye śrī-śrī-sevā samarpitā ।। yat-sevāyā vaśaḥ śrīmad-govindo nanda-nandanaḥ । payasā saṃyutaṃ bhaktaṃ yācate karuṇāmbudhiḥ ।।
kiṃ cāsmin kadācid vasanta-vāsarāvasare rātrau rāsa-maṇḍale bhramati sati saṃcāriṇyāḥ śrī-vṛṣabhānu-sutāyā āścarya-rūpaṃ dṛṣṭvā tamālasya mūle mūrcchitavān iti prasiddhiḥ । tayoś ca dāsaḥ kila ko'pi nāmnā । mati-praveśāya karoti yatnam ।। śrīmān pratāpī govinda-pāda-bhakti-parāyaṇaḥ ।
bhaktaś caitanya-pādābje māna-siṃho narādhipaḥ ।। pratāparudras tv aiśvarya-sevā-lagna-manā hareḥ । ayaṃ mādhurya-sevāyāṃ lobhākrānta-manā nṛpaḥ ।। mahā-mandira-nirmāṇaṃ kāritaṃ yena yatnataḥ ।
adyāpi nṛpa-tad-vaṃśyāḥ prabhu-bhakti-parāyaṇāḥ ।। śrī-rūpa-rati-mañjaryor aṅghri-sevaika-gṛdhnunā । asaṅkhyenāpi januṣā vraje vāso'stu me'niśam ।। śrī-rūpa-mañjarī khyātā yāsīd vṛndāvane purā ।
sādya rūpākhya-gosvāmī bhūtvā prakaṛatām iyāt ।। yā rūpa-mañjarī-preṣṭhā purāsīd rati-mañjarī । sādya gaurābhinna-tanuḥ sarvārādhyaḥ sanātanaḥ । taṃ śrī-lavaṅga-mañjarīty abravīt kaścana paṇḍitaḥ ।
anaṅga-mañjarī yāsīt sādya gopāla-bhaṭṭakaḥ । bhaṭṭa-gosvāminaṃ kecit āhuḥ śrī-guṇa-mañjarī ।। raghunāthākhyako bhaṭṭaḥ purā yā rāga-mañjarī । kṛta-śrī-rādhikā-kuṇḍa-kuṭīra-vasateḥ prabhoḥ ।।
dāsa-raghunāthasya pārvākhyā rasa-mañjarī । bhūgarbha-ṭhakkurasyāsīt pārvākhyā prema-mañjarī। lokanāthākhya-gosvāmī śrī-līlā-mañjarī purā ।। śivānanda-cakravartī lavaṅga-mañjarī purā ।।
kalāvatī rasollāsā guṇatuṅgā vrajasthitāḥ । śrī-viśākhā-kṛtaṃ gītaṃ gāyanti smādyatā matāḥ ।। govinda-mādhavānanda-vāsudevā yathākramam । rāga-lekhā kalākelau rādhā-dāsyau purā sthite ।।
etāḥ khalu pūrvāparair dehair abhinnāḥ śrī-vṛṣabhānujāyāḥ priya-narma-sakhyo'pi pāda-mardana-payodānābhisārādikaṃ paricārikā iva kurvanti yathā stavāvalyāṃ -svābhilaṣita-paricaraṇa-viśeṣa-lābhāya raṅgaṇa-vallī-raṅgaṇa- mālā-prabhṛtayaḥ । etāḥ parama-praṇayi-sakhyo'pi paricārikā iva vyavaharanti । talpa-prāntād upādāya kañculīṃ rūpa-mañjarī । priya-narma-sakhī sakhyai nirgatya nibhṛtaṃ dadau ।। yat tu śrī-gaṇoddeśa-dīpikādau dāsītvenoktam asti । tat tu svayaṃ grantha-kṛtatvād dainyenoktiḥ smaraṇa-maṅgala-daśa-ślokī-vaiṣṇava-raṅga-bhāṣye dhṛtā । śrī- govinda-līlāmṛte varṇanaṃ yathā -
śrī-rūpa-rati-mañjaryau pāda-saṃvāhanaṃ tayoḥ । cakratuś cāparā dhanyā vyajanais tāv avījayan ।। kṣaṇaṃ tau paricaryetthaṃ nirgatāḥ keli-mandirāt । sakhyas tāḥ suṣupuḥ sve sve kalpa-vṛkṣa-latālaye ।।
śrī-rūpa-mañjarī-mukhyāḥ sevā-para-sakhī-janāḥ । tal-līlā-mandira-bahiḥ kuṭṭime śiśyire sukham ।। tasyāḥ prāṇādhika-priyatayā viśrutānaṅga-pūrvā । tat-pādābje spṛhayatitarāṃ mañjarī rāsa-pūrvā ।।
śrī-rūpa-mañjarī tasyā anugānaṅga-mañjarī । haripriyāś ca tāḥ santu rāsa-mañjarikā hṛdi ।। vyakta-rāga-vartma-ratna-dāna-vijña-vallabhā । mām urīkarotu nityadeha rūpa-mañjarī ।।
śaśvad-unnacittatā-nisarga-visphurad-dayā । mām urīkarotu nityadeha rūpa-mañjarī ।। nitya-tat-tad-ānukūlya-kṛtya ucchalan-manāḥ । mām urīkarotu nityadeha rūpa-mañjarī ।।
rāga-mārga-pāntha-sādhu-maṇḍalaika-jīvanam । mām urīkarotu nityadeha rūpa-mañjarī ।। svānurāga-rañjita-vrajendra-sūnu-hṛṇ-maṇiḥ । mām urīkarotu nityadeha rūpa-mañjarī ।।
tan-nijeṣṭa-dāna-kāma-nitya-viklavan-manāḥ । mām urīkarotu nityadeha rūpa-mañjarī ।। sarvadā tathāpi loka-rītim etya lajjitā । mām urīkarotu nityadeha rūpa-mañjarī ।।
tuṣṭa-sakhya-vairi-gopikābhir ātta-sampadā । mām urīkarotu nityadeha rūpa-mañjarī ।। yaḥ paṭhed idaṃ nijārtha-sāravit sad-aṣṭakam । dīyate'tra svāṅghri-padma-sevane'sya yogyatā ।।
matād bahiṣkṛtā ye ca śrī-rūpasya kṛpāmbudheḥ । teṣu saṅgo na kartavyo rāgādhva-pathikaiḥ khalu ।। teṣām annaṃ phalaṃ mūlam anya-dānādikaṃ ca yat । nāśitavyaṃ na pātavyaṃ prāṇaiḥ kaṇṭha-gatair api ।।
niṣṭhābhāvāt svādhikāre itare'pi ca kevalāt । yeṣāṃ kāpi gatir nāsti śrī-bhāgavata-tatpare ।। rūpaṃ ca saṃsmara manaḥ karuṇā-svarūpam । tasyādvitīya-sutanuṃ raghunātha-dāsam ।।
yadi janma hy anekaṃ syāt śrī-rūpa-caraṇāśayā । tac ca svīkṛtam asmābhir nānyat śīghram ihāpi ca ।। śrī-rūpānaṅga-mañjaryoḥ kṛpā-pūrṇā hari-priyā । mamānanya-gateḥ svānte kṛpayā sphuratāṃ sadā ।।
iti śrī-govinda-deva-sevādhipati-śrī-haridāsa-gosvāmi-caraṇānujīvi- rādhākṛṣṇadāsodīritā sādhana-dīpikā ity aṣṭa-kakṣā ।। atha mukhyaṃ tattvaṃ nirūpyate । śrī-bhāgavate - vadanti tat tattva-vidas tattvaṃ yaj jñānam advayam । brahmeti paramātmeti bhagavān iti śabdyate ।।
atra tat-tattva-trayeṣu bhagavān eva mukhyaḥ । bhagavān svayaṃ bhagavān । sa tu śrī-kṛṣṇo vrajendra-nandano govinda eva । tatra pramāṇam- īśvaraḥ paramaḥ kṛṣṇaḥ saccidānanda-vigrahaḥ । anādir ādir govindaḥ sarva-kāraṇa-kāraṇam ।। koṭiṣv aśeṣa-vasudhādi vibhūti-bhinnam ।
govindam ādi-puruṣaṃ tam ahaṃ bhajāmi ।। tatra bhagavad-gītā brahmaṇo hi pratiṣṭhāham ity ādi । prādeśa-mātraṃ puruṣaṃ vasantam । gadā-dharaṃ dhāraṇayā smaranti ।।
kṛṣṇa-brahmaṇor aikyam kiraṇārokopamājuṣoḥ ity ādeḥ । atas tat- tattva-trayeṣu parama-tattva-rūpasya svayaṃ-bhagavato mukhyatvaṃ dṛśyate । tasmād yoga-trayeṣu bhakti-yoga eva mukhyaḥ । sa tu anyābhilāṣitā-śūnyam ity ādua uttamatvena gṛhītaḥ । yathā śrī-bhāgavate - prāyeṇa bhakti-yogena sat-saṅgena vinoddhava । nopāyo vidyate samyak prāyaṇaṃ hi satām aham ।। ity ādeḥ । sā bhaktiḥ sādhanaṃ bhāvaḥ premā ceti tridhoditā । vaidhī rāgānugā ceti sā dvidhā sādhanābhidhā ।।
rāga-bandhena kenāpi taṃ bhajanto vrajanty amī । aṅghri-padma-sudhāḥ prema-rūpās tasya priyā janāḥ ।। vaiśiṣṭyaṃ pātra-vaiśiṣṭyād ratir eṣopagacchati । iti virājantīm abhivyaktāṃ vraja-vāsī janādiṣu ।
rāgātmikām anusṛtā yā sā rāgānugocyate ।। iti pūrvaṃ vicāritam asti । śrībhāgavate ca - aho bhāgyam aho bhāgyaṃ nanda-gopa-vrajaukasām । yan-mitraṃ paramānandaṃ pūrṇaṃ brahma sanātanam ।।
atha rāgānugā sā dvidhā sambandhānugā kāmānugā ca । tatra kāmānugā mukhyā । sā dvidhā sambhogecchāmayī tat-tad-bhāvecchāmayī ca । keli-tātparyavaty eva sambhogecchā-mayī bhavet । tad-bhāvecchātmikā tāsām bhāva-mādhurya-kāmitā ।। tatrādhikārī- śrī-mūrter mādhurīṃ prekṣya tat-tal-līlāṃ niśamya vā । tad-bhāvākāṇkṣiṇo ye syus teṣu sādhanatānayoḥ ।
matto'sya sukhaṃ bh ād iti sambhogecchāmayī । matto'nayoḥ sukhaṃ bhūyād iti tat- tad-bhāvecchāmayīti dvayor bhedaḥ । yathā śrī-bhāgavate lāvaṇya-sāram asamordhvam ananya-siddham । ekānta-dhāma yaśasaḥ śriya aiśvarasya ।। trailokye pṛthivī dhanyā yatra vṛndāvanaṃ purī ।
tatrāpi gopikāḥ pārtha tatra rādhābhidhā mama ।। śrī-bhakti-rasāmṛta-sindhau ca-yathottaram asau ity ādi, ity uddhavādayo'py etaṃ vāñchati bhagavat-priyāḥ । iti । tad yathā - vṛndāvane kim api gulma-latauṣadhīnām । bhejur mukunda-padavīṃ śrutibhir vimṛgyām ।।
tad bhūri-bhāgyam iha janma kim apy aṭavyāṃ yad gokule'pi katamāṅghri-rajo'bhiṣekam । ity ādi । ato vraja-vāsi-janādiṣu virājamānāyā rāgātmikāyā mukhyatvena rāgānugāyā mukhyatvam । tad-anusāratvāt । asyām eva rāgānugāyāṃ gṛhasthodāsīna- bhedenādhikāriṇo dvividhā dṛśyante । tatra udāsīnā mukhyāḥ । tad yathā śrī- nārada-vākye - tat sādhu manye'sura-varya dehināṃ sadā samudvigna-dhiyām asad-grahāt । hitvātma-pātaṃ gṛham andha-kūpaṃ vanaṃ gato yad dharim āśrayeta ।। ity ādi । kiṃ vāsanaṃ te garuḍāsanāya kiṃ bhūṣaṇaṃ kaustubha-bhūṣaṇāya । lakṣmī-kalatrāya kim asti deyaṃ vāgīśa kiṃ te vacanīyam āste ।। ity ādeḥ ।
yasya vāsaḥ purāṇādau khyātaḥ sthāna-catuṣṭaye । vraje madhupure dvāra-vatyāṃ goloka eva ca ।। vrajeśāder aṃśa-bhūtā ye droṇādyā avātaran । kṛṣṇas tān eva vaikuṇṭhe prāhiṇod iti sāmpratam ।।
preṣṭhebhyo'pi priayatamair janair gokula-vāsibhiḥ । vṛndāraṇye sadaivāsau vihāraṃ kurute hariḥ ।। bṛhad-gaṇoddeśa-dīpikāyām -sarvā evākhilaṃ karma jānante ity ādeḥ । tathā hi laghu-bhāgavatāmṛte -yat tu goloka-nāma syāt tac ca gokula-vaibhavam iti । tathāpi stava-mālāyāṃ ca-vaikuṇṭhaṃ yaḥ suṣṭhu sandarśya ity ādi । śrī-kṛṣṇa-sandarbhe śrī-vṛndāvane śrī-goloka-darśanaṃ tu tasyaivāparicchinnasya golokākhya-vṛndāvanāprakaṭa-prakāśa-viśeṣaḥ paryavasyatīti māhātmyāvalambanena bhajatāṃ sphuratīti jñeyam । tat tu na kevalam upāsanā-sthānam evedaṃ prāpti-sthānam idam eva ।
tatropāsakāś caturvidhāḥ-kevalaiśvaryānubhavinaḥ, mādhurya- miśraiśvaryānubhavinaḥ, aiśvarya-miśra-mādhuryānubhavinaḥ, kevala- mādhuryānubhavinaś ca । tatra kevalaiśvaryānubhavināṃ sthānaṃ vaikuṇṭhaṃ mādhurya-miśraiśvaryānubhavināṃ mahā-vaikuṇṭha-para-vyoma-golokam । aiśvarya-miśra-mādhuryānubhavināṃ pura-dvayam । kevala-mādhuryānubhavināṃ tu śrī-vṛndāvanam - riraṃsāṃ suṣṭhu kurvan yo vidhi-mārgeṇa sevate । kevalenaiva sa tadā mahiṣītvam iyāt pure ।। kiṃ ca svakīyā-parakīyayor madhye parakīyāyām eva mukhyo raso jāyate iti pūrvaṃ vicārito'sti । ato ratis tridhā-sādhāraṇī samañjasā samarthā ca । tatra sādhāraṇī sambhogecchā-nidānā kubjādiṣu । samañjasā tu patnībhāvābhimāna- mayī kvacid bhedita-sambhogecchā-sāndrā rukimṇy-ādiṣu । samarthā khalu sva- svarūpa-jātā śrī-kṛṣṇa-sukha-svarūpā sāndratamā śrī-rādhikādiṣu । yathā -
sva-svarūpāt tadīyād vā jātā yat-kiṃcid-anvayāt । samarthā sarva-vismāri-gandhā sāndratamā matā ।। kiṃ ca mantra-mayī svārasikyor madhye svārasikī śreṣṭhā । svārasikī cātra śrī- rādhā-prāṇa-bandhor ity atra māsayām api sevāyāṃ sad-bhāvāt । ataeva gītāyāṃ - abhyāse'py asamartho'si matkarmaparamo bhava ।
madartham api karmāṇi kurvan siddhim avāpsyasi ।। abhyāso nāma mano-yogo mat-karma śravaṇa-kīrtanādi । evam ekāntināṃ prāyaḥ kīrtanaṃ smaraṇaṃ prabhoḥ । kurvatāṃ parama-prītyā ity ādi । sad-dharma-śāsako nityaṃ sadācāra-niyojakaḥ ।
sampradāyī kṛpā-pūrṇo virāgī gurur ucyate ।। ṭīkā-virāgī viśiṣṭa-rāgavān । tasmād doṣa-dṛṣṭyā viṣaya-parityāgaḥ sutarāṃ labhyate । viṣayāviṣṭa-cittānāṃ viṣṇv-āveśaḥ sudūrataḥ । vāruṇī-dig-gataṃ vastu vrajann aindrīṃ kim āpnuyāt ।।[endnote]
gṛhārambho hi duḥkhāya na sukhāya kadācana । iti ca । sadā samudvigna-dhyām asad-grahāt । vanaṃ gato yad dharim āśrayeta ।। tvaṃ tu sarvaṃ parityajya snehaṃ sva-jana-bandhuṣu ।
mayy āveśya manaḥ samyak sama-dṛg vicarasva gām ।। tyaktvā sva-dharmaṃ caraṇāmbujaṃ harer bhajann apakvo'tha patet tato yadi । yatra kva vābhadram abhūd amuṣya kiṃ ko vārtha āpto'bhajatāṃ sva-dharmataḥ ।। iti । - sarva-dharmān parityajya mām ekaṃ śaraṇaṃ vraja । api cet sudurācāro bhajate mām ananya-bhāk ।
sādhur eva sa mantavyaḥ samyag vyavasito hi saḥ ।। ananyāś cintayanto māṃ ye janāḥ paryupāsate । teṣāṃ nityābhiyuktānāṃ yoga-kṣemaṃ vahāmy aham ।। ity ādeḥ bahuśaḥ ।
na patiṃ kāmayet kañcid brahmacarya-sthitā sadā । tam-eva mūrtiṃ dhyāyantī candrakantir-varānanā ।। smaraṇaṃ kīrtanaṃ keliḥ prekṣaṇaṃ guhya-bhāṣaṇam । saṅkalpo'dhyavasāyaś ca kriyā-nirvṛtir eva ca ।।
etan-maithunam aṣṭāṅgaṃ pravadanti manīṣiṇaḥ । viparītaṃ brahmacaryam etad evāṣṭa-lakṣaṇam ।। ity ādi । ye tu bhagavat-parikarāṇāṃ viṣayā dṛśyante । te tu siddhānāṃ teṣāṃ bhava- bandhanāya na bhavanti । nitya-siddhā mukundavat ity ādeḥ । kiṃ ca śrī-svāmi- caraṇaiḥ gṛha-sthitasya punar āsakti-sambhavāt ity ādeḥ । śiṣyaḥ śuddhānvayaḥ śrīmān vinītaḥ priya-darśanaḥ । satya-vāk puṇya-carito'dabhra-dhīr dambha-varjitaḥ ।।
kāma-krodha-parityāgī bhaktaś ca guru-pādayoḥ । devatā-pravaṇaḥ kāya-mano-vāgbhir divā-niśam ।। nīrujo nirjitāśeṣa-pātakaḥ śraddhyānvitaḥ । dvija-deva-pitṝṇāṃ ca nityam arcā-parāyaṇaḥ ।।
yuvā viniyatāśeṣa-karaṇaḥ karuṇālayaḥ । ity ādi-lakṣaṇair yuktaḥ śiṣyo dīkṣādhikāravān ।। ity ādi । nanv anukārya-jñānaṃ vinā katham anusaraṇa-jñānam । ity ata āha- rāgānugā-vivekārtham ādau rāgātmikocyate ।। ṭīkā-atha svarūpa-lakṣaṇa-taṭastha-lakṣaṇābhyāṃ tām evopapādayati ।
iṣṭe svārasikī rāgaḥ paramāviṣṭatā bhavet । tan-mayī yā bhaved bhaktiḥ sātra rāgātmikoditā ।। ṭīkā-iṣṭe svābhīpsita-prema-viṣaye śrī-nanda-nandane iti yāvat । svārasikī svābhāvikī paramāviṣṭatā kāyikī vācikī mānasī ceṣṭā । sā rāgo bhavet । tan- mayī tan-mātra-preritā yā bhaktiḥ sā rāgātimkoditeti yojanā । iṣṭe premamaya- gāḍha-tṛṣṇeti svarūpa-lakṣaṇam । iṣṭe svārasikī paramāviṣṭateti taṭastha- lakṣaṇam । sā kāmarūpā sambandha-rūpā ceti bhaved dvidhā ।।
yadyapi kāma-rūpāyām api sambandha-viśeṣo'sty eva, tathāpi pṛthag-upādānaṃ vaiśiṣṭyāpekṣayā । sā kāmarūpā sambhoga-tṛṣṇāṃ yā nayati svatām । yad asyāṃ kṛṣṇa-saukhyārtham eva kevalam udyamaḥ ।। sambandha-rūpā govinde pitṛtvādy-ābhimānitā ।
atropalakṣaṇatayā vṛṣṇīnāṃ vallavā matāḥ ।। atra śuddha-sambandha-rūpāyāṃ sambandhād vṛṣṇayaḥ ity atra vṛṣṇīnām upalakṣaṇatayā ye vallavāḥ prāptās ta evātra matāḥ । na tu mahima-jñāna-yuktā dvārakādi-nitya-siddha-bhaktā ity arthaḥ । tad vettum evopapādayati - yadaiśya-jñāna-śūnyatvād eṣāṃ rāge pradhānatā ।। rāgātmikāyā dvaividhyād dvidhā rāgānugā ca sā ।
kāmānugā ca sambandhānugā ceti nigadyate ।। rāgātmikāika-niṣṭhā ye vraja-vāsi-janādayaḥ । teṣāṃ bhāvāptaye lubdho bhaved atrādhikāravān ।। tat-tad-bhāvādi-mādhurye śrute dhīr yad apekṣate ।
nātra śāstraṃ na yuktiṃ ca tal-lobhotpatti-lakṣaṇaṃ ।। ṭīkā-tat-tad-bhāvādi-mādhurye śrute śrī-kṛṣṇa-bhakta-mukhāt śrī- bhāgavatādiṣu śravaṇa-dvārā yat kiñcid anubhūte sati dhīr yan-mādhuryādikam apekṣate kadā mama tad-bhāva-mādhurya-ceṣṭā mādhuryaṃ ca bhavet iti tad eva lobhotpatter lakṣaṇaṃ svarūpam । ata āśrayiṣyamāṇe gurau tad-bhāva-mādhuryam āyātam । yataḥ tasmād guruṃ prapadyeta jijñāsuḥ śreya uttamam ity ekādaśa-skandha-padya-ṭīkāyāṃ śrī-śrīdhara-svāmibhir apy uktam । anyathā nyāyato bodha-saṃcārābhāvāt । śraddhānvito yaḥ śṛṇuyād atha varṇayed vā । hṛd-rogam āśv apahinoty acireṇa dhīraḥ ।।
ṭīkāhṛd-rogaṃ kāmādikam api śīghram eva tyajati । atra sāmānyato'pi paramatva-siddhes tatrāpi parama-śreṣṭha-śrī-rādhā-saṃvalita-līlā-maya-tad- bhajanaṃ tu paramatamam eveti svataḥ sidhyati । kintu rahasya-līlā tu pauruṣa- vikāravad indriyaiḥ pitṛ-putra-dāsa-bhāvaiś ca nopāsyā svīya-bhāva-virodhāt । rahasyatvaṃ ca tasyāḥ kvacid alpāṃśena kvacit tu sarvāṃśeneti jñeyam । tatratya-bhakti-mārgā darśitāḥ । tathā hi-sva-puṃstva-bhāvanāyāṃ tu naiva rāgānugāṃ gatā śrī-daśame śruty-adhyāye striya uragendra-bhoga-bhuja-daṇḍa- viṣakta-dhiyo [bhp ] ity ādiḥ । śruta-mātro'pi yaḥ strīṇāṃ prasahyākarṣate manaḥ । na patiṃ kāmayet kañcid brahmacarya-sthitā sadā । evaṃ veda-stutau - carita-mahāmṛtābdhi-parivarta-pariśramaṇāḥ । caraṇa-saroja-haṃsa-kula-saṅga-visṛṣṭa-gṛhāḥ ।।
ṭīkā-yāni kulāni śiṣyopaśiṣyatayā teṣāṃ saṅgena visṛṣṭa-gṛhāḥ । kṛṣṇaṃ smaran janaṃ cāsya preṣṭhaṃ nija-samīhitam । tat-tat-kathā-rataś cāsau kuryād vāsaṃ vraje sadā ।। sevā sādhaka-rūpeṇa siddha-rūpeṇa cātra hi ।
tad-bhāva-lipsunā kāryā vraja-lokānusārataḥ ।। kṛṣṇa-tad-bhakta-kāruṇya-mātra-lābhaika-hetukā । puṣṭi-mārgatayā kaiścid iyaṃ rāgānugocyate ।। purāṇe śruyate pādme puṃsam api bhaved iyam ।।
purā maharṣayaḥ sarve daṇḍakāraṇya-vāsinaḥ । dṛṣṭvā rāmaṃ hariṃ tatra bhoktum aicchan suvigraham ।। te sarve strītvam āpannāḥ samudbhūtāś ca gokule । hariṃ samprāpya kāmena tato muktā bhavārṇavāt ।।
tathāpi śruyate śāstre kaścit kurupurī-sthitaḥ । nanda-sūnor adhiṣṭhānaṃ tatra putratayā bhajan । nāradasyopadeśena siddho'bhūd vṛddha-vardhakiḥ ।। ṭīkā-siddhi'bhūd iti bālavatsa-haraṇa-līlāyāṃ tat-pitṝṇām eva siddhir jñeyā । evaṃ ca sati śruit-kanyā-candrakānti-prabhṛtīnāṃ nitya-siddha-parkarānugatyābhāvāt śrī-nanda-nandanasya prakāśa-rūpasyaiva prāptir na tu tādṛśa-svarūpasya । ataeva prāmāṇikair apy uktam dhāmno'bhede'pi parikara-bhede prakāśaḥ । yathā tāsāṃ madhye dvayor dvayoḥ iti । nitya-siddhānugatānāṃ tu śrī-nanda- nandanasya tādṛśa-svarūpasyaiva prāptir ity ānugatyāpekṣāvaśyakīti bhūyān viśeṣo'stīti vibhāvanīyam ।
atha candrakānti-prabhṛtiṣu rāgānugīya-guru-caraṇāvalambanasyādṛṣṭatvād rāgānugāyām etasya kāraṇatā na sambhavati cen na । sāmānyatas tādṛśa-guru- caraṇāvalambanasya kāraṇatāyāḥ sākṣāt paramparayā svīkārāt । yatra sākṣātkāraṇatā na sambhavati tatra janmāntarīṇa-kāraṇa-kalpanam phala-balāt । ataevālaṅkārikair bālaksaya kavitāyāṃ tathaiva kalpyate । ataḥ svayam eva vakṣyate sādhanekṣāṃ vinā yasminn akasmād bhāva īkṣyate । vighna-sthagitam atrohyaṃ prāg-bhavīyaṃ susādhanaṃ ।। ataeva gopālopāsakāḥ pūrvam aprāptābhīṣṭa-siddhayaḥ ity ādikaṃ ca ।
śuddha-sattva-viśeṣātmā prema-sūryāṃśu-sāmya-bhāk । rucibhiś citta-māsṛṇya-kṛd asau bhāva ucyate ।। premṇas tu prathamāvasthā bhāva ity abhidhīyate । sāttvikāḥ svalpa-mātrāḥ syur atrāśru-pulakādayaḥ ।।
samyaṅ-masṛṇita-svānto mamatvātiśayāṅkitaḥ । bhāvaḥ sa eva sāndrātmā budhaiḥ premā nigadyate ।। ananya-mamatā viṣṇau mamatā prema-saṅgatā । bhaktir ity ucyate bhīṣma-prahlādoddhava-nāradaiḥ ।।
ādau śraddhā tataḥ sādhu-saṅgo'tha bhajana-kriyā । tato'nartha-nivṛttiḥ syāt tato niṣṭhā rucis tataḥ ।। athāsaktis tato bhāvas tataḥ premābhyudañcati । sādhakānām ayaṃ premnaḥ prādurbhāve bhavet kramaḥ ।।
athāsyāḥ keśava-rater lakṣitāyā nigadyate । sāmagrī-paripoṣena paramā rasa-rūpatā ।। vibhāvair anubhāvaiś ca sāttvikair vyabhicāribhiḥ । svādyatvaṃ hṛdi bhaktānām ānītā śravaṇādibhiḥ ।
eṣā kṛṣṇa-ratiḥ sthāyī bhāvo bhakti-raso bhavet ।। prāktany ādhunikī cāsti yasya sad-bhakti-vāsanā । eṣa bhakti-rasāsvādas tasyaiva hṛdi jāyate ।। kṛṣṇādibhir vibhāvādyair gatair anubhavādhvani ।
prauḍhānanda-camatkāra-kāṣṭhām āpadyate parām ।। tathā hi śrutiḥ-raso vai saḥ । rasaṃ hy evāyaṃ labdhvānandī bhavati iti । upapatau parakīyāyām eva rasotkarṣaḥ । ataeva ujjvala-nīlamaṇau atraiva paramotkarṣaḥ śṛṅgārasya pratiṣṭhitaḥ ।।
ṭīkā-atraiva upapatau । tathā ca bharatena - bahu vāryate khalu yatra pracchanna-kāmukatvaṃ ca । yā ca mitho durlabhatā sā manmathasya paramā ratiḥ ।। laghutvam atra yat proktaṃ tat tu prākṛta-nāyake ।
na kṛṣṇe rasa-niryāsa-svādārtham avatārini ।। punas tatraiva - kanyakāś ca paroḍhāś ca parakīyā dvidhā matāḥ । vrajeśa-vrajavāsinya etāḥ prāyeṇa viśrutāḥ । vāmatā durlabhatvaṃ ca strīṇāṃ yā ca nivāraṇā । tad eva pañca-bāṇasya manye paramam āyudham ।।
yatra niṣedha-viśeṣaḥ sudurlabhatvaṃ ca yan mṛgākṣīṇām । tatraiva nāgarāṇāṃ nirbharam āsajjate hṛdayam ।। jagau pāramahaṃsyāṃ ca saṃhitāyāṃ svayaṃ śukaḥ ।। kṛtvā tāvantam ātmānaṃ yāvatīr gopayoṣitaḥ ।
reme sa bhagavāṃs tābhir ātmārāmo'pi līlayā ।। ṭīkā-gopīnāṃ yoṣita iti tāsāṃ spaṣṭam eva parakīyatvam । tā vāryamāṇāḥ patibhiḥ pitṛbhir bhātṛ-bandhubhiḥ । yat patyapatyasuhṛdām anuvṛttir aṅga strīṇāṃ svadharma iti dharmavidā tvayoktam ।
tad yāta mā ciraṃ goṣṭhaṃ śuśrūṣadhvaṃ patīn satīḥ । krandanti vatsā bālāś ca tān pāyayata duhyata ।। bhartuḥ śuśrūṣaṇaṃ strīṇāṃ paro dharmo hy amāyayā । asvargyam ayaśasyaṃ ca kṛcchraṃ bhayāvaham ।
jugupsitaṃ ca sarvatra aupapatyaṃ kula-striyāḥ ।। sa kathaṃ dharma-setūnāṃ vaktā kartābhirakṣitā । pratīpam ācarad brahman para-dārābhimarśanam ।। tathā śrī-ekādaśe - mat-kāmā ramaṇaṃ jāram asvarūpa-vido'balāḥ ।।
padma-purāṇe ca- gopa-nārībhir aniśaṃ yatra krīḍati kaṃsahā ।। krama-dīpikāyāṃ ca- go-gopa-gopa-vanitā-nikaraiḥ paritam iti । bṛhad-gautamīya-tantre ca- atra yā gopa-patnyaś ca nivasanti mamālaye । śrī-gopāla-stave- vicitrāmbara-bhūṣābhir gopa-nārībhir āvṛtam ।। iti । bṛhad-vāmane ca- jāra-dharmeṇa susnehaṃ sarvato'dhikam uttamam । mayi samprāpya sarvo'pi kṛtakṛtyo bhaviṣyati ।। iti ।
yātābalā vrajaṃ siddhā mayemā raṃsyatha kṣapāḥ । yad uddiśya vratam idaṃ cerur āryārcanaṃ satīḥ ।। ṭīkā-bharjitāḥ kvathitā dhānāḥ prāyo bījāya phalāntarotpādanāya neśate । kintu svayaṃ bhogyatāpattyā sadya eva parama-sukhāya samarthā bhavantīty arthaḥ । ity evaṃ patitvena prema-viśeṣāsiddher upapatitvenaiva tat saṃsiddher iti bhāvaḥ । tad evāha yāteti । he abalā ity ātibālyaṃ sūcayati । ato'dhunā raty-ayogyā iti bhāvaḥ । yad vā pūrvokta-nyāyena sarvato'dhika-śaktimatya ity arthaḥ । prakāra-viśeṣeṇa mad-vaśīkāra-viśeṣāt । yataḥ siddhāḥ sampanna-kāmitvāt tad-atīta-phalā ity arthaḥ । imā nikaṭa evaiṣyac charatkālīnā iti tāsāṃ vidūravartitve'pi imā iti sannihitatayā uktiḥ sāntvanārthā । anyat samānam । yad vā, hemantasyottara-māsa-sambandhinīr āgaminīḥ kṣapāḥ mayā saha ramaṇaṃ prāpsyatha iti ।
nanu asmat-saṅkalpitaṃ tvayodvahana-sukhaṃ sidhyatu, tena rāsa-krīḍādiṣu sukhaṃ ca sampadyatām । tatrāha yad iti । yad uddiśya āryāyāś cic-chakteḥ kātyāyanyā arcanaṃ vrataṃ cerur bhavatyaḥ, tad idaṃ mayoktam aupapatyena rāsa-krīḍādi- sukham evety arthaḥ । vivāhena patitve rāsa-krīḍādi-sukha-viśeṣo na sampadyata iti bhāvaḥ । satīḥ he satya iti aupapatye'pi yūyaṃ sarvathā sādhvya eva । mad-eka- mātra-niṣṭhatvād iti bhāvaḥ । tattvato'naupapayāt vivāhitābhyo'py adhika-priyatvāt । yad vā satīr iti kṣapā-viśeṣaṇam । uttamā rāsānandāvirbhāvikāḥ śāradāḥ śītoṣṇādi-rahitā jyotsnāś cety arthaḥ । yad vā tat krīḍā-māhātmyam evāha yad yasmāt satyo lakṣmī-dharaṇādayaḥ । idaṃ rāsa-krīḍādi-sukham uddiśya āryārcana-vrataṃ cerur eva, na tu tat sukhaṃ prāpur ity arthaḥ । yad ramaṇam idaṃ vratam । anyat samānam । śrīmaj-jīva-gosvāmi-caraṇaiḥ-atha vraje prakaṭāyāṃ ca śrī-kṛṣṇasyaupapatyaṃ nityam । śrī-rādhikādīnāṃ ca parakīyātvaṃ nityam । tayoḥ svarūpeṇa dvaividhyaṃ nāsti । kintu aprākṛta-dvāpare prākṛta-dvāparasya milane svayaṃ-rūpe śrī-nanda- nandane vasudeva-nandanādiṣu prakāśeṣu militeṣu satsu līlāyāḥ prākaṭyaṃ bhavati । yathoktam ākare -
prapañca-gocaratvena sā līlā prakaṭā smṛtā । anyās tv aprakaṭā bhānti tādṛśyas tad-agocarāḥ ।। kiṃ ca śrī-kṛṣṇasyaupapatyābhāve rasotkarṣābhāvaḥ syāt । yathākare - atraiva paramotkarṣaḥ śṛṅgārasya pratiṣṭhitaḥ ।।
laghutvam atra yat proktaṃ tat tu prākṛta-nāyake । na kṛṣṇe rasa-niryāsa-svādārtham avatārini ।। mat-kāmā ramaṇaṃ jāram asvarūpa-vido abalāḥ । brahma māṃ paramaṃ prāpuḥ saṅgāc chata-sahasraśaḥ ।।
asya vyākhyā sva-daśa-ślokī-bhāṣye kṛtaiva । tatredaṃ bījam । yatraupapatye loka- viruddhaṃ dharma-viruddhaṃ ca । tatraiva laghutvam । yatra tu tad-ubhayābhāvas tatra bahu-nivāraṇādi-hetubhiḥ śṛṅgārasya paramotkarṣatā । tatra laukikaupapatye- paradārān na gacchec ca manasāpi kadācana iti śāstra-viruddhatvena pāpa- sambhavāt । dharma-viruddham ata eva nindāsambhavāt lajjākaratvena loka- viruddhatvaṃ ca । ataḥ svayaṃ śrī-kṛṣṇenāpi । asvargyam ayaśasyaṃ ca kṛcchraṃ bhayāvaham । jugupsitaṃ ca sarvatra aupapatyaṃ kula-striyāḥ ।। ity anena tasyaivāsvargyādikam uktam । śrī-vraja-devībhir api niḥsvaṃ tyajanti gaṇikā jārā bhuktvā ratāṃ striyam iti tasyaivollekhaḥ kṛtaḥ । śrī-kṛṣṇe tu śāstra-virodhābhāvena pāpāsambhavān na dharma-viruddhatvam । ataevānindyatvena lajjādy-asambhavān na loka-viruddhaṃ ca । pratyuta loke suṣṭhūpādeyatvam eveti bahu-nivāraṇādi-hetubhiḥ śṛṅgārasya paramotkarṣateti tāsāṃ parama-duḥsaha-loka-lajjānādareṇa tad-eka-prītyā pravṛtter avagamāt । tat- prīteś ca sarva-śāstra-phala-rūpatvāt । tatra -
dharma-vyatikramo dṛṣṭa īśvarāṇāṃ ca sāhasam । tejīyasāṃ na doṣāya vahneḥ sarva-bhujo yathā ।। ity ādi । vacana-prāmāṇyāt na dharma-viruddham api, yathā- ity atra yad akrūreṇa śrī-kṛṣṇasyaupapatyasyollekhaḥ kṛtaḥ । tat khalu pitṛvyatvena dāsatvena cety ubhayathā na yujyate । kintu upādeyatvenaiva । na ca prīti- viśeṣollekha eva kṛta iti vaktavyam । tad-vācaka-śabdayānupādānāt । yat khalu śrī- bhāgavatādi-purāṇeṣu nānā-jātīya-muni-rāja-sabhādiṣu tad-aupapatya- pratipādikā rāsa-līlā gīyate tat tu suṣṭhūpādeyatvenaiva, nānyathā । tāsāṃ tad- eka-sukhārtha-pravṛttis tu yat te sujāta ity ādi-śrī-bhāgavatokteḥ । tat-prīteḥ sarva- śāstra-phala-rūpatvaṃ yathā tatraiva kurvanti hi tvayi ratiṃ kuśalāḥ iti । kuśalāḥ śāstra-nipuṇāḥ iti ṭīkā ca ।
rāgollāsa-vilaṅghitārya-padavī-viśrāntayo'py uddhura- śraddhā-rajyad-arundhatī-mukha-satī-vṛndena vandyehitāḥ । āraṇyā api mādhurī-parimala-vyākṣipta-lakṣmī-śriyas tās trailokya-vilakṣaṇā dadatu vaḥ kṛṣṇasya sakhyaḥ sukham ।। iti । kanyakāś ca paroḍhāś ca parakīyā dvidhā matāḥ । pracchanna-kāmatā hy atra gokuendrasya saukhyatā ।। atra parakīyātva-viśeṣe iti । tasmāt śrī-kṛṣṇa-tad-dhāma-samaya-parikara- līlādīnāṃ sarva-laukikātītatve'pi yathā lokaval līlāyāṃ sac-cid-ānanda-maya-śrī- vigrahe mutra-purīṣotsargādikaṃ svīkriyate tathā tal-līlā-parikara-rūpābhir manvādibhiḥ pāṇi-grahaṇe ko doṣaḥ । saṅgame tu doṣa eva, sa ca nāsti । yathā
na jātu vraja-devīnāṃ patibhiḥ saha saṅgamaḥ ।। manyamānāḥ svapārśvasthān svān svān dārān vrajaukasaḥ ।। iti pārśvasthān na tu saṅgamocita-śayyā-sthānāni । tathāpi yogamāyayā vivāhocitaṃ laukika-vaidikaṃ karma kārayitvā pāṇi-grahaṇaṃ pratyāyitam । kiṃ ca gokulasya prakaṭāprakaṭa-rūpeṇa prakāśa-dvaividhya-svīkāre sati līlāyā dvaividhyaṃ syāt । tayoḥ svarūpeṇa dvaividhyasyābhāvaḥ । ataḥ śrī-rādhikādibhiḥ sārdhaṃ prakaṭa-vihāre'pi śrī-kṛṣṇasyādhokṣajatvāt tat parivāra-samaya- līlādīnāṃ tat-svarūpa-śaktivilāsatvena tat-samāna-dharmatvāc ca tasya teṣāṃ ca prapañcendriyāviṣayatvam aprākaṭyam । tataḥ svayaṃ prakāśatva-śaktyā svecchā- prakāśayā so'bhivyaktyo bhaven netre na netra-viṣayas tv ataḥ iti nirdhāraṇāt tasya teṣāṃ ca prapañcendriya-viṣayatvaṃ prākaṭyam । ataeva śrī-laghu-bhāgavatāmṛte -
yad adyāpi didṛkṣeran utkaṇṭhārtā nija-priyāḥ । tāṃ tāṃ līlāṃ tataḥ kṛṣṇo darśayet tān kṛpā-nidhiḥ ।। kair api prema-vaivaśya-bhāgbhir bhāgavatottamaiḥ । adyāpi dṛśyate kṛṣṇaḥ krīḍan vṛndāvanāntare ।।
ity atraiva vṛndāvane līlāyāḥ prapañcāgocarāyāḥ sākṣād-darśanam । aprakaṭa- vṛndāvana-sattā-pakṣe tu brhama-hrada-nītāḥ itivad atra tasya sākṣād- darśanānupapattiḥ । mahadbhir api kāmyate kim api yatra tārṇaṃ januḥ । kṛpāṃ kṛpaṇa-gāminīṃ sadasi naumi tām eva vām ।। tathā śrī-gāndharva-samprārthanāṣṭake vṛndāvane viharator iha keli-kuñje ity ādy-anupapattiḥ । evaṃ ca sati kalpa-vṛkṣādi-rūpāṇāṃ nimbādi-rūpeṇa yat pratītiḥ । tat tu pittena dūne rasane sitāpi tiktāyate itivat । nayana- doṣāt śaṅkhaṃ pītam iva paśyatītivat । prakāśaika-rūpāyāḥ sūrya-kānter ulūkeṣu tamo'bhivyañjakatā itivac ca sāparādheṣv ayogyeṣu teṣu tasya svarūpāprakāśa- prāyikatvāc ca । anena śrī-kṛṣṇasyaupapatye śrī-rādhikādīnāṃ parakīyātve kecit punar evam āhuḥ-yaḥ khalūpapatyādy-utkarṣo varṇitaḥ śrīmadbhir grantha- kṛdbhiḥ sa tu parecchayaiva na tu svābhimataḥ । tan na teṣāṃ prārthanā-virodhāt । yathā hy utkalikā-vallaryāṃ -
goṣṭhādhīśa-kumāra hanta kusuma-śreṇīṃ harantyāṃ tava । ācchindānam ihottarīyam urasas tvāṃ bhānumatyāḥ kadā ।। ity atra hi svakīyatvena tayā tayā tasya puṣpa-haraṇam । tena ca tat-tat-sakhyā । uttarīyākarṣaṇaṃ na sambhavatīti । tathā kārpaṇya-pañjikāyāṃ ca- gaveṣayantāv anyo'nyaṃ kadā vṛndāvanāntare ।
saṅgamayya yuvāṃ lapsye hāriṇaṃ pāritoṣikam ।। gurvāyattatayā kvāpi durlabhānyonya-vīkṣaṇau । mithaḥ sandeśa-sīdhubhyāṃ nandayisyāmi vāṃ kadā ।। atrāpi parasparānveṣaṇaṃ dulrabhānyo'nya-vīkṣaṇaṃ ca parakīyāyām eva sambhavatīti । evaṃ śrīman-mahāprabhoḥ paramāntaraṅga-bhakta-śrī-raghunātha- dāsa-gosvāmi-pādair yathā vilāpa-kusumāñjalyām -
śrīdāmnā kṛpaṇāṃ pratoṣya jaṭilāṃ rakṣākhya-rākā-kṣaṇe । vātsalyāj janakau vidhāsyata itaḥ kiṃ lālanāṃ me'grataḥ ।। ity ādi bahuśaḥ । kiṃ ca vraje śrī-kṛṣṇasya nava-yauvane samṛddhimān śṛṅgāro jñeyaḥ । sa ca mahābhāva-svabhāvena cira-pravāsaṃ vinā nikaṭa-pravāse'pi tat-sphūrtyā sambhavati । truṭir yugāyate tvām apaśyatām ity ādi nyāyena brahma-rātra-tativad virahe'bhūt ity ādi nyāyena śaraj-jyotsnā-rāse vidhi-rajani-rūpāpi nimiṣādi-nyāyena ca । ataeva śrīmad-ujjvaja-nīlamaṇau sampannasyodāharaṇe śrī- haṃsadūtasya padyaṃ dattam । ato vidagdha-mādhave paugaṇḍatvena bhāsamānatvaṃ darśitam । yathā duddha-muhassa vacchassa dāṇiṃ ko kkhu uvvāhā-osaro । ity ādau । nava-yauvanasyaiva sadāsthāyitvena dhyeyatvam । yathā stava-mālāyāṃ śyāmayor nava-vayaḥ-suṣamābhyām ity ādau । ataḥ śrī-kṛṣṇa-dugdha- mukhatvasya sadā sphūrtyā śrī-vrajeśvaryādibhis tasya pariṇayodyamaḥ kvāpi na kṛtaḥ । kim uta mahā-bhāva-prabhedādhirūḍha-viśeṣa-mādana-bhāva-svabhāve । sa ca taṃ vinā sambhavatīti vaktavyam । yathā śrī-ārṣa-vacanam-
vande śrī-rādhikādīnāṃ bhāva-kāṣṭhām ahaṃ param । vinā viyogaṃ sambhogaṃ yā turyam udapādayat ।। atra bhāva-kāṣṭhāṃ mādana-rūpām । mādanasya lakṣaṇam - sarva-bhāvodgamollāsī mādano'yaṃ parāt paraḥ ।
rājate hlādinī-sāro rādhāyām eva yaḥ sadā ।। na nirvaktuṃ bhavec chakyā tenāsau munināpy alam ।। sphuranti vraja-devīṣu parā bhāva-bhidāś ca yāḥ । tās tarkāygocaratyā na samyag iha varṇitāḥ ।।
ity ādeś ca cira-nikaṭa-pravāse cira pravāsa sphūrtyā samṛddhimān sambhogo bhavatīti kim āścaryam । nanu tarhi kathaṃ śrī-gosvāmi-pādaiḥ samṛddhimān sambhogo nava-vṛndāvane udāhṛtaḥ ? tat tu spaṣṭa-līlāyāṃ nandanandana-vasudeva-nandanayor ektavābhimānāt । tad yathā mat kāmā ramaṇaṃ jāram asvarūpa- vido'balāḥ । tathā gacchoddhava vrajaṃ saumya pitror naḥ prītim āvahan ity ādi । ataeva śrīmad-ujjvala-nīlamaṇau harer līlā-viśeṣasya prakaṭasyānusārataḥ । varṇitā virahāvasthā goṣṭha-vāma-bhruvām asau ।।
vṛndāraṇye viharatā sadā rāsādi-vibhramaiḥ । hariṇā vraja-devīnāṃ viraho'sti na karhicit ।। ataeva śrī-rasāmṛta-sindhau śrī-bhāgavatādi-gūḍhārthaḥ śrī-gosvāmi- pādair darśitaḥ । yathā- prokteyaṃ virahāvasthā spaṣṭa-līlānusārataḥ ।
kṛṣṇena viprayogaḥ syān na jātu vraja-vāsinām ।। kṛṣṇo'nyo yadu-sambhūto yaḥ pūrṇaḥ so'sty ataḥ param । vṛndāvanaṃ parityajya sa kvacit naiva gacchati ।। iti । spaṣṭa-lkīlā śrī-nandanandana-vasudeva-nandanayor ekātma-vyañjikāḥ । aspaṣṭa- līlā gūḍha-līlā tayor bheda-vyañjikā । ataeva śrī-nanda-yaśodādīnāṃ parikaraiḥ saha dvāravatyādi-gamanaṃ vrajeśāder aṃśabhūtā ye droṇādyā ity ādivat jñeyam । śrī-lalita-mādhave śrī-rādhā-prārthanā dhanyā kṣauṇī vilasati vṛtā māthurī mādhurībhiḥ ।
saṃvītas tvaṃ kalaya vadanollāsi-veṇur vihāram ।। kṛṣṇaḥ - priye tathāstu । ekānaṃśā-sakhi rādhe ! mātra saṃśayaṃ kṛthāḥ । yato bhavatyaḥ śrīmati gokule tatraiva vartante kintu mayaiva kāla-kṣepaṇārtham anyathā prapañcitam । tad etan manasy uanbhūyatām । kṛṣṇo'py eṣa tatra gata eva pratīyatām । gārgī -phalidaṃ me tāta-muhādo sudena ।
śrī-bhāgavate yathā śrī-nandanandana-vasudeva-nandanayor ekatva-vyañjikā spaṣṭā । tathā śrī-lalita-mādhave vindhyādāra-prasūtā-kīrtidā-prasūtayor ekatva- vyañjikā līlā spaṣṭā । yathā gūḍha-līlāyāṃ śrī-kṛṣṇo vasudeva-nandana-rūpeṇa gatas tathā śrī-rādhā satyabhāmā-rūpeṇa gatā । yathā spaṣṭa-līlāyāṃ vasudeva- nandane nanda-nandanāveśas tathā śrī-satyabhāmāyāṃ śrī-rādhāveśa iti । nanv aprakaṭa-līlāyāṃ pūrva-rāgo nāstīti prakaṭa-līlā-viśeṣo'pekṣyaḥ । prakaṭa- līlāyāṃ samṛddhimān sambhogo nāstīty aprakaṭa-līlā-viśeṣo'pekṣyaḥ । ataeva gokulasya prakaṭāprakaṭa-prakāśayoḥ svarūpeṇa dvaividhyaṃ syāt । evaṃ līlāyāś ca ? tatrāha samṛddhimān sambhogas tatra prakaṭa-līlāyāṃ na jātaś cet, tad artham aprakaṭa-līlā-viśeṣo'pekṣyaḥ । sa tatra jāta eva yathā dantavakra-vadhānantaraṃ ramya-keli-sukhenātra māsa-dvayam uvāsa ha iti । kiṃ ca svakīyāsu samañjasā ratiḥ, sā cānurāgāntāḥ । tatra jāti-bhedena samṛddhimān sambhogo rasa-niryāsatvena na kathyate । parakīyāsu samarthā ratiḥ । sā ca bhāvāntā । vaiśiṣṭyaṃ pātra-vaiśiṣṭyād ratir eṣopagacchati iti samarthā-rati-sthāyikaḥ samṛddhimān sambhogo rasa-niryāsatvena kathyate । ataeva prakaṭa-līlāyāṃ pūrva-rāga-samṛddhimantau jātau । a prakaṭa-līlā-viśeṣa- svīkāreṇa kiṃ prayojanam ? kiṃ ca jāta-prākaṭyāḥ pūrva-rāgādi-gatā līlā aprakaṭā adhunā vartante tāsāṃ punaḥ prākaṭye kiṃ punaḥ pūrvarāgādi-rūpaṃ nija-prayojanaṃ bhavati । līlāyāḥ prakaṭāyāṃ samṛddhimata āsvādanam asty eva । tad arthaṃ prakaṭa-līlā-viśeṣa ity asaṅgatir iti । kintu rasa-śāstre sambhogasya rātri-prādhānyatvāt । sa ca samṛddhimān rātrāv eva jāyate yathā nikaṭa-dūretyādi- pūrvavat । kecit tu dantavakra-vadhānantaraṃ prauḍha-yauvane[endnote] prauḍha- yauvanaṃ vicāryate । ānukramikī līlā nityā । sā ca janma karma ca me divyam ity ādeḥ । tasyāṃ śrī-nandanandanasya vayo-gaṇanaṃ śrī-vaiṣṇava-toṣaṇyām nirṇītam eva । tat tu pañcaviṃśaty-adhika-śata-varṣa-paryantam । tad-vyavasthā । vraje ekādaśa-samāḥ । tatra sāvitrya-janmābhāvena dharma-śāstra-virodhād vivāho nāsti । rāsa-krīḍā-sukha-sambhoge parakīyātvam evety arthaḥ । mathurāyāṃ caturviṃśatiḥ varṣāḥ । tatrāpi nāsti vivāhaḥ । tataḥ sambhogād anantaraṃ satyabhāmādīnāṃ । tataḥ ṣoḍaśa-sahasra-kanyānām । tataḥ putra-pautrādayo bahavo jātāḥ । tato dantavakra-vadhānantaraṃ līlāvasāne vrajāgamanam । tatrāpi keṣāṃcin mate vivāhaḥ śrī-rādhādibhiḥ sammataḥ । tad asaṅgatam । śrī-bhāgavate kutrāpy avarṇitatvāt । bandhu-vargāer niṣedhābhāvena rasotkarṣābhāvāc ca । ataeva gocāraṇādi-janya-virahābhāvas tato rāsa-dāna-mānādi-līlāder abhāvena dūtī preṣaṇāder abhāvaḥ syāt । ataeva śrī-rūpa-pādair navayauvanasya sadādheyatvena varṇitatvāt śrī-mahāprabhoḥ pārṣada-vṛndair vivāhasya kutrāpy avarṇitatvāc ca । śrī-padma-purāṇa-mate lalita-mādhave vivāha-varṇanaṃ kalpa- bhedena samādheyam ।
tasmāt sarveṣāṃ mate prakaṭāprakaṭa-līlāyāṃ parakīyaiva nityatvāt । vivāhaṃ svīkṛtya tenaiva līlāyā aparakaṭatvaṃ matvā svakīyāyā nityatvaṃ manyate । tad asaṅgatam । pūrva-hetoḥ śrī-vrajeśvarādīnāṃ śrī-kṛṣṇasya sadā dugdha- mukhatva-sphūrtyā sāvitra-janyābhāvena vivāhābhāvāt । nava-yauvana-saṃvalita- pūrṇatamatvasya śrī-rūpa-gosvāmy-ādibhiḥ sadā dhyeyatvāc ca । tat tu śrī- kṛṣṇasya mathurādi-gamanābhāvāt । sa ca kṛṣṇo'nyo yadu-sambhūtaḥ ity ādi । mathurādi-gamane tu pūrṇataratvādipātāt । nava-yauvanasya sadā dhyeyatvaṃ yathā stavamālāyāṃ - śyāmayor nava-vayaḥ-suṣamābhyāṃ gaurayor amala-kānti-yaśobhyām । kvāpi vām akhila-valgu-vataṃsau mādhurī hṛdi sadā sphuratān me ।। ity ādeś ca । asman-mate tu śrī-vasudeva-nandana-rūpeṇa mathurā-dvārakādau gatvā dantavakra-vadhānantaraṃ punar vrajam āgatya tatra tu svayaṃ-prakāśa-rūpeṇa śrī- vrajendra-nandanena līlāyāḥ prakaṭanaṃ kṛtam । tat tu trimāsyāḥ paratas tāsāṃ sākṣāt kṛṣṇena saṅgatiḥ iti jātam । asya tu prakaṭāprakaṭe jātatvaṃ pūrvam eva likhitam । tataḥ śrīmad-vrajendra-nandane pūrṇatarādi-prakāśe । na tu mathurā- dvārakādau ca । ataḥ prakaṭāprakaṭe parakīyāyāḥ sad-bhāvena nityatvāt । tat tu jayati jananivāsa ity āder vartamāna-prayogā bahavaḥ santi । ataḥ śrī-kṛṣṇa- caitanya-mahāprabhoḥ parivāreṣu śrīman-nityānandādvaitādibhiḥ śrī- bhāgavatānusāreṇa prakaṭāprakaṭe vraja-līlāyāṃ śrī-kṛṣṇasyaupapatyaṃ nityatvena svīkṛtya sva-sva-parivāre pravartitaṃ dṛśyate । teṣu ca śrī-gadādhara- svarūpa-rūpa-sanātana-bhaṭṭa-raghunātha-dāsa-karṇapūrādibhis tat-tan- matānusāreṇa tatra tatraiva parakīyātvaṃ sva-sva-grantha-gaṇe varṇayitvā pravartitaṃ dṛśyate । līlā-mātrasya nityatvāt । tat tu jayati jananivāsaḥ ity ādeḥ । tathā śrī-rāmānujācārya-madhvācārya-prabhṛtibhiś ca līlā-mātrasya nityatvaṃ sthāpyate । ato līlā-mātrasya nityatvenānukramikyā līlāyā nityatve na doṣas tasmāt prakaṭāprakaṭe parakīyāyā nityatvam ।
tat tu punaḥ paripāṭyā vicāryate । svayaṃ bhagavān śrī-vrajendra-nandanaḥ śrī- kṛṣṇa-caitanyaḥ । sa ca saptottara-caturdaśa-śata-śakābde prakaṭitaḥ । jagad- gurutvād ācāryatvam aṅgīkṛtavān । avatāre tu mukhya-kāraṇam āha - śrī-rādhāyāḥ praṇaya-mahimā kīdṛśo vānayaivā- svādyo yenādbhuta-madhurimā kīdṛśo vā madīyaḥ । saukhyaṃ cāsyā mad-anubhavataḥ kīdṛśaṃ veti lobhāt tad-bhāvāḍhyaḥ samajani śacī-garbha-sindhau harīnduḥ ।। ity ādi । gauṇa-kāraṇaṃ tu bhū-bhāra-rūpa-mahā-pāpinām asura-svabhāvaṃ dūrīkṛtya kalau mukhya-dharma-nāma-saṅkīrtana-pravartanam । tasya pramāṇaṃ anugrahāya bhaktānām ity ādi । ataeva śrī-nityānadādvaita-gadādhara-svarūpa-rūpa- sanātanādīn nija-pārṣadān prakaṭayya tad-dvāreṇa yuga-dharmaṃ pravartayitvā taiḥ saha punar aṣṭa-catvāriṃśad-varṣa-paryantaṃ prakaṭa-mukhya-kāraṇaṃ mukhya-rasāsvādanaṃ kṛtavān । āsvādanaṃ tu sarva-vedānta-sāra-śrī-bhāgavata- saṃmatam । tat tu prakaṭāprakaṭe nityatvāt । tatra ca - kṛtvā tāvantam ātmānaṃ yāvatīr gopayoṣitaḥ ।
reme sa bhagavāṃs tābhir ātmārāmo api līlayā ।। ity ādi bahuśaḥ । tasmād vrajendra-nandanasya gopa-strīṣūpapatitvaṃ tāsāṃ tu tasmin parakīyātvaṃ krama-līlāvasāne prakaṭaṃ nityam eva । yataḥ śrīman- mahāprabhuḥ śrī-kṛṣṇa-caitanyaḥ sarva-bhaktān tad evāsvādanaṃ kārayitvā svayam evāsvādanaṃ kṛtavān । tatra svayam āsvādanaṃ yathā śrī-caitanya- caritāmṛte - etad-abhāve hṛdi yasya preraṇayā pravartito'haṃ varāka-rūpo'pi iti vacanāt । śrī- mahāprabhunā nija-prākaṭyasya prayojanasya śrīmad-rūpa-gosvāmi-kṛta-śrīmad- ujjvala-nīlamaṇy-ādibhiḥ sampāditatvāt । prākaṭya-mukhya-prayojanasya hānyā śrī-mahāprabhoḥ prākaṭyam aprayojakam । tasmāt śrī-mahāprabhoḥ kṛtāsvādanasya parama-vijña-sevyatvam । yathā tatra śrī-dāsa-gosvāmi-kṛta- stavāvalyāṃ śruter gūḍhāṃ premojjvala-rasa-phalāṃ bhakti-latikām ।
śacī-sūnuḥ kiṃ me nayana-saraṇīṃ yāsyati padam ।। ataeva śrī-mahāprabhoḥ śakti-rūpaiḥ śrī-rūpa-gosvāmi-caraṇaiḥ śrīmad-ujjvala- nīlamaṇi-śrī-vidagdha-mādhava-dāna-keli-kaumudy-ādi-granthānāṃ samarthā- rati-vilāsa-rūpāṇāṃ sūtra-rūpe śrī-smaraṇa-maṅgale pratijñātam-śrī-rādhā-prāṇa- bandhoḥ iti । evaṃ laghu-bhāgavatāmṛte - prapañcāgocaratvena sā līlā prakaṭā matā ।। iti । atha prakaṭatāṃ labdhe vrajendra-vihite mahe ।
tatra prakaṭayaty eṣa līlā bālyādikā kramāt । karoti yāḥ prakāśeṣu koṭiśo'prakaṭeṣv api ।। evaṃ stava-mālā-stavāvalī-gaṇoddeśa-dīpikādiṣu prakaṭāprakaṭe vartamānāḥ parakīyā līlāḥ prārthanīyā vartante । evaṃ śrī-mahāprabhu-pārṣada-vargaiḥ kṛteṣu saṃskṛta-prākṛta-maya-grantha-nicayeṣu bahu-vidhāni pramāṇāni vartante। tatra śrī-mahāprabhu-parama-guru-śrī-mādhavendra-purī-gosvāmi-pādiaḥ śrī- śrī-bhagavat-prāpti-kāle prārthitavān- ayi dīnadayārdra nātha he, mathurānātha kadāvalokyase । hṛdayaṃ tvad-aloka-kātaraṃ dayita bhrāmyati kiṃ karomy aham ।। ity ādi ।
tat tu pārṣadāḥ śrī-kṛṣṇa-caitanyasya prakaṭāprakaṭe sabhāsu svayam āsvāditavantas teṣāṃ śiṣya-praśiṣyādayas tad-grantha-dvāreṇedānīm apy āsvādayanti - jayati jananivāsa ity ādi-vartamāna-prayogair līlā-mātrasya nityatvāt । tatra pramāṇāni yathā śrī-rāmānanda-rāya-gosvāmi-pādānāṃ jagannātha- vallabhākhyaṃ nāṭakam, śrī-svarūpa-gosvāmi-pādānāṃ karacā, śrī-gadādhara- paṇḍita-gosvāmi-pādānāṃ premāmṛta-stotrādi, śrī-narahari-ṭhakkura-pādānāṃ śrī-kṛṣṇa-bhajanāmṛtādi, śrī-vāsudeva-ghoṣa-pādānāṃ padāvaly-ādi, śrī- rāghava-paṇḍita-gosvāmi-pādānāṃ śrī-bhaktiratna-prakāśādi, śrī-viṣṇu-purī- gosvāmi-pādānāṃ bhakti-ratnāvaly-ādi, śrī-sārvabhauma-bhaṭṭācārya-pādānāṃ śrīman-mahāprabhoḥ śata-nāma-stotrādi, śrī-prabodhānanda-sarasvatī-pādānāṃ pādānāṃ śrī-vṛndāvana-śatakādi, śrī-sanātana-gosvāmi-pādānāṃ śrī-vaiṣṇava- toṣaṇy-ādi, śrī-rūpa-gosvāmi-pādānāṃ śrī-bhakti-rasāmṛta-sindhuḥ, śrī-ujjvala- nīlamaṇiḥ, śrī-vidagdha-mādhavādi, śrī-gopāla-bhaṭṭa-gosvāmi-pādānāṃ śrī- bhāgavata-sandarbha-śrī-kṛṣṇa-karṇāmṛta-ṭīkādiḥ, śrī-raghunātha-bhaṭṭa- gosvāmi-pādānāṃ tat-śiṣya-dvāreṇa śrībhāgavatādi-bhakti-śāstra-paṭhana- pāṭhanādikam, śrī-raghunātha-dāsa-gosvāmi-pādānāṃ muktā-carita-stava-mālādi, śrī-karṇapūra-gosvāmi-pādānāṃ śrī-ānanda-vṛndāvana-campū-śrī-kṛṣṇāhnika- kaumudī-śrī-gaura-gaṇoddeśa-śrī-caitanya-candrodaya-nāṭakādi, śrī- bhāgavatācārya-pādānāṃ śrī-kṛṣṇa-prema-taraṅginī, tatra śrīmad-anantācārya- pāda-śrī-nayanānanda-pādādīnāṃ padāvaly-ādi । evaṃ ca śrī-mahāprabhos tāmbūla-carvita-janma-śrī-nityānanda-prabhu-sevaka-śrī- nārāyaṇī-putra-śrī-vṛndāvana-ṭhakkura-varṇita-śrī-caitanya-bhāgavatādi । tat tu śrī-nityānanda-prabhunā sākṣāt preraṇayā likhitaṃ bhavati । tathā hi śrī-caitanya- caritāmṛte caitanya-līlāra vyāsa vṛndāvana dāsa ity ādi । evaṃ śrī-mahāprabhor mata-virodhinaḥ śrīmad-acyutānandādi vinā śrīmad- advaita-prabhu-putrāḥ śrīmad-advaitācārya-pādais tyaktāḥ । tat tu śrī-caitanya- caritāmṛtādau prasiddham । evam upamahatsu śrī-locana-dāsa-ṭhakkura-kṛta-śrī- caitanya-maṅgala-durlabha-sārādi, śrī-kṛṣṇadāsa-kavirāja-mahānubhāva-kṛta-śrī- govinda-līlāmṛta-śrī-caitanya-caritāmṛta-śrī-kṛṣṇa-karṇāmṛta-ṭīkādi । śrīnivāsācārya-kṛta-catuḥ-ślokī-ṭīkādi, śrī-narottama-dāsa-ṭhakkura-śrī- govinda-kavirāja-kṛta-padāvaly-ādayaḥ sarvatra prasiddhāḥ । evam utkala-nivāsi- śrī-śyāmānandādīnāṃ padāvalī prasiddhā । kiṃ ca śrīman-mahāprabhor mantra-sevakaḥ sākṣāt ko'pi śrī-rūpa-sanātanādīnāṃ ca । tatra śakti-sañcāra-kṛta-sevakatve pramāṇaṃ manaḥ-śikṣāyāṃ yadīccher āvāsaṃ vraja-bhuvi sa-rāgaṃ pratijanuḥ ity atraiva, sa-yūtha-śrī-rūpānuga iha bhavan gokula-vane ity ādi । śrī-bṛhad-bhāgavatāmṛta-pūrva-khaṇḍe -
namaś caitanya-devāya sva-nāmāmṛta-sevine । yad rūpāśrayaṇād yasya ity ādi । atha śrī-jīva-gosvāmi-pādaḥ śrīmad-rūpa-pādasya bhrātuṣputras tasmāt taṃ mantra-sevakaṃ kṛtavān । tasya tu śrīman-mahāprabhor darśanaṃ nāsti śrīmad- rūpādīnām aprakaṭe parakīyātvaṃ svakīyātvaṃ ca mataṃ sva-granthe likhitaṃ tena । tatra svakīyātvaṃ śrīmad-raghunātha-dāsa-prabhṛtayaḥ śrī-caitanya-pārṣadāḥ śrī-rūpādi-saṅgino'naṅgī-kṛtavantaḥ । śrī-jīva-pādasya tat tu svecchā-likhanaṃ na bhavati । kintu parecchā-likhanam । tat-pāṇḍitya-balāt likhana-paripāṭī-darśanena paṇḍita-janās tat svīkurvanti । ye ca labdha-śrī-mahāprabhu-kṛpā labdha-śrī- rūpādi-kṛpās te tu sarvathā nāṅgīkurvanti । etan-mata-pravartanaṃ tu kāla-kṛtam eva । tat tu sarvaṃ kāla-kṛtam manye ity ādi । śreyāṃsi bahu-vighnāni ity ādi ca । atas tu kecid evaṃ vadanti śrī-jīva-pādas tu bhrātuṣputra eva śiṣyaś ca । tan-mataṃ svakīyātvam eva । tasmāt brūyuḥ snigdhasya śiṣyasya guravo guhyam apy uta ity-ādi-nyāyena śrīmad-rūpa-pāda-mataṃ svakīyātvam eva । evaṃ cet śrīman- mahāprabhoḥ pārṣadeṣu viruddhaṃ jātam । śrīman-mahāprabhuṇā tu śrīmad- rūpa-sanātanau prati svakīyātvam upadiṣṭam । anyeṣu tu parakīyātvam upadiṣṭam iti gurutaraṃ viruddhaṃ syāt । śrīmad-rūpa-gosvāmi-pādānāṃ śakti- sañcāropadiṣṭa-śrīmaj-jīva-pādādi-śiṣyāṇāṃ sarveṣāṃ parakīyaiva । kevalaṃ śrī- jīva-gosvāmi-pāda-gaṇa-madhye kvacit kvacid guru-viruddham āścaryaṃ dṛśyate । yato'dyāpi teṣu santāneṣu evaṃ śiṣyeṣu sva-sva-grantheṣu prakaṭe'prakaṭe ca parakīyātvaṃ dṛśyate । tasmāt śrīman-mahāprabhos tat-pārṣadādīnāṃ ca parakīyātvam eva matam । śrīmaj-jīva-pādena tu yat svakīyātvaṃ likhitam tat parecchayaiva । ataeva śrī-kṛṣṇa-sandarbhe svakīyā-siddhāntānantaraṃ tad-doṣaḥ prārthanayā svayam eva kṣamāpitaḥ । tathā hi- yad etat tu mayā kṣudratareṇa taralāyitaṃ । kṣamatāṃ tat kṣamā-śīlaḥ śrīmān gokula-vallabhaḥ ।।
tatra śiṣya-paramparā-śravaṇam āha-gopāla-dāsa-nāmā ko'pi vaiśyaḥ śrī-jīva- gosvāmi-pādānāṃ priya-śiṣyaḥ । tat-prārthanā-paravaśena tena svakīyātvaṃ siddhāntitam । ataeva śrīmad-rūpa-sanātana-pādādīnāṃ grantheṣu kutra kutrāpi chedanādikaṃ kṛtam । kṛtvāpi tatra tatrāpi sva-doṣa-kṣamāpaṇaṃ kṛtam । yathā śrī-kṛṣṇa-sandarbhe yad etat tu mayā kṣudratameṇa taralāyitam । śrī-laghu- vaiṣṇava-toṣaṇyāṃ ca - līlā-stavaṣ ṭippaṇī ca seyaṃ vaiṣṇava-toṣaṇī । yā saṃkṣiptā mayā kṣudratareṇāpi tad-ājñayā ।। tathī̀a yad vācchedi dvayam api saheran param api ।
ambhobhis tan mātraṃ yadi balam alaṃ śaṅkita-kulaiḥ ।। harināmāmṛte tan-nāma spaṣṭam evoṭṭaṅkitam । tad yathā- harināmāmṛta-saṃjñaṃ yad artham etat prakāśayāmāse । ubhayatra mama mitraṃ sa bhavatu gopāla-dāsākhyaḥ ।।
śrī-gopāla-gaṇānāṃ gopālānāṃ pramodāya । bhavatu samantād eṣā nāmnā gopāla-campūr yā ।। svecchayā likhitaṃ kiñcit kiñcid atra parecchayā । yat pūrvāpara-sambandhaṃ tat pūrvam aparaṃ param ।।
tau santoṣayatā santau śrīla-rūpa-sanātanau । dākṣiṇātyena bhaṭṭena punar etad vivicyate ।। tasyādyaṃ granthanālekhaṃ krāntam utkrānta-khaṇḍitam । paryālocyātha paryāyaṃ kṛtvā likhati jīvakaḥ ।।
ity ādikaṃ ca । śrī-kṛṣṇa-dāsa-nāmā brāhmaṇo gauḍīyaḥ śrīmaj-jīva-vidyādhyayane śiṣyaḥ, na tu mantra-śiṣyaḥ । teṣāṃ śiṣyākaraṇāt । śiṣya-karaṇe pravṛttiś cet tarhi śrīnivāsa- narottamādīnāṃ śiṣyatvaṃ śrī-jīvena katham atyāji । tasmāt teṣv aprakaṭeṣu svādhikārecchayā tan-mantra-śiṣyatva-prakaṭanaṃ kṛṣṇa-dāsena svenaiva kṛtam । teṣāṃ grantheṣu chedanādi kutra kṛtaṃ, kutrāpi pallavitam । ataeva śrī-vaiṣṇava-toṣaṇy-ādiṣu kutra kutrāpi saṃśayāspadatvena na sarva- saṃmatam । tasmād ekasyāprāmāṇyenāny asyāprāmāṇyam iti nyāyāt svakīyātva- siddhānte sarveṣāṃ śrī-caitanya-pārṣadānām asaṃmatatvena śrīmaj-jīva-pādena tu parāpekṣā-kṛtena ca parakīyātvaṃ sarva-saṃmataṃ matam iti saṅgatam । iti śrīmad-rādhā-govinda-deva-sevādhipati-śrī-haridāsa-gosvāmī-caraṇānujīvi- śrī-rādhā-kṛṣṇa-dāsodīritā bhakti-sādhana-dīpikā-navama-kakṣā ।। tatrādau suṣṭhu vaiśiṣṭyam asyāḥ kathayituṃ sphuṭam ।
lakṣaṇaṃ kriyate bhakter uttamāyāḥ satāṃ matam ।। anyābhilāṣitā-śūnyaṃ jñāna-karmādy-anāvṛtam । ānukūlyena kṛṣṇānuśīlanaṃ bhaktir uttamā ।। sarvopādhi-vinirmuktaṃ tat-paratvena nirmalam ।
hṛṣīkeṇa hṛṣīkeśa-sevanaṃ bhaktir ucyate ।। lakṣaṇaṃ bhakti-yogasya nirguṇasya hy udāhṛtam । ahaituky avyavahitā yā bhaktiḥ puruṣottame ।। sālokya-sārṣṭi-sāmīpya-sārūpyaikatvam apy uta ।
dīyamānaṃ na gṛhṇanti vinā mat-sevanaṃ janāḥ ।। sa eva bhakti-yogākhya ātyantika udāhṛtaḥ । yenātivrajya triguṇaṃ mad-bhāvāyopapadyate ।। sālokyetyādi-padyastha-bhaktotkarṣa-ṇirūpaṇam ।
bhakter viśuddhatā-vyaktyā lakṣaṇe paryavasyati ।। kleṣaghnī śubhadā mokṣa-laghutā-kṛt sudurlabhā । sāndrānanda-viśeṣātmā śrī-kṛṣṇākarṣiṇī ca sā ।। agrato vakṣyamāṇāyās tridhā bhakter anukramāt ।
dviśaḥ ṣaḍbhiḥ padair etan māhātyaṃ parikīrtitam ।। svalpāpi rucir eva syād bhakti-tattvāvabodhikā । yuktis tu kevalā naiva yad asyā apratiṣṭhatā ।। yatnenāpādito'py arthaḥ kuśalair anumātṛbhiḥ ।
abhiyuktatarair anyair anyathaivopapādyate ।। sā bhaktiḥ sādhanaṃ bhāvaḥ premā ceti tridhoditā ।। kṛti-sādhyā bhavet sādhya-bhāvā sā sādhanābhidhā । nitya-siddhasya bhāvasya prākaṭyaṃ hṛdi sādhyatā ।।
- vaidhī rāgānugā ceti sā dvidhā sādhanābhidhā ।। yatra rāgānavāptatvāt pravṛttir upajāyate । śāsanenaiva śāstrasya sā vaidhī bhaktir ucyate ।। tasmād bhārata sarvātmā bhagavān īśvaro hariḥ ।
śrotavyaḥ kīrtitavyaś ca smartavyaś cechatābhayam ।। yaḥ kenāpy atibhāgyena jāta-śraddho'sya sevane । nātisakto na vairāgya-bhāg asyām adhikāry asau ।। yadṛcchayā mat-kathādau jāta-śraddho'stu yaḥ pumān ।
na nirviṇṇo nātisakto bhakti-yogo'sya siddhidaḥ ।। virājantīm abhivyaktāṃ vraja-vāsī janādiṣu । rāgātmikām anusṛtā yā sā rāgānugocyate ।। ṭīkā-abhivyaktaṃ suvyaktaṃ yathā syāt tathā vraja-vāsi-janādiṣu virājantīṃ rāgātmikāṃ bhaktim anusṛtā yā bhaktiḥ । yā rāgānugā ucyate iti yojanā । vraja- vāsi-janādiṣv ity atra jana-padena manuṣya-mātraṃ bodhitam । ādi-padena paśu- pakṣy-ādayo gṛhyante । ataevoktaṃ-
trailokya-saubhagam idaṃ ca nirīkṣya rūpaṃ yat go-dvija-druma-mṛgāḥ pulakāny abibhran । iti । virājantīm iti viśeṣeṇa rājamānām, na tu dhāmāntara-parivāra-bhaktivad aiśvarya- jñānādinābhibhūtām । anusṛtety atrānusaraṇaṃ nitya-siddha-vraja-vāsi-jana-bhāva- ceṣṭānugamanātmakānukaraṇam । tac ca śrī-kṛṣṇa-preṣṭhānugata-niṣṭhaṃ tad evānugatyam iti phalitārthaḥ । tac ca tad-anugatatve sati tādṛśa-kāya-vāṅ- mānasīya-sevā-kartṛtvaṃ ceti । tasmād guruṃ prapadyeta jijñāsuḥ śreya uttamam । śābde pare ca niṣṇātaṃ brahmaṇy upaśamāśrayam ।।
ṭīkā ca-uttamaṃ śreyo jijñāsuḥ । śābde brahmaṇi vedākhye niṣṇātaṃ, anyathā saṃśaya-nirāsakatvāyogyatvād dhetoḥ । pare brahmaṇi aparokṣānubhave ca niṣṇātam । anyathā yato bodha-saṃcārābhāvāt । pare brahmaṇi niṣṇātatve dyotakam āha upaśamāśrayam iti । ācāryo'raṇir ādyaḥ syād ante-vāsy uttarāraṇiḥ । tat-sandhānaṃ pravacanaṃ vidyā-sandhiḥ sukhāvahaḥ ।। ṭīkā-ādyo'dharaḥ । tat-sandhānaṃ ca tayor madhyamaṃ manthana-kāṣṭhāṃ pravacanam upadeśaḥ । vidyā śāstrotthaṃ jñātam । tatra sandhau bhavo'gnir iva । tathā ca śrutiḥ-ācāryaṃ pūrva-rūpaḥ antevāsy uttara-rūpaḥ ity ādi । ataeva tad- vijñānārthaṃ sa gurum evābhigacchet iti । ācāryavān puruṣo veda iti । naiṣā tarkeṇa matir āpaneyā ity ādi ca ।
tathā śrī-kṛṣṇa-preṣṭha-guru-saṃsargeṇaiva tad-bhāvotpattiḥ syāt । nānyatheti bhāvaḥ । ataeva śrī-bhāgavate - ācāryaṃ māṃ vijānīyān nāvamanyeta karhicit । na martya-buddhyāsūyeta sarva-deva-mayo guruḥ ।। nitya-siddhasya bhāvasya prākaṭyaṃ hṛdi sādhyatā iti nitya-siddhasya bhāvasya sādhaka-bhaktānāṃ hṛdi svayaṃ prakaṭanaṃ sādhyatā । tat-tad-bhāvādi- mādhurye śrute dhīr yad apekṣate ity āśrayiṣyamāṇe gurau tad- bhāva-mādhuryaṃ sutarāṃ dṛśyate । etādṛśe śrī-kṛṣṇa-rūpa-gurau dṛṣṭe sati lobhaḥ svataḥ eva utpadyate । yathā -
skhalann antaḥ-phullo dadhad atipṛthuṃ vepathum api । na jāte kiṃ tāvan matir iha gṛhe nābhiramate ।। atha śravaṇa-guru-bhajana-śikṣā-gurvoḥ prāyikam ekatvam iti । yathā tathaivāha śrī-bhakti-sandarbhe - tatra bhāgavatān dharmān śikṣed gurv-ātma-daivataḥ । amāyayānuvṛttyā yais tuṣyed ātmātma-do hariḥ ।। iti ।
tatraiva bhagavān devaḥ । ya iha yatanti yantum ati-lolam upāya-khidaḥ । vaṇija ivāja santy akṛta-karṇa-dharā jaladhau ।। ṭīkā-ye guroś caraṇaṃ samavahāān āśrityātilola-madāntam adamitaṃ mana eva turagaṃ durgama-sāmyād vijitair indriyaiḥ prāṇaiś ca yantuṃ bhagavad- antarmukhīkartuṃ prayatante । te upāya-khidas teṣu teṣūpāyeṣu khidyante । ato vyasana-śatānvitā bhavanti । ataeva iha saṃsāra-samudre santi tiṣṭhanti duḥkham eva prāpnuvantīty arthaḥ । jaladhau akṛta-karṇadharā asvīkṛta-nāvikā vaṇijo yathā tadvat ।
śrī-guru-pradarśita-bhagavad-bhakti-bhajana-prakāreṇa bhagavad-dharma-jī̀iāne sati tat-kṛpayā vyasanānabhibhūtau ca satyāṃ śīghram eva mano niścalaṃ bhavatīti bhāvaḥ । guru-bhaktyā sa milati smaraṇāt sevyate budhaiḥ । milito'pi na labhyate jīvair ahamikā-paraiḥ ।। vaiṣṇavaṃ jñāna-vaktāraṃ yo vidyād viṣṇuvad gurum ।
pūjayed vāṅ-manaḥ-kāyaiḥ sa śāstrajñaḥ sa vaiṣṇavaḥ ।। śloka-pādasya vaktāpi yaḥ pūjyaḥ sa sadaiva hi । kiṃ punar bhagavad-viṣṇoḥ svarūpaṃ vitanoti yaḥ ।। ity ādi । tasmāt śrī-guror āvaśyakatvam । tac-caraṇāvalambanaṃ vinā premotpattir na bhavatīti niṣkarṣārthaḥ । śacī-sūnuṃ nandīśvara-pati-sutatve guru-varaṃ mukunda-preṣṭhatve smara ity ādi ।
madhu-lobhād yathā bhṛṅgaḥ puṣpāt puṣpāntaraṃ vrajet । jñāna-lobhāt tathā śiṣyo guror gurv-antaraṃ vrajet ।। yuva-dvandvaṃ tac cet paricartium ārād abhilaṣeḥ । sphuṭaṃ premṇā nityaṃ smara nama tadā tvaṃ śṛṇu manaḥ ।।
sa-yūthaḥ śrī-rūpānuga iha bhavan gokula-vane jano rādhā-kṛṣṇātula-bhajana-ratnaṃ sa labhate ।। yad-avadhi mama kācin mañjarī rūpa-pūrvā vraja-bhuvi bata netra-dvandva-dīptiṃ cakāra । tad-avadhi tava vṛndāraṇya-rājñi prakāmaṃ caraṇa-kamala-lākṣā-sandidṛkṣā mamābhūt ।। iti । ata etādṛśānugatyaṃ vinā śrī-nandanandanasya tathāvidha-svarūpa-prāptir na bhavati tatrāpi śrī-rūpānugatyaṃ vinā śrī-rādhā-kṛṣṇātula-bhajana-ratnaṃ na labhata iti niṣkarṣārthaḥ । ācinoti yaḥ śāstrārthān svācāraiḥ sthāpayaty api ।
svayam ācarate yasmāt tasmād ācārya ucyate ।। paricaryā-yaśo-lābha-lipsuḥ śiṣyād gurur nahi । kṛpā-sindhuḥ susampūrṇaḥ sarva-sattvopakārakaḥ ।। niḥspṛhaḥ sarvataḥ siddhaḥ sarva-vidyā-viśāradaḥ ।
sarva-saṃśaya-saṃchettā nālaso gurur āhṛtaḥ ।। gautamīye- na japo nārcanaṃ naiva dhyānaṃ nāpi vidhi-kramaḥ । kevalaṃ satataṃ kṛṣṇa-caraṇāmbhoja-bhāvinām ।। iti । kiṃ ca- nāyikānāṃ ca sarvāsāṃ madhyā śreṣṭhatamā matā । prāyaḥ sarva-rasotkarṣo madhyāyām eva yujyate ।। ity ādi । darśitam eva । kiṃ ca-tvadīyatā-madīyatā-madhyayor madhye madīyatā śreṣṭhā ।
iyaṃ śrī-kṛṣṇa-līlā ca śreṣṭhā sarva-pradāyikā । na dātavyā na prakāśyā jane tv anadhikāriṇi ।। tathā hi - māṃ ca gopaya yena syāt sṛṣṭir eṣottarottarā । iti । śrī-bhāgavate prathama-skandhe brūyuḥ snigdhasya śiṣyasya guravo guhyam apy uta iti bṛhad-gautamīye ca । iti śrīmad-rādhā-govinda-deva-sevādhipati-śrī-haridāsa-gosvāmī-caraṇānujīvi- śrī-rādhā-kṛṣṇa-dāsodīritā bhakti-sādhana-dīpikā-daśama-kakṣā sampūrṇa ।
śrī-sādhan-dīpikā samāptā । śrī-śrīmad-gurave samarpitam astu । [endnote] viśākhe ! idam api alpam etat tat śṛṇu । sa kila aśruta-cara- khalu kharvayati ? ।। [endnote] the actual lines from mukundāṣṭakam are priyam iva kila varṇaṃ rāga-yuktaṃ priyāyāḥ praṇayatu mama netrābhīṣṭa-pūrtiṃ mukundaḥ ।।
upavāsaṃ tīrtha-yātrāṃ sannyāsaṃ vrata-dhāraṇam । varṇāśramācāra-karma rādhāyāṃ ṣa vivarjayet ।।