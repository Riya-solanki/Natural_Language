vidhūtakalpanājālagambhīrodāramūrtaye । namaḥ samantabhadrāya samantaspharaṇatviṣe ।। prāyaḥ prākṛtasaktirapratibalaprajño janaḥ kevalam । nānarthyeva subhāṣitaiḥ parigato vidveṣṭyapīrṣyāmalaiḥ ।
tenāyaṃ na paropakāra iti naścintāpi cetaściram sūktābhyāsavivardhitavyasanamityatrānubaddhaspṛham ।। pramāṇamavisaṃvādi jñānamarthakriyāsthitiḥ । avisaṃvādanaṃ śābde apyabhiprāyanivedanāt ।। vaktṛvyāapāraviṣayo yo artho buddhau prakāśate ।
prāmāṇyaṃ tatra śabdasya nāthatattvanibandhanam ।। gṛhītagrahaṇānneṣṭaṃ sāṃvṛtam dhīpramāṇatā । pravṛttestatpradhānatvāt heyopādeyavastuni ।। viṣayākārabhedācca dhiyo adhigamabhedataḥ ।
bhāvādevāsya tadbhāve svarūpasya svato gatiḥ ।। prāmāṇyaṃ vyavahāreṇa śāstraṃ mohanirvatanam । ajñātārthaprakāśo vā svarūpādhigateḥ param ।। prāptaṃ sāmānyavijñānamavijñāte svalakṣaṇe ।
yajjñānamityabhiprāyāt svalakṣaṇavicārataḥ ।। tadvat pramāṇaṃ bhagavānabhūtavinivṛttaye । bhūtoktiḥ sādhanāpekṣā tato yuktā pramāṇatā ।। nityaṃ pramāṇaṃ naivāsti prāmāṇyādvastusadgateḥ ।
jñeyānityatayā tasyā adhrauvyātkramajanmanām ।। nityādutpattiviśleṣādapekṣāyā ayogataḥ । kathañcinnoparkāyatvāt anitye apyapramāṇatā ।। sthitvāpravṛttiḥ saṃsthānaviśeṣārthakriyādiṣu ।
iṣṭasiddhirasiddhirvā dṛṣṭānte saṃśayo athavā ।। siddhaṃ yādṛgadhiṣṭhātṛbhāvābhāvānuvṛttimat । sanniveśādi tadyuktaṃ tasmād yadanumīyate ।। vastubhede prasiddhasya śabdasāmyādabhedinaḥ ।
na yuktānumitiḥ pāṇḍudravyādiva hutāśane ।। anyathā kumbhakāreṇa mṛdvikārasya kasyacit । ghaṭādeḥ karaṇāt sidhyed valmīkasyāpi tatkṛtiḥ ।। sādhyenānugamāt kārye sāmānyenāpi sādhane ।
sambandhibhedād bhedoktidoṣaḥ kāryasamo mataḥ ।। jātyantare prasiddhasya śabdasāmānyadarśanāt । na yuktaṃ sādhanaṃ gotvād vāgādīnāṃ viṣāṇavat ।। vivakṣāparatantratvānna śabdāḥ santi kutra vā ।
tadbhāvādarthasiddhau tu sarva sarvasya sidhyati ।। etena kāpilādīnām acaitanyādi cintitam । anityādeśca caitanyaṃ maraṇāt tvagapohataḥ ।। vastusvarūpe siddhe ayaṃ nyāyaḥ siddhe viśeṣaṇam ।
abādhakamasiddhāvapyākāśāśrayavad dhvaneḥ ।। asiddhāvapi śabdasya śiddhe vastuni sidhyati । aulūkyasya yathā bauddhenoktaṃ mūrtyādisādhanam ।। tasyaiva vyabhicārādau śabde apyavyabhicāriṇa ।
doṣavat sādhanaṃ jñeyaṃ vastuno vastusiddhitaḥ ।। yathā tatkāraṇaṃ vastu tathaiva tadakāraṇam । yadā tatkāraṇaṃ kena mataṃ neṣṭamakāraṇam ।। śastrauṣadhābhisambandhāccaitrasya vraṇarohaṇe ।
asambaddhasya kiṃ sthāṇoḥ kāraṇatvaṃ na kalpyate ।। svabhāvabhedena vinā vyāpāro api na yujyate । nityasyāvyatirekitvāt sāmarthya ca duranvayam ।। yeṣu satsu bhavatyeva yattebhyo anyasya kalpane ।
taddhetutvena sarvatra hetunāmanavasthitiḥ ।। svabhāvapariṇāmena heturaṅkurajanmani । bhūmyādistasya saṃskāre tadviśeṣasya darśanāt ।। yathā viśeṣeṇa vinā viṣayendriyasaṃhatiḥ ।
buddherhetustathedaṃ cenna tatrāpi viśeṣataḥ ।। pṛthak pṛthagaśaktānāṃ svabhāvātiśaye asati । saṃhatāvapyasāmarthya syāt siddho atiśayastataḥ ।। tasmāt pṛthagaśakteṣu yeṣu sambhāvyate guṇaḥ ।
saṃhatau hetutā teṣāṃ neśvarāderabhedataḥ ।। prāmāṇyañca parokṣārthajñānaṃ yatsādhanasya ca । abhāvān nāstyanuṣṭhānamiti kecit pracakṣate ।। jñānavān mṛgyate kaścit taduktapratipattaye ।
ajñopadeśakaraṇe vipralambhanaśaṅkibhiḥ ।। tasmādanuṣṭheyagataṃ jñānamasya vicāryatām । kīṭasaṃkhyāparijñānaṃ tasya naḥ kvopayujyate ।। heyopādeyatattvasya sābhyupāyasya vedakaḥ ।
yaḥ pramāṇamasāviṣṭo na tu savasya vedakaḥ ।। dūraṃ paśyatu vā mā vā tattvamiṣṭaṃ tu paśyatu । pramāṇaṃ dūradarśī cedeta gṛdhrānupāsmahe ।। sādhanaṃ karuṇābhyāsāt sā buddherdehasaṃśrayāt ।
asiddhi abhyāsa iti cennāśrayapratiṣedhataḥ ।। prāṇāpānendriyadhiyāṃ dehādeva na kevalāt । sajātinirapekṣāṇāṃ janma janmaparigrahe ।। atiprasaṅgātya ddṛṣṭaṃ pratisandhānaśaktimat ।
kimāsīt tasya yannāsti paśyād yena na sandhimat ।। na sa kaścit pṛthivyāderaṃśo yatra na jantavaḥ । saṃsvedajādyā jāyante sarva bījātmakaṃ tataḥ ।। tat sajātyanapekṣāṇāmakṣādīnāṃ samudbhave ।
pariṇamo yathaikasya syāt sarvasyāviśeṣataḥ ।। pratyekamupaghāte api nendriyāṇāṃ manomateḥ । upaghāto asti bhaṅge asyāsteṣāṃ bhaṅgaśca dṛśyate ।। tasmāt sthityāśrayo buddherbuddhimeva samāśritaḥ ।
kaścinnimittamakṣāṇāṃ tasmādakṣāṇi buddhitaḥ ।। yādṛśyākṣepikā sāsīt paścādapyastu tādṛśī । tajjñānairupakāryatvāduktaṃ kāyāśritaṃ manaḥ ।। yadyapyakṣairvinā buddhirna tānyapi tayā vinā ।
tathāpyanyo anyahetutvaṃ tato apyanyo anyahetuke ।। nākramāt kramiṇo bhāvo nāpyapekṣyāviśeṣiṇaḥ । kramād bhavantī dhīḥ kāyāt kramaṃ tasyāpi śaṃsati ।। pratikṣaṇamapūrvasya pūrvaḥ pūrvaḥ kṣaṇo bhavet ।
tasya heturato heturdṛṣṭa evāstu sarvadā ।। cittāntarasya sandhāne ko virodho antyacetasaḥ । tadvadapyarhataścittasandhānaṃ kuto matam ।। asiddhārthaḥ pramāaṇena kiṃ siddhānto anugamyate ।
hetorvaikalyatastaccet kiṃ tadevātra noditam ।। taddhīvad grahaṇaprāptermanojñānaṃ na sendriyāt । jñānotpādanasāmarthyabhedānna sakalādapi ।। acetanatvānnānyasmād hetvabhedāt sahasthitiḥ ।
akṣavad rūparasavad arthadvāreṇa vikriyā ।। sattopakāriṇī yasya nityaṃ tadanubandhataḥ । sa hetuḥ saptamī tasmādutpādāditi cocyate ।। astūpakārako vāpi kadāciccittasantateḥ ।
vahnayādivad ghaṭādināṃ vinivṛttirna tāvatā ।। anivṛttiprasaṅśca dehe tiṣṭhati cetasaḥ । tadbhāvabhāvād vaśyatvāt prāṇāpānau tato na tat ।। preraṇākarṣaṇe vāyoḥ prayatnena vinā kutaḥ ।
nirhrāsāatiśayāpattirnirhrāsātiśayāt tayoḥ ।। tulyaḥ prasaṅgo api tayoḥ na tulyaṃ cittakāraṇe । sthityāvedhakamanyacca yataḥ kāraṇamiṣyate ।। na doṣairviguṇo deho heturvartyādivad yadi ।
mṛte śamīkṛte doṣe punarujjīvanaṃ bhavet ।। nivṛtte apyanale kāṣṭhavikārāvinivṛttivat । tasyānivṛttiriti cenna cikitsāprayogataḥ ।। apunarbhāvataḥ kiñcad vikārajananaṃ kvacit ।
ciñcid viparyayādagniryathā kāṣṭhasuvarṇayoḥ ।। ādyasyālpo apyasaṃhāryaḥ pratyāneyastu yatkṛtaḥ । vikāraḥ syāt punarbhāvaḥ tasya hemnikharatvavat ।। durlabhatvāt samādhāturasādhyaṃ kiñcidīritam ।
āyuḥkṣayād vā doṣe tu kevale nāstyasādhyatā ।। mṛte viṣādisaṃhārāt taṃddaśacchedato api vā । vikārahetorvigame sa nocchavasiti sa nocchvasiti kiṃ punaḥ ।। upādānāvikāreṇa nopādeyasya vikriyā ।
kartu śakyāvikāreṇa mṛdaḥ kuṇḍādike yathā ।। avikṛtya hi yad vastu yaḥ padārtho vikāryate । upādānaṃ na tat tasya yuktaṃ gogavayādivat ।। cetaḥśarīrayorevam taddhetoḥ kāryajanmanaḥ ।
sahakārāt sahasthānamagnitāmradravatvavat ।। anāśrayāt sadasatornāśrayaḥ sthitikāraṇam । sataścedāśrayo nāsyāḥ sthāturavyatirekataḥ ।। vyatireke api taddhetustena bhāvasya kiṃ kṛtam ।
abināśaprasaṅgaḥ sa nāśahetormato yadi ।। tulyaḥ prasaṅgastatrāpi kiṃ punaḥ sthitihetunā । ā nāśakāgamāt sthānaṃ tataśced vastudharmatā ।। nāśasya satyabādho asāviti ki sthitihetunā ।
yathā jalāderādhāra iti cet tulyamatra ca ।। pratikṣaṇavināśe hi bhavānāṃ bhāvasantateḥ । tathotpatteḥ sahetutvādāśrayo ayuktamanyathā ।। syādādhāro jalādīnāṃ gamanapratibandhataḥ ।
agatīnāṃ kimādhārairguṇasāmānyakarmaṇām ।। etena samavāyaśca samavāyi ca kāraṇam । vyavasthitatvaṃ jātyādernirastamanapāśrayāt ।। parato bhāvānāśaścet tasya kiṃ sthitihetunā ।
sa vinaśyed vināpyanyairaśaktāḥ sthitihetavaḥ ।। sthitimān nāśrayaḥ sarvaḥ sarvotpattai ca sāśrayaḥ । tasmāt sarvasya bhāvasya na vināśaḥ kadācana ।। svayaṃ vinaśvarātmā cet tasya kaḥ sthāpakaḥ paraḥ ।
svayaṃ na naśvarātmā cet tasya kaḥ sthāpakaḥ paraḥ ।। buddhivyāpārabhedena nirhrāsātiśayāvapi । prajñāderbhavato dehanirhrāsatiśayau vinā ।। idaṃ dīpaprabhādīnāmāśritānāṃ na vidyate ।
syāt tato api viśeṣo asya na citte anupakāriṇa ।। rāgādivṛddhiḥ puṣṭyādeḥ kadācit sukhaduḥkhajā । tayośca dhātusāmyāderantararthasya sannidheḥ ।। etena sannipātādeḥ smṛtibhraṃśādayo gatāḥ ।
vikārayati dhīreva hyantararthaviśeṣajā ।। śārdū laśoṇitādīnāṃ santānātiśaye kvacit । mohādayaḥ sambhavanti śravaṇekṣaṇato yathā ।। tasmāt svasyaiva saṃskāraṃ niyamenānuvartate ।
tannāntarīyakaṃ cittamataścittasamāśritam ।। yathā śrutādisaṃskāraḥ kṛtaścetasi cetasi । kālena vyajyate abhedāt syād dehe api tato guṇaḥ ।। ananyasattvaneyasya hīnasthānaparigrahaḥ ।
ātmasnehavato duḥkhasukhatyāgāptivāñchayā ।। duḥkhe viparyāsamatiḥ tṛṣṇā cābandhakāraṇam ।। janmino yasya te na sto na sa janmādhigacchati ।। gatyāgatī na dṛṣṭe cedindriyāṇāmapāṭavāt ।
adṛṣṭirmandanetrasya tanudhūmāgatiryathā ।। tanutvānmūrtamapi tu kiñcit kvacidaśaktimat । jalavat sūtavaddhemni nādṛṣṭenāsadeva vā ।। pāṇyādikampe sarvasya kampaprāptervirodhinaḥ ।
ekasmin karmaṇo ayogāt syāt pṛthak siddhiranyathā ।। ekasya cāvṛtau sarvasyāvṛtiḥ syādanāvṛtau । dṛśyeta rakte caikasmin rāgo araktasya vāgatiḥ ।। nāstyekasamudāyo asmādanekatve api pūrvavat ।
aviśeṣādaṇutvācca na gatiścenna sidhyati ।। aviśeṣo viśiṣṭānāmaindriyatvamato anaṇuḥ । etenāvaraṇādīnāmabhāvaśca nirākṛtaḥ ।। kathaṃ vā sūtahemādimiśraṃ taptopalādi vā ।
dṛśyaṃ pṛthagaśaktānāmakṣādīnāṃ gatiḥ katham ।। saṃyogāccet samāno atra prasaṅgo hemasūtayoḥ । dṛśyaḥ saṃyoga iti cet kuto adṛśyāśraye gatiḥ ।। rasarūpādiyogaśca saṃyoga upacārataḥ ।
iṣṭaśced buddhibhedo astu paṃktirdirgheti vā katham ।। saṃkhyāsaṃyogakarmāderapi tadvat svarūpataḥ । abhilāpācca bhedena rūpaṃ buddhau na bhāsate ।। śabdajñāne vikalpena vastubhedānusāriṇā ।
guṇādiṣviva kalpyārthe naṣṭājāteṣu vā yathā ।। mato yadyupacāro atra sa iṣṭo yannibandhanaḥ । sa eva sarvabhāveṣu hetuḥ ki neṣyate tayoḥ ।। upacāro na sarvatra yadi bhinnaviśeṣaṇam ।
mukhyamityeva ca kuto abhinne bhinnārthateti cet ।। anarthāntarahetutve apyaparyāyaḥ sitādiṣu । saṃkhyādiyoginaḥ śabdāstatrāpyarthāntaraṃ yadi ।। guṇadravyāviśeṣaḥ syād bhinno vyāvṛttibhedataḥ ।
syādanarthāntarārthatve apyakarmādravyaśabdavat ।। vyatirekīva yaccāpi sūcyate bhāvavācibhiḥ । saṃkhyāditadvataḥ śabdaistaddharmāntarabhedakam ।। śrutistanmātrajijñāsoranākṣiptākhilāparā ।
bhinnaṃ dharmamivācaṣṭe yogo aṅgulyā iti kvacit ।। yuktāṅ gulīti sarveṣāmākṣepād dharmivācinī । khyātaikārthābhidhāne api tathā bihitasaṃsthitiḥ ।। rūpādiśaktibhedānāmanākṣepeṇa vartate ।
tatsamānaphalāhetuvyavacchede ghaṭaśrutiḥ ।। ato na rūpaṃ ghaṭa ityekādhikararaṇa śrutiḥ । bhedo ayamīdṛśo jātisamudāyābhidhāyinoḥ ।। rūpādayo ghaṭasyeti tatsāmānyopasarjanāḥ ।
tacchaktibhedāḥ khyāpyante vācyo anyo api diśānayā ।। hetutve ca samastānāmekāṅgavikale api na । pratyekamapi sāmarthye yugapad bahusambhavaḥ ।। nānekatvasya tulyatvāt prāṇāpānau niyāmakau ।
ekatve api bahuvyaktistaddhetornityasannidheḥ ।। nānekaheturiti cennāviśeṣāt kramādapi । naikaprāṇe apyanekārthagrahaṇanniyamastataḥ ।। ekayānekavijñāne buddhyāstu sakṛdeva tat ।
avirodhāt krameṇāpi mābhūt tadaviśeṣataḥ ।। bahavaḥ kṣaṇikāḥ prāṇā asvajātīyakālikāḥ । tādṛśāmeva cittānāṃ kalpyante yadi kāraṇam ।। kramavantaḥ kathaṃ te syuḥ kramavaddhetunā vinā ।
pūrvasvajātihetutve na syādādyasya sambhavaḥ ।। taddhetustādṛśo nāsti sati vānekatā dhruvam । prāṇānāṃ bhinnadeśatvāt sakṛjjanma dhiyāmataḥ ।। yadyekakāliko aneko apyekacaitanyakāraṇam ।
ekasyāpi va vaikalye syānmandaśvasitādiṣu ।। atha heturyathābhāvaṃ jñāne api syād viśiṣṭatā । na hi tat tasya kārya yad yasya bhedānnna bhidyate ।। vijñānaṃ śaktiniyamādekamekasya kāraṇam ।
anyārthāsaktiviguṇe jñāne cārthāntarāgrahāt ।। śarīrāt sakṛdutpannā dhīḥ svajātyā niyamyate । parataścet samarthasya dehasya viratiḥ kutaḥ ।। anāśrayānnivṛtte syāccharīre cetasaḥ sthitiḥ ।
kevalasyeti ceccittasantānasthitikāraṇam ।। taddhetuvṛttilābhāya nāṅgatāṃ yadi gacchati । heturdehāntarotpattau pañcāyatanamaihikam ।। tadaṅgabhāvahetutvaniṣedhe anupalambhanam ।
aniścayakaraṃ proktaṃ indriyādyapi śeṣavat ।। dṛṣṭā ca saktiḥ pūrveṣāmindriyāṇāṃ svajātiṣu । vikāradarśanāt siddhamaparāparajanma ca ।। śarīrād yadi tajjanma prasaṅgaḥ pūrvavad bhavet ।
cittāccet tata evāstu janma dehāntarasya ca ।। tasmānna hetuvaikalyāt sarveṣāmantyacetasām । asandhirīdṛśaṃ tena śeṣavat sādhanaṃ matam ।। abhyāsena viśeṣe api laṅghanodakatāpavat ।
svabhāvātikramo mā bhūditi ced āhitaḥ sa cet ।। punaryatnamapekṣeta yadi syāccāsthitāśrayaḥ । viśeṣo naiva vardheta svabhāvaśca na tādṛśaḥ ।। tatropayuktaśaktīnāṃ viśeṣānuttarān prati ।
sādhanānāmasāmārthyānnityaṃ cānāśrayasthiteḥ ।। viśeṣasyāsvabhāvatvād vṛddhāvapyāhito yadā । nāpekṣeta punaryatnaṃ yatno anyaḥ syād viśeṣakṛt ।। kāṣṭhapāradahemāderagnyāderiva cettasaḥ ।
abhyāsajāḥ pravarttante svarasena kṛpādayaḥ ।। tasmāt sa teṣāmutpannaḥ svabhāvo jāyate guṇaḥ । taduttarottaro yatno viśeṣasya vidhāyakaḥ ।। yasmācca tulyajātīyapūrvabījapravṛddhayaḥ ।
kṛpādibuddhayastāsāṃ satyabhyāse kutaḥ sthitiḥ ।। na caivaṃ laṅghanādeva laṅghanaṃ balayatnayoḥ । taddhetvoḥ sthitaśaktitvāllaṅ ghanasya sthitātmatā ।। tasyādau dehavaiguṇyāt paścādvadavilaṅghanam ।
śanairyatnena vaiguṇye niraste svabale sthitiḥ ।। kṛpā svabījaprabhavā svabījaprabhavairna cet । vipakṣairbādhyate citte prayātyatyantasātmatām ।। tathā hi mūlamabhyāsaḥ pūrvaḥ pūrvaḥ parasya tu ।
kṛpāvairāgyabodhādeścittadharmasya pāṭave ।। kṛpātmakatvamabhyāsād ghṛṇāvairāgyarāgavṛt । niṣpannaḥ karuṇotkarṣaḥ paraduḥkhākṣameritaḥ ।। dayāvān duḥkhahānārthamupāyeṣvabhiyujyate ।
parokṣopeyataddhetostadākhyānaṃ hi duṣkaram ।। yuktyāgamābhyāṃ vimṛśan duḥkhahetu parīkṣate । tasyānityādirūpaṃ ca duḥkhasyaiva viśeṣaṇaiḥ ।। yatastathā sthite hetau nivṛttirne ti paśyati ।
phalasya hetorhānārtha tadvipakṣaṃ parīkṣate ।। sādhyate tadvipakṣo apo heto rūpāvabodhataḥ । ātmātmīyagrahakṛtaḥ snehaḥ saṃskāragocaraḥ ।। heturvirodhi nairātmdarśanaṃ tasya bādhakam ।
bahuśo bahudhopāyaṃ kālena bahunāsya ca ।। gacchantyabhyasyatastatra guṇadoṣāḥ prakāśatām । buddheśca pāṭavāddhetorvāsanātaḥ prahīyate ।। parārthavṛttaiḥ khaḍgāderviśeṣo ayaṃ mahāmuneḥ ।
upāyābhyāsa evāyaṃ tādarthyācchāsanaṃ matam ।। niṣpatteḥ prathamaṃ bhāvāddheturuktamidaṃ dvayam । hetoḥ prahāṇaṃ triguṇaṃ sugatatvamaniḥśrayāt ।। duḥkhasya śastaṃ nairātmyadṛṣṭeśca yuktito api vā ।
punarāvṛttirityuktau janmadoṣasamudbhavau ।। ātmadarśanabījasya hānādapunarāgamaḥ । tad bhūtabhinnātmatayā śeṣamakleśanirjvaram ।। kāyavāgbuddhivaiguṇyaṃ mārgoktyapaṭutāpi vā ।
aśeṣahānamabhyāsād uktyāderdoṣasaṃkṣayaḥ ।। netyeke vyatireko asya sandigdho vyabhicāryataḥ । akṣayitvaṃ ca doṣāṇāṃ nityatvādanupāyataḥ ।। upāyasyāparijñānādapi vā parikalpayet ।
hetumattvād viruddhasya hetorabhyāsataḥ kṣayāt ।। hetusvabhāvajñānena tajjñānamapi sādhyate । tāyaḥ svadṛṣṭamārgoktiḥ vaiphalyād vakti nānṛtam ।। dayālutvāt parārthañca sarvārambhābhiyogataḥ ।
tasmāt pramāṇam tāyo vā catuḥsatyaprakāśanam ।। duḥkhaṃ saṃsāriṇaḥ skandhāḥ rāgādeḥ pāṭavekṣaṇāt । abhyāsānna yadṛcchāto ahetorjanmavirodhataḥ ।। vyabhicārānna vātādidhirmaḥ prakṛtisaṅkarāt ।
adoṣaścettadanyo api dharmaḥ kiṃ tasya nekṣyate ।। na sarvadharmaḥ sarveṣāṃ samarāgaprasaṅgatā । rūpādivadadoṣaścet tulyaṃ tatrāpi codanam ।। ādhipatyaṃ viśiṣṭānāṃ yadi tatra na karmaṇām ।
viśeṣe api ca doṣāṇāmaviśeṣād asiddhatā ।। na vikārād vikāreṇa sarveṣām na ca sarvajāḥ । kāraṇe vardhamāne ca kāryahānirna yujyate ।। tāpādiṣviva rāgādervikāro apoi sukhādijaḥ ।
vaiṣamyajena duḥkhena rāgasyānudbhavo yadi ।। vācyaṃ kenodbhavaḥ sāmyānmadavṛddhiḥ smarastataḥ । rāgī viṣamadoṣo api dṛṣṭaḥ sāmye api nāparaḥ ।। kṣayādasṛksru to apyanye naikastrīniyato madaḥ ।
tenaikasyāṃ na tīvraḥ syād aṅga rūpādyapīti cet ।। na sarveṣāmanekāntānna cāpyaniyato bhavet । aguṇagrāhiṇo api syāt aṅgaṃ so api guṇagrahaḥ ।। yadi sarvo guṇagrāhī syād hetoraviśeṣataḥ ।
yadavastho mato rāgī na dveṣī syācca tādṛśaḥ ।। tayorasamarūpatvānniyamaścātra nekṣyate । sajātivāsanābhedapratibaddhapravṛttayaḥ ।। yasya rāgādayastasya naite doṣāḥ prasaṅginaḥ ।
etena bhūtadharmatvaṃ niṣiddham niḥśrayasya ca ।। niṣedhānna pṛthivyādiniḥśritā dhavalādayaḥ । tadupādāyaśabdaśca hetvarthaḥ svāśrayeṇa ca ।। avinirbhāgavartitvād rūpāderāśrayo api vā ।
madādiśakteriva ced vinirbhāgaḥ na vastunaḥ ।। śaktirarthāntaraṃ vastu naśyennāśritāmāśraye । tiṣṭhatyavikale yāti tattulyaṃ cenna bhedataḥ ।। bhūtacetanayoḥ bhinnapratibhāsāvabodhataḥ ।
āvikārañca kāyasya tulyarūpaṃ bhavenmanaḥ ।। rūpādivat vikalpasya kaivārthaparatantratā । anapekṣya yadā kāyaṃ vāsanābodhakāraṇam ।। jñānaṃ syāt kasyacit kiñcit kutaścit tena kiñcina ।
avijñānasya vijñānānupādānācca sidhyati ।। vijñānaśaktisambandhādiṣṭaṃ cet sarvavastunaḥ । etat sāṃkhyapaśoḥ ko anyaḥ salajjo vaktumīhate ।। adṛṣṭapūrvamastīti tṛṇāgre kariṇāṃ śatam ।
yad rūpaṃ dṛśyatāṃ yātaṃ tad rūpaṃ prāṅ na dṛśyate ।। śatadhā viprakīrṇe api hetau tad vidyate katham । rāgādyaniyamo apūrvaprādurbhāve prasajyate ।। bhūtātmatānatikrāntaḥ sarvo rāgādimān yadi ।
sarvaḥ samānarāgaḥ syād bhūtātiśayato na cet ।। bhūtānāṃ prāṇatābhede apyayaṃ bhedo yadāśrayaḥ । tannirhrāsātiśayavat tadbhāvāt tāni hāpayet ।। na ced bhede api rāgādihetutulyātmatākṣayaḥ ।
sarvatra rāgaḥ sadṛśaḥ syāddhetossadṛśātmanaḥ ।। na hi gopratyayasyāsti samānātmabhuvaḥ kvacit । tāratabhyaṃ pṛthivyādau prāṇitāderihāpi vā ।। auṣṇyasya tāratamye api nānuṣṇo agniḥ kadācana ।
tathehāpīti cennāgnerauṣṇyād bhedaniṣedhataḥ ।। tāratamyānubhavino yasyānyasya sato guṇāḥ । te kvacit pratihanyante tadbhede dhavalādivat ।। rūpādivanna niyamasteṣāṃ bhūtāvibhāgataḥ ।
tat tulyaṃ cenna rāgādeḥ sahotpattiprasaṅgataḥ ।। vikalpyaviṣayatvācca viṣayā na niyāmakāḥ । sabhāgahetuvirahād rāgāderniyamo na vā ।। sarvadā sarvabuddhīnāṃ janma vā hetusannidheḥ ।
kadācidupalambhāt tadadhru vaṃ doṣaniḥśrayāt ।। duḥkhaṃ hetuvaśatvācca na cātmā nāpyadhiṣṭhitam । nākāraṇamadhiṣṭhātā nityaṃ vā kāraṇaṃ katham ।। tasmādanekamekasmādū bhinnakālaṃ na jāyate ।
kāryānutpādato anyeṣu saṅgateṣvapi hetuṣu ।। hetvantarānumānaṃ syānnaitan nityeṣu vidyate । kādācitkatayā siddhā duḥkhasyāsya sahetutā ।। nityaṃ sattvamasattvaṃ vā hetorbāhyānapekṣaṇāt ।
taikṣṇyādīnāṃ yathā nāsti kāraṇaṃ kaṇṭakādiṣu ।। tathā kāraṇametat syād iti kecit pracakṣate । satyeva yasmin yajjanma vikāre vāpi vikriyā ।। tat tasya kāraṇaṃ prāhustat teṣāmapi vidyate ।
sparśasya rūpahetutvād darśane asti nimittatā ।। nityānāṃ pratiṣedhena neśvarādeśca sambhavaḥ । asāmarthyādato heturbhavavāñchāparigrahaḥ ।। yasmād deśaviśeṣasya tatprāptyāśākṛto nṛṇām ।
sā bhavecchāptyanāptīcchoḥ pravṛttiḥ sukhaduḥkhayoḥ ।। yato api prāṇinaḥ kāmavibhavecche ca ta mate । sarvatra cātmasnehasya hetutvāt sampravartate ।। asukhe sukhasaṃjñasya tasmāt tṛṣṇā bhavāśrayaḥ ।
viraktajanmādṛṣṭerityācāryāḥ sampracakṣate ।। adeharāgādṛṣṭeśca dehād rāgasamudbhavaḥ । nimittopagamādiṣṭamupādānaṃ tu vāryate ।। imāṃ tu yuktimanvicchan vādhate svamataṃ svayam ।
janmanā sahabhāvaścet jātānāṃ rāgadarśanāt ।। sabhāgajāteḥ prāk siddhiḥ kāraṇatve api noditam । ajñānam uktā tṛṣṇaiva santānapreraṇād bhave ।। ānantaryācca karmāpi sati tasminnasambhavāt ।
tadanātyantikaṃ hetoḥ pratibandhādisambhavāt ।। saṃsāritvādanirmokṣo neṣṭatvādaprasiddhitaḥ । yāvaccātmani na premṇo hāniḥ sa paritasyati ।। tāvad duḥkhitamāropya na ca svastho avatiṣṭhate ।
mithyādhyāropahānārtha yatno asatyapi moktari ।। avasthā vītārāgāṇāṃ dayayā karmaṇāpi vā । ākṣipte avinivṛttīṣṭeḥ sahakārikṣayādalam ।। nākṣeptumaparaṃ karma bhavatṛṣṇāvilaṅghinām ।
duḥkhajñāne aviruddhasya pūrvasaṃskāravāhinī ।। vastudharmo dayotpattirna sā satvānurodhinī । ātmāntarasamāropad rāgo dharme atadātmake ।। duḥkhasantānasaṃsparśamātreṇaivaṃ dayodayaḥ ।
mohaśca mūlaṃ doṣāṇāṃ sa ca sattvagraho vinā ।। tanādyahetau na dveṣo na doṣo ataḥ kṛpā matā । nāmuktiḥ pūrvasaṃskārakṣaye anyāpratisandhitaḥ ।। akṣīṇaśaktiḥ saṃskāro yeṣāṃ tiṣṭhanti te anaghāḥ ।
mandatvāt karuṇāyāśca na yatnaḥ sthāpane mahān ।। tiṣṭhantyeva parādhīnā yeṣāṃ tu mahatī kṛpā । satkāyadṛṣṭervigamādādya evābhavo bhavet ।। mārge cet sahajāhānerna hānau vā bhavaḥ kutaḥ ।
sukhī bhaveyaṃ duḥkhī vā mā bhūvamiti tṛṣyataḥ ।। yaivāhamiti dhīḥ saiva sahajaṃ sattvadarśanam । na hyapaśyannahamiti kaścidātmani snihyati ।। na cātmani vinā premṇā sukhakāmo abhidhāvati ।
duḥkhasyotpādahetutvaṃ bandho nityasya tat kutaḥ ।। aduḥkhotpādahetutvaṃ mokṣo nityasya tat kutaḥ । anityatvena yo avācyaḥ sa heturna hi kasyacit ।। bandhamokṣāvapyavācye na yujyete kathañcana ।
nityaṃ tamāhurvidvāṃso yaḥ svabhāvo na naśyati ।। tyaktvemāṃ hrepaṇīṃ dṛṣṭamato anityaḥ sa ucyatām । ukto mārgaḥ tadabhyāsādāśrayaḥ parivartate ।। sātmye api doṣabhāvaścenmārgavat nāvibhutvataḥ ।
viṣayagrahaṇaṃ dharmo vijñānasya yathāsti saḥ ।। gṛhyate so asya janako vidyamānātmaneti ca । eṣā prakṛtirasyāstannimittāntarataḥ skhalat ।। vyāvṛttau pratyayāpekṣamadṛḍhaṃ sarpabuddhivat ।
prabhāsvaramidaṃ cittaṃ prakṛtyāgantavo malāḥ ।। tatprāgapyasamarthānāṃ paścācchaktiḥ kva tanmaye । nālaṃ praroḍhumatyantaṃ syandinyāmagnivad bhuvi ।। bādhakotpattisāmarthyagarbhe śakto api vastuni ।
nirupadravabhūtārthasvabhāvasya viparyayaiḥ ।। na bādhā yatnavattve api buddhestatpakṣapātataḥ । ātmagrahaikayonitvāt kāryakāraṇabhāvataḥ ।। rāgapratighayirbādhā bhede api na parasparam ।
mohāvirodhānmaitryādernātyantaṃ doṣanigrahaḥ ।। tanmūlāśca malāḥ sarve sa ca satkāyadarśanam । vidyāyāḥ pratipakṣatvāccaittatvenopalabdhitaḥ ।। mithyopalabdhirajñānaṃ yukteścānyadayuktimat ।
vyākhyeyo atra virodho yaḥ tadvirodhācca tanmayaiḥ ।। virodhaḥ śūnyatādṛṣṭeḥ satvadoṣaiḥ prasidhyati । nākṣayaḥ prāṇidharmatvād rūpādivadasiddhitaḥ ।। sambandhe pratipakṣasya tyāgasyādarśanādapi ।
na kāṭhinyavadutpattiḥ punardoṣavirodhinaḥ । sātmatvenānapāyatvāt anekāntācca bhasmavat ।। yaḥ paśyatyātmānaṃ tatrāsyāhamiti śāśvataḥ snehaḥ । snehāt sukheṣu tṛṣyati tṛṣṇā doṣāṃstiraskurute ।।
guṇadarśī paritṛṣyan mameti tatsādhanānyupādatte । tenātmābhiniveśo yāvat tāvat sa saṃsāre ।। ātmani sati parasaṃjñā svaparavibhāgāt parigrahadveṣau । anayoḥ sampratibaddhāḥ sarve doṣāḥ prajāyante ।।
niyamenātmani snihyaṃstadīye na virajyate ।। na cāstyātmani nirdoṣe snehāpagamakāraṇam । snehaḥ sadoṣa iti cet tataḥ kiṃ tasya varjanam ।। adūṣite asya viṣaye na śakyaṃ tasya vajanam ।
prahāṇiticchadveṣāderguṇadoṣānubandhinaḥ ।। tayoradṛṣṭirviṣaye na tu bāhyeṣu yaḥ kramaḥ । na hi snehaguṇāt snehaḥ kintvarthaguṇadarśanāt ।। kāraṇe avikale tasmin kārya kena nirvāryate ।
kā vā sadoṣatā dṛṣṭā snehe duḥkhasamāśrayaḥ ।। tathāpi na virāgo atra svatvadṛṣṭeryathātmani । na tairvinā duḥkhaheturātmā cet te api tādṛśāḥ ।। nirdoṣaṃ dvayamapyevaṃ vairāgyānna dvayostataḥ ।
duḥkhabhāvanayā syāccedahidaṣṭāṅgahānivat ।। ātmīyabuddhīhānyātra tyāgo na tu viparyaye । upabhogāśrayatvena gṛhīteṣvandriyādiṣu ।। svatvadhīḥ kena vāryeta vairāgyaṃ tatra tat kutaḥ ।
pratyakṣameva sarvasya keśādiṣu kalevarāt ।। cyuteṣu saghṛṇā buddhirjāyate anyeṣu saspṛhā । samavāyādisambandhajanitā tatra hi svadhīḥ ।। sa tathaiveti sā doṣadṛṣṭāvapi na hīyate ।
samavāyādyabhāve api sarvatrāstyupakāritā ।। duḥkhopakārānna bhavedaṃgulyāmiva cet svadhīḥ । na h yekāntena tad duḥkhaṃ bhūyasā saviṣānnavat ।। viśiṣṭasukhasaṅgāt syāt tadvirudve virāgitā ।
kiñcit parityajet saukhyaṃ viśiṣṭasukhatṛṣṇayā ।। nairātmye tu yathālābhamātmasnehāt pravartate । alābhe mattakāsinyā dṛṣṭā tiryakṣu kāmitā ।। yasyātmā vallabhastasya sa nāśaṃ kathamicchiti ।
nivṛttasarvānubhavavyavahāraguṇāśrayam ।। icchet prema katham premṇaḥ prakṛtirna hi tādṛśī । sarvathātmagrahaḥ snehamātmani draḍhayatyalam ।। ātmīyasnehabījaṃ tu tadavasthaṃ vyavasthitam ।
yatne apyātmīyavairāgyaṃ guṇaleśasamāśrayāt ।। vṛttimān pratibadhnāti taddoṣān saṃvṛṇoti ca । ātmanyapi virāgaścedidānīṃ yo virajyate ।। tyajatyasau yathātmānaṃ vyarthāto duḥkhabhāvanā ।
duḥkhabhāvanayāpyeṣa duḥkhameva vibhāvayet ।। pratyakṣaṃ pūrvamapi tat tathāpi na virāgavān । yadyapyekatra doṣeṇa tatkṣaṇaṃ calitā matiḥ ।। virakto naiva tatrāpi kāmīva vanitāntare ।
tyājyopādeyabhede hi saktiryaivaikabhāvinī ।। sā bījaṃ sarvasaktīnāṃ paryāyeṇa samudbhave । nirdoṣaviṣayaḥ sneho nirdoṣaḥ sādhanāni ca ।। etāvadeva ca jagat kvedānīṃ sa virajyate ।
sadoṣatāpi cet tasya tatrātmanyapi sā samā ।। tatrāviraktastaddoṣe kvedānīṃ sa virajyate । guṇadarśanasambhūtaṃ snehaṃ bādhitadoṣadṛk ।। sa cendriyādau na tvevaṃ bālāderapi sambhavāt ।
doṣavatyapi sadbhāvāt abhāvād guṇavatyapi ।। anyatrātmīyatāyāṃ vāpyatītādau vihānitaḥ । tata eva ca nātmīyabuddherapi guṇekṣaṇam ।। kāraṇam hīyate sāpi tasmānnāguṇadarśanāt ।
api cāsadguṇāropaḥ snehāt tatra hi dṛśyate ।। tasmāt tatkāraṇābādhī bidhistaṃ bādhate katham । parāparaprārthanāto vināśotpādabuddhitaḥ ।। indriyādau pṛthagbhūtamātmānaṃ vetyayaṃ janaḥ ।
tasmānnaikatvadṛṣṭyāpi snehaḥ snihyan sa ātmani ।। upalambhāntaraṅ geṣu prakṛtyaivānurajyate । pratyutpannāt tu yo duḥkhānnirvedo dveṣa īdṛśaḥ ।। na vairāgyam tadāpyasya sneho avasthāntareṣaṇāt ।
dveṣasya duḥkhayonitvāt sa tāvanmātrasaṃsthitiḥ ।। tasmin nivṛtte prakṛtiṃ svāmeva bhajate punaḥ । audāsīnyaṃ tu sarvatra tyāgopādānahānitaḥ ।। vāsīcandanakalpānāṃ vairāgyaṃ nāma kathyate ।
saṃskāraduḥkhatāṃ matvā kathitā duḥkhabhāvanā ।। sā ca naḥ pratyayotpattiḥ sā nairātmyadṛgāśrayaḥ । muktistu śūnyatādṛṣṭestadarthāḥ śeṣabhāvanāḥ ।। anityāt prāha tenaiva duḥkhaṃ duḥkhānnirātmatām ।
aviraktaśca tṛṣṇāvān sarvārambhasamāśritaḥ ।। so amuktaḥ kleśakarmabhyāṃ saṃsārī nāma tādṛśaḥ । ātmīyameva yo necched bhoktāpyasya na vidyate ।। ātmāpi na tadā tasya kriyābhogau hi lakṣaṇam ।
tasmādanādisantānatulyajātīyabījikām ।। utkhātamūlāṃ kuruta sattvadṛṣṭiṃ mumukṣavaḥ । āgamasya tathābhāvanibandhanamapaśyatām ।। muktimāgamamātreṇa vadanna paritoṣakṛt ।
nālaṃ vījādisaṃsiddho vidhiḥ puṃsāmajanmane ।। tailābhyaṅgāgnidāhāderapi muktiprasaṅgataḥ । prāg gurorlāghavāt paścānna pāpaharaṇaṃ kṛtam ।। mā bhūd gauravamevāsya na pāpaṃ gurvamūrttitaḥ ।
mithyājñānatadudbhūtatarṣasañcetanāvaśāt ।। hīnasthānagatirjanma tatastacchinna jāyate । tayoreva hi sāmarthya jātau tanmātrabhāvataḥ ।। te cetane svayaṃ karmetyakhaṇḍaṃ janmakāraṇaṃ ।
gatipratītyoḥ karaṇānyāśrayāstānyadṛṣṭataḥ ।। adṛṣṭanāśādagatiḥ tatsaṃskāro na cetanā । sāmarthya karaṇotpatterbhāvābhāvānuvṛttitaḥ ।। dṛṣṭaṃ buddherna cānyasya santi tāni nayanti kim ।
dhāraṇapreraṇakṣobhanirodhāścetanāvaśāḥ ।। na syusteṣāmasāmarthye tasya dīkṣādyanantaram । atha buddhestadābhāvānna syuḥ sandhīyate malaiḥ ।। buddhasteṣāmasāmarthye jīvato api syurakṣamāḥ ।
nirhrāsātiśayāt puṣṭau pratipakṣasvapakṣayoḥ ।। doṣāḥ svabījasantānā dīkṣite apyanivāritāḥ । nityasya nirapekṣatvāt kramotpattirvirudhyate ।। kriyāyāmakriyāyāñca kriyayoḥ sadṛśātmanaḥ ।
aikyañca hetuphalayorvyatirekastatastayoḥ ।। kṛrtṛ bhoktṛtvahāniḥ syāt sāmarthya ca na sidhyati । anyasmaraṇabhogādiprasaṅgāśca na bādhakāḥ ।। asmṛteḥ kasyacit tena hyanubhūteḥ smṛtodbhavaḥ ।
sthiraṃ sukhaṃ mamāhaṃ cetyādisatyacatuṣṭaye ।। abhūtān ṣoḍaśākārān āropya paritṛṣyati । tatraiva tadviruddhārthatattvākārānurodhinī ।। hanti sānucarāṃ tṛṣṇāṃ samyagdṛṣṭiḥ subhāvitā ।
trihetornodbhavaḥ karmadehayoḥ sthitayorapi ।। ekābhāvād vinā bījaṃ nāṃkurasyeva sambhavaḥ । asambhavād vipakṣasya na hāniḥ karmadehayo ।। aśakyatvācca tṛṣṇāyāṃ sthitāyāṃ punarudbhavāt ।
dvayakṣayārtha yatne ca vyarthaḥ karmakṣaye śramaḥ ।। phalavaicitryadṛṣṭeśca śaktibhedo anumīyate । karmaṇāṃ tāpasaṃkleśāt naikarūpāt tataḥ kṣayaḥ ।। phalaṃ kathañcit tajjanyamalpaṃ syānna vijātimat ।
athāpi tapasaḥ śaktyā śaktisaṅkarasaṃkṣayaiḥ ।। kleśāt kutaściddhīyetāśeṣamakleśaleśataḥ । yadīṣṭamaparaṃ kleśāt tat tapaḥ kleśa eva cet ।। tat karmaphalamityasmānna śakteḥ saṅkarādikam ।
utpatsudoṣanirghātād ye api doṣavirodhinaḥ ।। tajje karmaṇi śaktāḥ syuḥ kṛtihāniḥ kathaṃ bhavet । doṣā na karmaṇo duṣṭaḥ karoti na viparyayāt ।। mithyāvikalpena vinā nābhilāṣaḥ sukhādapi ।
tāyat tatvasthirāśeṣaviśeṣajñābasādhanam ।। bodhārthatvād gameḥ bāhyaśaikṣāśaikṣādhikastataḥ । parārthajñānaghaṭanaṃ tasmāt tacchāsanaṃ tataḥ ।। dayāparārthatantratvam siddhārthasyāvirāmataḥ ।
dayayā śreya ācaṣṭe jñānāt satyaṃ sasādhanam ।। taccabhiyogavān vaktuṃ yatastasmāt pramāṇatā । upadeśatathābhāvastutistadupadeśataḥ ।। pramāṇatattvasiddh yartham anumāne apyavāraṇāt ।
prayogadarśanād vāsya yat kiñcidudayātmakam ।। nirodhadharmakaṃ sarva tad ityādāvanekadhā । anumānāśrayo liṅgamavinābhāvalakṣaṇam । vyāptipradarśanāddhetoḥ sādhyenoktañca tat sphuṭam ।।
mānaṃ dvividhaṃ viṣayadvai vidhyāt śaktyaśaktitaḥ । athaṃkriyāyām keśādirnārtho anarthādhimokṣataḥ ।। sadṛśāsadṛśatvācca viṣayāviṣayatvataḥ । śabdasyānyanimittānāṃ bhāve dhīsadasattvataḥ ।।
arthakriyāsamartha yat tadatra paramārthasat । anyat saṃvṛtaisat proktam te svasāmānyalakṣaṇe ।। aśaktaṃ sarvamiti ced bījāderaṅkurādiṣu । dṛṣṭā śaktiḥ matā sā cet saṃvṛtyā astu yathā tathā ।।
sāsti sarvatra ced buddhernānvayavyatirekayoḥ । sāmānyalakṣaṇe adṛṣṭeḥ cakṣūrūpādibuddhivat ।। etena samayābhogādyantaraṅgānurodhataḥ । ghaṭotkṣepaṇasamānyasaṃkhyādiṣu dhiyo gatāḥ ।।
keśādayo na sāmānyamanarthābhiniveśataḥ । jñeyatvena grahād doṣo nabhāveṣu prasajyate ।। teṣāmapi tathābhāve apratiṣedhāt sfuṭābhatā । jñānarūpatayārthatvāt keśādīti matiḥ punaḥ ।।
sāmānyaviṣayā keśapratibhāsamanarthakam । jñānarūpatayārthatve sāmānye cet prasajyate ।। tatheṣṭatvādadoṣaḥ artharūpatvena samānatā । sarvatra samarūpatvāt tadvyāvṛttisamāśrayāt ।।
na tad vastvabhidyeyatvāt sāphalyādakṣasaṃhateḥ । nāmādivacane vastṛśrotṛvācyānubandhini ।। asambandhini nāmādāvarthe syāsapravarttanam । sārūpyād bhrāntito vṛttirarthecet syānna sarvadā ।।
deśabhrāntiśca na jñāne tulyamutpattito dhiyaḥ । tathāvidhāyā anyatra tatrānupasamād dhiyaḥ ।। bāhyārthapratibhāsāyā upāye vāpramāṇatā । vijñānavyatiriktasya vyatirekāprasiddhitaḥ ।।
sarvajñānārthavatvāccet svapnādāvanyathekṣaṇāt । ayuktam na ca saṃskārānnīlādipratibhāsataḥ ।। nīlādyapratighātānna jñānaṃ tad yogyadeśakaiḥ । ajñātasya svayaṃ jñānāt nāmādyetena varṇitam ।।
saiveṣṭārthavatī kena cakṣurādimatiḥ smṛtā । arthasāmarthyadṛṣteścedanyat prāptamanarthakam ।। pravṛttiḥ syādasambandhe apyarthasambandhavad yadi । atītānāgataṃ vācyaṃ na syādarthena tatkṣayāt ।।
sāmānyagrahaṇācchabdādaprasaṅgo mato yadi । tanna kevalasāmānyāgrahaṇād grahaṇe api vā ।। atatsamānatāvyaktī tena nityopalambhanam । nityatvācca yadi vyaktirvyakteḥ pratyakṣatāṃ prati ।।
ātmani jñānajanane yacchaktaṃ śaktameva tat । athāśaktaṃ kadāciccedaśaktaṃ sarvadaiva tat ।। tasya śaktiraśaktirvā yā svabhāvena saṃsthitā । nityatvādapi kiṃ tasya kastāṃ kṣapayituṃ kṣamaḥ ।।
tacca sāmānyavijñānamanurundhan vibhāvyate । nīlādyākāraleśo yaḥ sa tasmin kena nirmitaḥ ।। pratyakṣapratyayārthatvānnākṣāṇāṃ vyarthateti cet । saivaikarūpācchabdāderbhinnābhāsā matiḥ kutaḥ ।।
na jātirjātimadvyaktirūpaṃ yenāparāśrayam । siddham pṛthak cet kāryatvaṃ hyapekṣetyabhidhīyate ।। niṣpatteraparādhīnamapi kārya svahetutaḥ । sambadhyate kalpanayā kimakārya kathañcana ।।
anyatve tadasambaddhaṃ siddhāto niḥsvabhāvatā । jātiprasaṅgo abhāvasya na apekṣābhāvatastayoḥ ।। tasmādarūpā rūpāṇāṃ nāśrayeṇopakalpitā । tadviśeṣāvagāhārthairjātiḥ śabdaiḥ prakāśyate ।।
tasyāṃ rūpāvabhāso yastattvenārthasya vā grahaḥ । bhrāntiḥ sānādikālīnadarśanābhyāsanirmitā ।। arthānāṃ yacca sāmānyamanyavyāvṛttilakṣaṇam । yanniṣṭhāsta ime śabdā na rūpaṃ tasya kiñcana ।।
sāmānyabuddhau sāmānyenārūpāyāmavīkṣaṇāt । arthabhrāntirapīṣyeta sāmānyaṃ sāpi abhiplavāt ।। artharūpatayā tattvenābhāvācca na rūpiṇī । niḥsvabhāvatayāvācyaṃ kutaścid vacanānmatam ।।
yadi vastuni vastūnāmavācyatvaṃ kathañcana । naiva vācyamupādānabhedād bhedopacārataḥ ।। atītānāgate apyarthe sāmānyavinivandhanāḥ । śrutayo niviśante sadasaddharmaḥ kathaṃ bhavet ।।
upacārāt tadiṣṭaṃ ced varttamānaghaṭasya kā । pratyāsattirabhāvena yā paṭādau na vidyate ।। buddheraskhalitā vṛttirmukhyāropitayoḥ sadā । siṃhe māṇavake tadvad ghoṣaṇāpyasti laukikī ।।
yatra rūḍhyāsadartho api janaiḥ śabdo niveśitaḥ । sa mukhyastatra tatsāmyādū gauṇo anyatra skhaladgatiḥ ।। yathā bhāve apyabhāvākhyāṃ yathākalpanameva vā । kuryādaśakte śakte vā pradhānādiśrutiṃ janaḥ ।।
śabdobhyo yādṛśī buddhirnaṣṭe anaṣṭe api dṛśyate । tādṛśyeva sadarthānāṃ naitacchrotrādicetasām ।। sāmānyamātragrahaṇāt sāmānyaṃ cetasorddhayoḥ । tasyāpi kevalasya prāg grahaṇaṃ vinivāritam ।।
parasparaviśiṣṭānāmaviśiṣṭaṃ kathaṃ bhavet । tathā dvirūpatāyāṃ vā tad vastvekaṃ kathaṃ bhavet ।। tābhyāṃ tadanyadeva syād yadi rūpaṃ samaṃ tayoḥ । tayoriti na sambandho vyāvṛttistu na duṣyati ।।
tasmāt samānataivāsmin sāmānte avastulakṣaṇam । kārya cet tadanekaṃ syānnaścaraṃ ca na tanmatam ।। vastumātrānubandhitvād vināśasya na nityatā । asambandhaśca jātīnāmakāryatvādarūpatā ।।
yacca vastubalājjñānaṃ jāyate tasapekṣate । na saṃketa sa sāmānyabuddhuṣvetad vibhāvyate ।। yāpyabhedānugā buddhiḥ kācid vastudvayekṣaṇe । saṃketena vinā sārthapratyāsattinibandhanā ।।
pratyasasattirvinā jātyā yatheṣtā cakṣurādiṣu । jñānakāryeṣu jātirvā yathānveti vibhāgataḥ ।। karthāñcadapi vijñāne tadrupānavabhāsataḥ । yadi nāmendriyāṇāṃ syād draṣṭā bhāseta tadvapuḥ ।।
rūpavatvāt na jātīnāṃ kevalānāmadarśanāt । vyaktigrahe ca tacchabdarupādanyanna dṛśyate ।। jñānamātrārthakaraṇe apyayogyamata eva tat । tadayogyatayārūpaṃ taddhyavastuṣu lakṣaṇam ।। ।। yathoktaviparītaṃ yat tat svalakṣaṇamiṣyate ।
sāmānyaṃ trividham tacca bhāvābhāvobhayāśrayāt ।। yadi bhāvāśrayaṃ jñānaṃ bhāve bhāvānubandhataḥ । noktottaratvād dṛṣṭatvād atītādiṣu cānyathā ।। bhāvadharmatvahāniścet bhāvagrahaṇapūrvakam ।
tajjñānamityadoṣo ayam meyaṃ tvekaṃ svalakṣaraṇam ।। tasmādarthakriyāsiddheḥ sadasattāvicāraṇāt । tasya svapararūpābhyāṃ gatermeyadvayaṃ matam ।। ayathābhiniveśena dvitīyā bhrāntiriṣyate ।
gatiścet pararūpeṇa na ca bhrānteḥ pramāṇatā ।। abhiprāyāvisaṃvādādapi bhrānteḥ pramāṇatā । gatirapyanyathā dṛṣṭā pakṣaścāyaṃ kṛtottaraḥ ।। maṇipradīpaprabhayormaṇibuddhyābhidhāvatoḥ ।
mithyājñānāviśeṣe api viśeṣo arthakriyāṃ prati ।। yathā tathāyathārthatve apyanumānatadābhayoḥ । arthakriyānurodhena pramāṇatvaṃ vyayasthitam ।। buddhiryatrārthasāmarthyādanvayavyatirekiṇī ।
tasya svatabtraṃ grahaṇamato anyad vastvatīndriyam ।। tasyādṛṣṭātmarūpasya gateranyo artha āśrayaḥ । tadāśrayeṇa sambandhī yadi syād gamakastadā ।। gamakānugasāmānyarūpeṇaiva tadā gatiḥ ।
tasmāt sarvaḥ parokṣo artho viśeṣeṇa na gamyate ।। yā ca sambandhino dharmād bhūtirdharmiṇi jñāyate । sānumānaṃ parokṣāṇāmekāntenaiva sādhanam ।। na pratyakṣaraparikṣābhyāṃ meyasyānyasya sambhavaḥ ।
tasmāt prameyadvitvena pramāṇadvitvamiṣyate ।। tryekasaṃkhyānirāso vā prameyadvayasarśanāt । ekamevāprameyatvādasataścenmataṃ ca naḥ ।। anekānto aprameyatve asadbhāvasya niścayaḥ ।
tanniścyapramāraṇaṃ vā dvitīyam nākṣajā matiḥ ।। abhāve arthabalājjāterarthaśaktyanapekṣaṇe । vyavadhānādibhāve api jāyetendriyajā matiḥ ।। abhāve vinivṛttiścet pratyakṣasyaiva niścayaḥ ।
viruddhaṃ saiva vā liṅgamanvayavyatirekiṇī ।। śiddhaṃ ca paracaitanyapratipatteḥ pramādvayam । vyavahārādau pravṛttaśca siddhastadbhāvaniścaḥ ।। pramāṇamavisaṃvādāt tat kvacid vyabhicārataḥ ।
nāśvāsa iti celliṅgadurdṛṣṭiretadīdṛśam ।। yataḥ kadācit siddhāsya pratītirvastunaḥ kvacit । tadvaśya tato jātaṃ tatsvabhāvo api vā bhavet ।। svanimittāt svabhāvād vā vinā nārthasya sambhavaḥ ।
yacca rūpaṃ tayordṛṣṭaṃ tadevānyatra lakṣaṇam ।। svabhāve svanimitte vā dṛśye darśanahetuṣu । anyeṣu satsvadṛśye ca satta vā tadvataḥ katham ।। aprāmāṇye ca sāmānyabuddhestallopa āgataḥ ।
pretyabhāvavad akṣaistat paryāyeṇa pratīyate ।। tacca nendriyaśaktyādāvakṣabuddherasambhavāt । abhāvapratipattau syād buddherjanmānittikam ।। svalakṣaṇe ca pratyakṣamavikalpatayā vinā ।
vikalpena na sāmānyagrahastasmistato anumā ।। prameyaniyame varṇānityatā na pratīyate । pramāṇamanyat tadbuddhurvinā liṅgena sambhavāt ।। viśeṣadṛṣṭe liṅgasya sambandhasyāprasiddhitaḥ ।
tat pramāṇāntaraṃ meyabahutvād bahutāpi vā ।। pramāṇānāmanekasya vṛtterekatra vā tathā । viśeṣadadṛṣṭerekatrisaṃkhyāpoho na vā bhavet ।। viṣayāniyamādanyaprameyasya ca sambhavāt ।
yojanād varṇasāmānye nāyaṃ doṣaḥ prasajyate ।। nāvasturūpaṃ tasyaiva tathā siddheḥ prasādhanāt । anyatra nānyasiddhiścenna tasyaiva prasiddhitaḥ ।। yo hi bhāvo yathābhūto sa tadṛgliṅ gacetasaḥ ।
hetustajjā tathābhūte tasmād vastuni liṅigadhīḥ ।। liṅgaliṅgidhiyorevaṃ pāramparyeṇa vastuni । prativabdhāt tadābhāsaśūnyayorapyavañcanam ।। tadrī pādhyavasāyācca tayostadrūpaśūnyayoḥ ।
tadrūpāvañcakatve api kṛtā bhrāntivyavasthitiḥ ।। tasmād vastuni boddhavye vyāpakaṃ vyāpyacetasaḥ । nimittaṃ tatsvabhāvo vā kāraṇam tacca taddhiyaḥ ।। pratiṣedhastu sarvatra sādhyate anupalambhataḥ ।
siddhiṃ pramāṇairvadatāmarthādeva viparyayāt ।। dṛṣṭā viriddhadharmoktistasya tatkāraṇasya vā । niṣedhe yāpi tasyaiva sāpramāṇatvasūcanā ।। anyathaikasya dharmasya svabhāvoktyā parasya tat ।
nāstitvaṃ kena gamyeta virodhācced asāvapi ।। siddhaḥ kenāsahasthānāditi cet tat kuto matam । dṛśyasya darśanābhāvāhiti cet sāpramāṇatā ।। tasmāt svaśabdenoktāpi sābhāvasya prasādhikā ।
yasyāpramāṇaṃ sāvācyo niṣedhastena sarvathā ।। etena tadviruddhārthakāryoktirupavarṇatā । prayogaḥ kevalaṃ bhinnaḥ sarvatrārtho na bhidyate ।। viruddhaṃ tacca sopāyamavidhāyāpidhāya ca ।
pramāṇoktirniṣedhe yā na sāmnāyānusāriṇī ।। uktyādeḥ sarvavitpretyabhāvādipratiṣedhavat । atīndriyāṇāmarthānāṃ virodhasyāprasiddhitaḥ ।। bādhyavādhakabhāvaḥ kaḥ syātāṃ yadyuktisaṃvidau ।
tādṛśo anupalabdheśced ucyatāṃ saiva sādhanam ।। aniścakaraṃ proktamīdṛk cānupalambhanam । tannātyantaparokṣeṣu sadasattāviniścayau ।। bhinno abhinno api vā dharmaḥ sa viruddhaḥ prayujjate ।
yathāgnirahime sādhye sattā vā janmabādhanī ।। yathā vastveva vastūnāṃ sādhane sādhanaṃ matam । tathā vastveva vastūnāṃ svanivṛttau nivarttakam ।। etena kalpanānyasto yatra kvacana sambhavāt ।
dharmaḥ pakṣasapakṣānyataratvādirapoditaḥ ।। tatrāpi vyāpako dharmo nivṛttergamako mataḥ । vyāpakasvanivṛttiścet paricchinnā kathañcana ।। yadapramāṇatābhāve liṅgaṃ tasyaiva kathyate ।
tadatyantavimūḍhārtham āgopālamasaṃvṛteḥ ।। etāvanniścayaphalamabhāve anupalambhanam । tacca hetau svabhāve vā dṛśye dṛśyatā mate ।। anumānādanityādergrahaṇe ayaṃ kramo mataḥ ।
prāmāṇyameva nānyatra gṛhītaghaṇānmatam ।। nānyāsyānityatā bhāvāt pūrva siddhaḥ sa cenidriyāt । nānekarūpo vācyo asau vācyo dharmo vikalpajaḥ ।। sāmānyāśrayasaṃsiddhau sāmānyaṃ siddhameva tat ।
tadasiddhau tathāsyaiva hyanumānaṃ pravartate ।। kvacit tadaparijñānaṃ sadṛśāparasambhavāt । bhrānterapaśyato bhedaṃ māyāgolakabhedavat ।। tathā hyaliṅgamābālamasaṃśliṣṭottarodayam ।
paśyan paricchinattyeva dīpādi nāśinaṃ janaḥ ।। bhāvasvabhāvabhūtāyāmapi śaktau phale dṛśaḥ । anānantaryato moho viniśceturapāṭavāt ।। tasyava vinivṛttyarthamanumānopavarṇanam ।
vyasyantīkṣaṇādeva sarvākārān mahādhiyaḥ ।। vyāvṛtte sarvatastasmin vyāvṛttivinivbandhanāḥ । buddhayo arthe pravarttante bhinne bhinnāśrayā iva ।। yathācodanamākhyāśca so asati bhrāntikāraṇe ।
pratibhāḥ pratisandhatte svānurūpāḥ svabhāvataḥ ।। siddho atrāpyathavā dhvaṃso liṅgādanupalambhanāt । prāgbhūtvā hyabhavan bhāvo anitya ityabhidhīyate ।। yasyobhayāntavyavadhisattāsambandhavā cinī ।
anityatāśrutistena tāvantāviti kau smṛtau ।। prākpaścādapyabhāvaścet sa evānityatā na kim । ṣaṣṭhayādyayogāditi cedū antayoḥ sa kathaṃ bhavet ।। sattāsambandhayordhrauvyādantābhyāṃ na viśeṣaṇam ।
aviśeṣaṇameva syādantau cet kāryakāraṇe ।। asambandhānna bhāvasya prāgabhāvaṃ sa vāñchati । tadupādhisamākhyāne te apyasya ca na sidhyataḥ ।। sattā svakāraṇāśleṣakaraṇāt kāraṇaṃ kila ।
sā sattā sa ca sambandho nityau kāryamatheha kim ।। yasyābhāvaḥ kriyetāsau na bhāvaḥ prāgabhāvavān । sambandhānabhyupagamānnityaṃ viśvamidaṃ tataḥ ।। tasmādanarthāskandinyo abhinnārthābhimateṣvapi ।
śabdeṣu vācyabhedinyo vyatirekāspadaṃ dhiyaḥ ।। viśeṣapratyabhijñānaṃ na pratikṣaṇabhedataḥ । na vā viśeṣaviṣayaṃ dṝṣṭasāmyena tadgrahāt ।। nidarśanaṃ tadeveti sāmānyāgrahaṇaṃ yadi ।
nidarśanatvāt siddhasya pramāṇenāsya kiṃ punaḥ ।। vismṛtatvādadoṣaścet tata evānidarśanam । dṛṣṭe tadbhāvasiddhiścet pramāṇād anyavastuni ।। tattvārope viparyāsastatsiddherapramāṇatā ।
pratyakṣetarayoraikyādekasiddhirdvayorapi ।। sandhīyamānaṃ cānyena vyavasāyaṃ smṛtiṃ viduḥ । talliṅgāpekṣaṇānno cet smṛtirna vyabhicārataḥ ।। pratyakṣaṃ kalpanāpoḍhaṃ pratyakṣeṇaiva sidhyati ।
pratyātmavedyaḥ sarveṣāṃ vikalpo nāmasaṃśrayaḥ ।। saṃhṛtya sarvatāścintāṃ stimitenāntarātmanā । sthito api cakṣuṣā rūpamīkṣate sākṣajā matiḥ ।। punarvikalpayan kiñcidāsīnme kalpanedṛśī ।
vetti ceti na pūrvoktāvasthāyāmindriyād gatau ।। ekatra dṛṣṭau bhedo hi kvacinnānyatra dṛśyate । na tasmād bhinnamastyanyat sāmānyaṃ buddhyabhedataḥ ।। tasmād viśeṣaviṣayā sarvai vendriyajā matiḥ ।
na viśeṣeṣu śabdānāṃ pravṛttāvasti sambhavaḥ ।। ananvayād viśeṣāṇāṃ saṅketasyāpravṛttitaḥ । viṣayo yaśca śabdānāṃ saṃyojyeta sa eva taiḥ ।। asyedamiti sambandhe yāvarthau pratibhāsinau ।
tayoreva hi sambandho na tadendriyagocaraḥ ।। viśadapratibhāsasya tadārthasyāvibhāvanāt । vijñānābhāsabhedo hi padārthānāṃ viśeṣakaḥ ।। cakṣuṣārthāvabhāse api yaṃ paro asyeti śaṃsati ।
sa eva yojyate śabdairna khalvindriyagocaraḥ ।। avyāpṛtendriyasyānyavāṅ mātreṇāvibhāvanāt । na cānuditasambandhaḥ svayaṃ jñānaprasaṅgataḥ ।। manaso yugapadvṛtteḥ savikalpāvikalpayoḥ ।
vimūḍho laghuvṛttervā tayoraikyaṃ vyavasyati ।। vikalpavyavadhānena vicchinnaṃ darśanaṃ bhavet । iti ced bhinnajātīyavikalpe anyasya vā katham ।। alātadṛṣṭivad bhāvapakṣaśced balavān mataḥ ।
anyatrāpi samānaṃ tad varṇayorvā sakṛcchutiḥ ।। sakṛt saṅgatasarvārtheṣvindriyeṣviha satsvapi । pañcabhirvyavadhāne api bhātyavyavahiteva yā ।। sā matirmāmaparyantakṣaṇikajñānamiśraṇāt ।
vicchinnābheti taccitraṃ tasmāt santu sakṛddhiyaḥ ।। pratibhāsāviśeṣaśca sāntarānantare katham । śuddhe manovikalpe ca na kramagrahaṇaṃ bhavet ।। yo agrahaḥ saṅgate apyarthe kvacidāsaktacetasaḥ ।
saktyānyotpattivaiguṇyāccodyaṃ vai tad dvayorapi ।। śīghravṛtteralātāderanvayapratighātinī । cakrabhrāntiṃ dṛgādhatte na dṛśāṃ ghaṭanena sā ।। kecidindriyajatvāderbāladhīvadakalpanām ।
āhurbālāvikalpe ca hetuṃ saṃketamandatām ।। teṣāṃ pratyakṣameva syād bālānāmavikalpanāt । saṃketopāyavigamāt paścādapi bhavenna saḥ ।। mano vyutpannasaṃketamasti tena sa cenmataḥ ।
evamindriyaje api syād śeṣavaccedamīdṛśam ।। yadeva sādhanaṃ bāle tadevātrāpi kathyatām । sāmyādakṣadhiyāmuktamanenānubhavādikam ।। viśeṣaṇaṃ viśeṣyañca sambandhaṃ laukikīṃ sthitim ।
gṛhītvā saṅkalayayaitat tathā pratyeti nānyathā ।। yathā daṇḍini jātyādervivekenānirūpaṇāt । tadvatā yojanā nāsti kalpanāpyatra nāstyataḥ ।। yadapyanvayi vijñānaṃ śabdavyaktyavabhāsi tat ।
varṇākṛtyakṣarākāraśūnyaṃ gotvaṃ hi varṇyate ।। samānatve api tasyaiva neaṇaṃ netragocare । pratibhāsadvayābhāvāt buddherbhedaśca durlabhaḥ ।। samavāyāgrahādakṣaiḥ sambandhādarśanaṃ sthitam ।
paṭastantuṣvihetyādiśabdāśceme svayaṃ kṛtāḥ ।। śṛṅgaṃ gavīti loke syāt śṛṃge gaurityalaukikam । gavākhyapariśiṣṭāṅgavicchedānupalambhanāt ।। taistantubhiriyaṃ śāṭītyuttaraṃ kāryamucyate ।
tantusaṃskārasambhūtaṃ naikakālaṃ kathañcana ।। kāraṇāropataḥ kaścid ekāpoddhārāro api vā । tantvākhyāṃ vartayet kārye darśayan nāśrayaṃ śruteḥ ।। upakāryopakāritvaṃ vicchedād dṛṣṭireva vā ।
mukhyaṃ yadaskhalajjñānamādisaṃketagocaraḥ ।। anumānaṃ ca jātyādau vastuno nāsti bhedini । sarvatra vyapadeśo hi daṇḍādernāpi sāṃvṛtāt ।। vastuprāsādamālādiśabdāścānyānapekṣiṇaḥ ।
geho yadyapi saṃyogastanmālā kinnu tad bhavet ।। jātiśced geha ekāpi māletyucyeta vṛkṣavat । mālābahutve tacchabdaḥ kathaṃ jāterajātitaḥ ।। mālādau ca mahattvādiriṣṭo yaścaupacārikaḥ ।
mukhyāviśiṣṭavijñānagrāhyatvānnaupacārikaḥ ।। ananyahetutā tulyā sā mukhyābhimateṣvapi । padārthaśabdaḥ kaṃ hetumanyaṃ ṣaṭsu samīkṣate ।। yo yathā rūḍhitaḥ siddhastatsāmyād yastathocyate ।
mukhyo gauṇaśca bhāveṣvapyabhāvasyopacārataḥ ।। saṃketānvayinī rūḍhirvakturicchānvayī ca saḥ । kriyate vyavahārārtha chandaḥśabdāṃśanāmavat ।। vastudharmatayaivārthāstādṛgvijñānakāraṇam ।
bhede api yatra tajjñānaṃ tāṃstathā pratipadyate ।। jñānānyapi tathā bhede bhedapratyavamarśane । ityatatkāryaviśleṣasyānbvayo naikavastunaḥ ।। vastūnāṃ vidyate tasmāt tanniṣṭhā vastuni śrutiḥ ।
bahyaśaktivyavacchedaniṣṭhābhāve api tacchrutiḥ ।। vikalpapratibimbeṣu tanniṣṭheṣu nibadhyate । tato anyāpohaniṣṭhatvāduktānyāpohakṛt śrutiḥ ।। vyatirekīva yajjñāne bhātyarthapratibimbakam ।
śabdāt tadapi nārthātmā bhrāntiḥ sā vāsanodbhavā ।। tasyābhidhāne śrutibhirarthe koṃ aśo avagamyate । tasyāgato ca saṃketakriyā vyarthā tadarthikā ।। śabdo arthāṃśaṃ kamāheti tatrānyāpoha ucyate ।
ākāraḥ sa ca nārthe asti taṃ vadannarthabhāk katham ।। śabdasyānvayinaḥ kāryamarthenānvayinā sa ca । ananvayī dhiyo abhedād darśanābhyāsanirmitaḥ ।। tadrūpāropagatyānyavyāvṛttādhigateḥ punaḥ ।
śabdārtho arthaḥ sa eveti vacane na virudhyate ।। mithyāvabhāsino vaite pratyayāḥ śabdanirmitāḥ । anuyāntīmamarthāśamiti cāpohakṛt śrutiḥ ।। tasmāt saṃketakāle api nirdiṣṭārthena saṃyutaḥ ।
svapratītiphalenānyāpohaḥ sambadhyate śrutau ।। anyatrādṛṣṭyapekṣatvāt kvacittaddṛṣṭyapekṣaṇāt । śrutau sambadhyate apoho naitad vastuni yujyate ।। tasmād jātyāditadyogā nārthe teṣu ca na śrutiḥ ।
saṃyujyate anyavyāvṛttau śabdānāmeva yojanāt ।। saṃketasmaraṇopāyaṃ dṛṣṭasaṃkalanātmakam । pūrvāparaparāmarśaśūnye taccākṣuṣe katham ।। anyatragatacitto api cakṣuṣā rūpamīkṣate ।
tatsaṃketāgrahastatra spaṣṭastajjā ca kalpanā ।। jāyante kalpanāstatra yatra śabdo niveśitaḥ । tenecchātaḥ pravartteran nekṣeran bāhyāmakṣajāḥ ।। rūpaṃ rūpamitīkṣeta taddhiyaṃ kimitīkṣate ।
asti cānubhavastasyāḥ so avikalpaḥ kathaṃ bhavet ।। tayaivānubhave dṛṣṭaṃ na viukalpadvayaṃ sakṛt । etena tulyakālānyavijñānānubhavo gataḥ ।। smṛtirbhavedatīte ca sāgṛhīte kathaṃ bhavet ।
syāccānyadhīparicchedābhinnarūpā svabuddhidhīḥ ।। atītamapadṛṣṭābtamaliṅgañcārthavedanam । siddhaṃ tatkena tasmin hi na pratyakṣaṃ na laiṅgikam ।। tatsvarūpāvabhāsinyā buddhayānantarayā yadi ।
rūpādiriva gṛhyeta na syāt tatpūrvadhīgrahaḥ ।। so avikalpaḥ svaviṣayo vijñānānubhavo yathā । aśakyasamayaṃ tadvadanyadapyavikalpakam ।। sāmānyavācinaḥ śabdāstadekārthā ca kalpanā ।
abhāve nirvikalpasya viśeṣādhigamaḥ katham ।। asti cennirvikalpaṃ ca kiñcit tattulyahetukam । sarva tathaiva hetorhi bhedād bhedaḥ phalātmanām ।। anapekṣitabāhyārthā yojanā samayasmṛteḥ ।
tathānapekṣya samayaṃ vastuśaktyaiva netradhīḥ ।। saṃketasmaraṇāpekṣaṃ rūpaṃ yadyakṣacetasi । anapekṣya na cecchaktaṃ syāt smṛtāveva liṃgavat ।। tasyāstatsaṃgamotpatterakṣadhīḥ syāt smṛterna vā ।
tataḥ kālāntare api syāt kvacid vyākṣepasambhavāt ।। krameṇobhayahetuścet prāgeva syādabhedataḥ । anyo akṣabuddhihetuścet smṛtistatrāpyanarthikā ।। yathāsamitāsiddhyarthamiṣyate samayasmṛtiḥ ।
bhedaścāsamito grāhyaḥ smṛtistatra kimarthikā ।। sāmānyamātragrahaṇe bhedāpekṣā na yujyate । tasmāccakṣuśca rūpaṃ ca pratītyodeti netradhīḥ ।। sākṣācca jñānajanane samartho viṣayo akṣavat ।
atha kasmād dvayādhīnajanma tat tena nocyate ।। samīkṣya gamakatvaṃ hi vyapadeśo niyujyate । taccākṣavyapadeśe asti taddharmaśca niyojyatām ।। tato liṃgasvabhāvo atra vyapadeśe niyojyatām ।
nivarttate vyāpakasya svabhāvasya nivṛttitaḥ ।। sañcitaḥ samudāyaḥ sa sāmānyaṃ tatra cākṣadhīḥ । sāmānyabuddhuścāvaśyaṃ vikalpenānubaddyate ।। arthāntarābhisambandhājjāyante ye aṇavo apare ।
uktāste sañcitāste hi nimittaṃ jñānajanmanaḥ ।। aṇū nāṃ sa viśeṣaśca nāntareṇāparanaṇīn । tadekāniyamajjñānamuktaṃ sāmānyagocaram ।। athaikāyatanatve api nānekaṃ dṛśyate sakṛt ।
sakṛdgrahāvabhāsaḥ ki viyukteṣu tilādiṣu ।। prayuktaṃ lāghavañcātra teṣveva kramapātiṣu । kiṃ nākramagrahastulyakālāḥ sarvāśya buddhayaḥ ।। kāścit tāsvakramābhāsāḥ kramavatyo aparāśca kim ।
sarvārthagrahaṇe tasmāsakramo ayaṃ prasajyate ।। nai kaṃ citrapataṃgādi rūpaṃ vā dṛśyate katham । citraṃ tadekāmiti cedidaṃ citrataraṃ tataḥ ।। naikasvabhāvaṃ citraṃ hi maṇirūpaṃ yathaiva tat ।
nīlādipratibhāsaśca tulyaścitrapaṭādiṣu ।। tatrāvayavarūpaṃ cet kevalaṃ dṛśyate tathā । nīlādīni nirasyānyaccitraṃ citraṃ yadīkṣase ।। tulyārthākārakālatvenopalakṣitayardvayoḥ ।
nānārthā kramavatyekā kimekārthākramāparā ।। vaiśvarūpyād dhiyāmeva bhāvānāṃ viśvarūpatā । taccedanaṅga keneyaṃ siddhā bhedavyavasthitiḥ ।। vijātīnāmanārambhādālekhyādau na citradhīḥ ।
arūpatvānna saṃyogaścitro bhakteśca nāśrayaḥ ।। pratyekamavicitratvād gṛhīteṣu krameṇa ca । na citradhīsaṅkalanamanekasyaikayāgrahāt ।। nānārthaikā bhavet tasmāt siddhāto apyavikalpikā ।
vikalpayannekamartha yato anyadapi paśyati ।। citrāvabhāseṣvathaṣu yadyekatvaṃ na yujyate । saiva tāvat kathaṃ buddhirekā citrāvabhāsinī ।। idaṃ vastubalāyātaṃ yad vadanti vipaścitaḥ ।
yathā yathārthāścintyante viśīryante tathā tathā ।। kiṃ syāt sā citrataikasyām na syāt tasyāṃ matāvapi । yadīdaṃ svayamarthānāṃ rocate tatra ke vayam ।। tasmānnārtheṣu na jñāne sthūlābhāsastadātmanaḥ ।
ekatra pratiṣiddhitvād bahuṣvapi na sambhavaḥ ।। paricchedo antaranyo ayaṃ bhāgo bahiriva sthitaḥ । jñānasyābhedinau bhinnau pratibhāso h yupaplavaḥ ।। tatraikasyāpyabhāvena dvayamapyavahīyate ।
tasmāt tadeva tasyāpi tattvaṃ yā dvayaśūnyatā ।। tadbhedāśrayiṇī ceyaṃ bhāvānāṃ bhedasaṃsthitiḥ । tadupalpavabhāve ca teṣāṃ bhedo apyupaplavaḥ ।। na grāhyagrāhakākārabāhyamasti ca lakṣaṇam ।
ato lakṣaṇaśūnyatvānniḥsvabhāvāḥ prakāśitāḥ ।। vyāpāropadhikaṃ sarva skandhādīnāṃ viśeṣataḥ । lakṣaṇaṃ sa ca tattvaṃ na tenāpyete vilakṣaṇāḥ ।। yathāsvampratyayāpekṣādavidyopaplutātmanām ।
vijñaptirvitathākārā jāyate timiradivat ।। asaṃviditatatvā ca sā sarvāparadarśanaiḥ । asambhavād vinā teṣāṃ grāhyagrāhakaviplavaiḥ ।। tadupekṣitatattvārthaiḥ kṛtvā gajanimīlanam ।
kevalaṃ lokabuddhyaiva bāhyacintā pratanyate ।। nīlādiścitravijñāne jñānopādhirananyabhāk । aśakyadarśanaḥ taṃ hi patatyarthe vivecayan ।। yad yathā bhāsate jñānaṃ tat tathaiva prakāśate ।
iti nāmaikabhāvaḥ syāccitrākārasya cetasi ।। paṭādirūpasyaikatve tathā syādavivekitā । vivekīni nirasyānyadā viveki ca nekṣate ।। ko vā virodho bahavaḥ sañjātātiśayāḥ pṛthak ।
bhaveyuḥ kāraṇaṃ buddheryadi nātmendriyādivat ।। hetubhāvād ṛte nānyā grāhyatā nāma kācana । tatra buddhiryadākārā tasyāstad grāhyamucyate ।। kathaṃ vāvayavī grāhyā sakṛt svāvayavaiḥ saha ।
na hi gopratyayo dṛṣṭaḥ sāsnādīnāmadarśane ।। guṇapradhānādhigamaḥ sahāpyabhimato yadi । sampūrṇāṅgo na gṛhyeta sakṛnnāpi guṇādimān ।। vivakṣāparatantratvād viśeṣaṇaviśeṣayayoḥ ।
yadṅgabhāvenopāttaṃ tat tenaiva hi gṛhyate ।। svato vastvantarābhedād guṇāderbhedakasya ca । agrahādekabuddhiḥ syāt paśyato api parāparam ।। guṇādibhedagraṇānnānātvapratipad yadi ।
astu nāma tathāpyeṣāṃ bhavet sambandhisaṅkaraḥ ।। śabdādīnāmanekatvāt siddho anekagrahaḥ sakṛt । sanniveśagrahāyogādagrahe sanniveśinām ।। sarvato vinivṛttasya vinivṛttiryato yataḥ ।
tadbhedonnītabhedā sā dharmiṇo anekarūpatā ।। te kalpitā rūpabhedād nirvikalpasya cetasaḥ । na vicitrasya citrābhāḥ kādācitkasya gocaraḥ ।। yadyapyasti sitatvādi yādṛgindriyagocaraḥ ।
na so abhidhīyate śabdairjānayo rūpabhedataḥ ।। ekārthatve api buddhīnāṃ nānāśrayatayā sa cet । śrotrādicittānīdānīṃ bhinnārthānīti tat kutaḥ ।। jāto nāmāśrayonyo anyaḥ cetasāṃ tasya vastunaḥ ।
ekasyaiva kuto rūpaṃ bhinnākārāvabhāsi tat ।। vṛtterdṛ śyaparāmarśenābhidhānavikalpayoḥ । darśanāt pratyabhijñānaṃ gavādīnāṃ nivāritam ।। anvayāccānumānaṃ yadabhidhānavikalpayoḥ ।
dṛśye gavādau jātyādestadapyetena dūṣitam ।। darśanānyeva bhinnānyapyekāṃ kurvanti kalpanām । pratyabhijñānasaṃkhyātāṃ svabhāveneti varṇitam ।। pūrvānubhūtagrahaṇe mānasasyāpramāṇatā ।
adṛṣṭagrahaṇe andhāderapi syādarthadarśanam ।। kṣaṇakatvādatītasya darśanasya na sambhavaḥ । vācyamakṣaṇikatve syāllakṣaṇaṃ saviśeṣaṇam ।। niṣpāditakriye kañcid viśeṣamasamādadhat ।
karmaṇyaindriyamanyad vā sādhanaṃ kimitīṣyate ।। sakṛd bhāvaśca sarvāsāṃ dhiyāṃ tadbhāvajanmanām । anyairakāryabhedasya tadapekṣāvirodhataḥ ।। tasmādindriyavijñānānantarapratyayodbhavam ।
mano anyameva gṛhṇāti viṣayaṃ nāndhadṛk tataḥ ।। svārthānvayārthāpekṣaiva heturindriyajā matiḥ । tato anyagrahaṇesya niyatagrāhyatā matā ।। tadatulyakriyākālaḥ kathaṃ svajñānakālikaḥ ।
sahakārī bhavedartha iti cedakṣacetasaḥ ।। asataḥ prāgasāmarthyāt paścāccānupayogataḥ । prāgbhāvaḥ sarvahetūnāṃ nāti artha svadhiyā saha ।। bhinnakālaṃ kathaṃ grāhyamiti ced grāhyātāṃ viduḥ ।
hetutvameva yuktijñā jñānākārārpaṇakṣamam ।। kārya hyanekahetutve apyanukurvadudeti yat । tat tenāpyatra tadrūpaṃ gṛhītamiti cocyate ।। aśakyasamayo hyātmā rāgādīnāmannanyabhāk ।
teṣāmataḥ svasaṃvittirnnābhijalpānuṣaṅgiṇī ।। avedakāḥ parasyāpi te svarūpaṃ kathaṃ viduḥ । ekārthāśrayiṇā vedyā vijñāneneti kecana ।। tadatadrū piṇo bhāvāstadatadrū pahetujāḥ ।
tatsukhādi kimajñānaṃ vijñānābhinnahetujam ।। sārthe satīndriye yogye yathāsvamapi cetasi । dṛṣṭaṃ janma sukhādīnāṃ tat tulyaṃ manasāmapi ।। asatsu satsu caiteṣu na janmājanma vā kvacit ।
dṛṣṭaṃ sukhāderbuddhervā tat tato nānyaśca te ।। sukhaduḥkhādibhedaśca tesāmeva viśeṣataḥ । tasyā eva yathā buddhermāndyapāṭavasaṃśrayāḥ ।। yasyārthasya nipātena te jātā dhīsukhādayaḥ ।
multvā taṃ pratipadyeta sukhādīneva sā kathan ।। avicchinnā na bhāseta tatsaṃvittiḥ kramagrahe । tallāghavāccet tattulyamityasaṃvedanaṃ na kim ।। na caikayā dvayajñānaṃ niyamādakṣacetasaḥ ।
sukhādyabhāve apyarthācca jātestacchaktyasiddhitaḥ ।। pṛthak pṛthak ca sāmarthye dvayornīlādivat sukham । gṛhyeta kevalaṃ tasya taddhetvarthamagṛhṇataḥ ।। na hi saṃvedanaṃ yuktam arthenaiva saha grahe ।
kiṃ sāmarthya sukhādīnāṃ neṣṭā dhīryat tadudbhavā ।। vinārthena sukhādīnāṃ vedane cakṣurādibhiḥ । rūpādiḥ stryādibhedo akṣraṇā na gṛhyeta kadācana ।। na hi satyantaraṅge arthe śakte dhīrbāhyadarśanī ।
arthagrahe sukhādīnāṃ tajjānāṃ syādavedanam ।। dhiyoryu gapadutpattau tattadviṣayasambhavāt । sukhaduḥkhavidau syātāṃ sakṛdarthasya sambhave ।। satyāntare apyupādāne jñāne duḥkhādisambhavaḥ ।
nopādānaṃ viruddhasya taccaikamiti cenmatam ।। tadajñānasya vijñānaṃ kenopādānakāraṇam । ādhipatyaṃ tu kurvīta tadvirudve api dṛśyate ।। akṣraṇoryathaika āloko naktañcaratadanyayoḥ ।
rūpadarśanavaiguṇyāvaiguṇye kurute sakṛt ।। tasmāt sukhādayo arthānāṃ svasaṃkrāntāvabhāsinām । vedakāḥ svātmanaścaiṣāmarthebhyo janma kevalam ।। arthātmā svātmabhūto hi teṣāṃ tairanubhūyate ।
tenārthānubhavakhyātirālambastu tadābhatā ।। kaścid bahiḥsthitāneva sukhādīnapracetanān । grāhyānāha na tasyāpi sakṛd yukto dvayagrahaḥ ।। sukhādyabhinnarūpatvānnīlādeścet sakṛd grahaḥ ।
bhinnāvabhāsinorgrāhyaṃ cetasostadabhedi kim ।। tasyāviśeṣe bāhyasya bhāvanātāratamyataḥ । tāratamyañca buddhau syānna prītiparitāpayoḥ ।। sukhādyātmatayā buddherapi yadyavirodhitā ।
sa idānīṃ kathaṃ bāhyāḥ sukhādyātmeti gamyate ।। agrāhyagrāhakatvācced bhinnajātīyayoḥ pumān । agrāhakaḥ syāt sarvasya tato hīyeta bhoktṛtā ।। kāryakāraṇatānena pratyuktākāryakāraṇe ।
grāhyagrāhakatābhāvād bhāve anyatrāpi sā bhavet ।। tasmāt ta āntarā eva saṃvedyatvācca cetanāḥ । saṃvedanaṃ na yad rūpaṃ na hi tat tasya vedanam ।। atatsvabhāvo anubhavo baiddhāṃstān sannavaiti cet ।
muktvādhyakṣasmṛtākārāṃ saṃvitiṃ buddhiratra kā ।। tāṃstānarthānupādāya sukhaduḥkhādivedanam । ekamāvirbhavad dṛṣṭaṃ na dṛṣṭaṃ tvanyadantarā ।। saṃsargādavibhāgaścedayogolakavah nivat ।
bhedābhedavyavasthaivamucchinnā sarvavastuṣu ।। abhinnavedanasyaikyaṃ yannaivaṃ tad vibhedavat । sidhyedasādhanatve asya na siddhaṃ bhedasādhanam ।। bhinnābhaḥ sitaduḥkhādirabhinno bhuddhivedane ।
abhinnābhe vibhinne ced bhedābhedau kimāśrayau ।। tiraskṛtānāṃ paṭunāpyekadābhedadarśanāt । pravāhe vittibhedānāṃ siddhā bhedavyavasthitiḥ ।। prāguktaṃ yogināṃ jñānaṃ teṣāṃ tad bhāvanāmayam ।
vidhūtakalpanājālaṃ spaṣṭamevāvabhāsate ।। kāmaśokabhayonmādacaurasvapnādyupaplutāḥ । abhūtānapi paśyanti purato avasthitāniva ।। na vikalpānubaddhasyāsti syuṭārthāvabhāsitā ।
svapne api smaryate smārta na ca tat tādṛgarthavat ।। aśubhā pṛthivīkṛtsnādyabhūtamapi varṇyate । spaṣṭābhaṃ nirvikalpañca bhāvānābalanirmitam ।। tasmād bhūtamabhūtaṃ vā yad yadevātibhāvyate ।
bhāvanāpariniṣpattau tat sfuṭākalpadhīphalam ।। tatra pramāṇaṃ saṃvādi yat prāṅ nirṇītavastuvat । tad bhāvānājaṃ pratyakṣamiṣṭam śeṣā upaplavāḥ ।। śabdārthagrāhi yad yatra tajjñānaṃ tatra kalpanā ।
svarūpaṃ ca na śabdārthastatrādhyakṣamato akhilam ।। trividhaṃ kalpamājñānamāśrayopaplavodbhavam । avikalpalamekaṃ ca pratyakṣābhaṃ caturvidham ।। anakṣajatvasiddhyarthamukte dve bhrāntidarśanāt ।
siddhānumādivacanaṃ sādhanāyaiva pūrvayoḥ ।। saṃketasaṃśrayānyārthasamāropavikalpe । na pratyakṣānuvṛttitvāt kadācid bhrāntikāraṇam ।। yathaiveyaṃ parokṣārthakalpanā smaraṇātmikā ।
samayāpekṣīṇī nārtha pratyakṣamadhyavasyapi ।। tathānubhūtasmaraṇamantareṇa ghaṭādiṣu । na pratyayo anuyaṃstacca pratyakṣāt parihīyate ।। apavādaścaturtho atra tenoktamupaghātajam ।
kevalaṃ tatra timiramupaghātopalakṣaṇam ।। mānasaṃ tadapītyeke teṣāṃ grantho virudhyate । nīladvicandrādidhiyāṃ heturakṣāṇyapītyayam ।। pāramparyeṇa hetuścedindriyajñānagocare ।
vicāryamāṇe prastāvo mānasasyeha kīdṛśaḥ ।। ki vaindriyaṃ yadakṣāṇāṃ bhāvābhāvānurodhi cet । tat tulyaṃ vikriyāvaccet saiveyaṃ kiṃ niṣidhyate ।। sarpādibhrāntivaccāsyāḥ syādakṣavikṛtāvapi ।
nivṛttirna nivarteta nivṛtte apyakṣaviplave ।। kadācidanyasantāne tathaivārpyeta vācakaiḥ । dṛṣṭasmṛtimapekṣeta na bhāseta parisfuṭam ।। suptasya jāgrato vāpi yaiva dhīḥ sphuṭabhāsinī ।
sā nirvikalpobhayathāpyanyathaiva vikalpikā ।। tasmāt tasyāvikalpe api prāmāṇyaṃ pratiṣidhyate । visaṃvādāt tadartha ca pratyakṣābhaṃ dvidhoditam ।। kriyāsādhanamityeva sarva sarvasya karmaṇaḥ ।
sādhanaṃ na hi tasya sādhanaṃ yā kriyā yataḥ ।। tatrānubhavamātreṇa jñānasya sadṛśātmanaḥ । bhāvyaṃ tenātnamā yena pratikarma vibhajyate ।। anātmabhūto bhedo asya vidyamāno api hetuṣu ।
bhinne karmaṇyabhinnasya na bhedena niyāmakaḥ ।। tasmād yato asyātmabhedādasyādhigatirityayam । kriyāyāḥ karmaniyamaḥ siddhā sā tatprasādhanā ।। arthena ghaṭayatyenāṃ na hi muktvārtharūpatām ।
anyaḥ svabhedājjñānasya bhedako api kathañcana ।। tasmāt prameyādhigateḥ sādhanaṃ meyarūpatā । sādhane anyatra tatkarmasambandho na prasiddhayati ।। sā ca tasyātmabhūtaiva tena nārthāntaraṃ phalam ।
dadhānaṃ tacca tāmātmanyarthādhigamanātmanā ।। savyāpāramivābhāti vyāpāreṇa svakarmaṇi । tadvaśāt tadavyavasthānādakārakamapi svayam ।। yathā phalasya hetūnāṃ sadṛśātmatayodbhavāt ।
heturūpagraho loke akriyāvattve api kathyate ।। ālocanākṣasambandhaviśeṣaṇadhiyāmataḥ । neṣṭaṃ prāmāṇyameteṣāṃ vyavadhānāt kriyāṃ prati ।। sarveṣāmupayoge api kārakāṇāṃ kriyāṃ prati ।
yadantyaṃ bhedakaṃ tasyāstat sādhakatamaṃ matam ।। sarvasāmānyahetutvāsakṣāṇāmasti nedṛśam । tadbhede api hyatadrūpasyāsyedamiti tat kutaḥ ।। etena śeṣaṃ vyākhyātaṃ viśeṣaṇadhiyāṃ punaḥ ।
atādrū pye na bhedo api tadvadanyadhiyo api vā ।। neṣṭo viṣayabhedo api kriyāsādhanayordvayoḥ । ekārthatve dvayaṃ vyartha na ca syāt kramabhāvitā ।। sādhyasādhanatābhāvaḥ sakṛdbhāve dhiyoṃ aśayoḥ ।
tadvyavasthāśrayatvena sādhyasādhanasaṃsthitiḥ ।। sarvātmanāpi sambaddhaṃ kaiścidevāvagamyate । dharmeḥ sa niyamo na syāt sambandhasyāviśeṣataḥ ।। tadabhede api bhedo ayaṃ yasmāt tasya pramāṇatā ।
saṃskārāccedatādrū pye na tasyāpyavyavasthiteḥ ।। kriyākaraṇayoraikyavirodha iti ced asat । dharmabhedābhyupagamād vastvabhinnamitīṣyate ।। evamprakārā sarvaiva kriyākārakasaṃsthitiḥ ।
bhāvasya bhinnānabhimateṣvapyāropeṇa vṛttitaḥ ।। kārthasaṃvid yadevedaṃ pratyekṣaṃ prativedanam । tadarthavedanaṃ kena tādrū pyād vyabhicāri tat ।। atha so anubhavaḥ kvāsya tadevedaṃ vicāryate ।
sarūpayanti tat kena sthūlābhāsaṃ ca te aṇavaḥ ।। tannārtharūpatā tasya satyāṃ sā vyabhicāriṇī । tatsaṃvedanabhāvasya na samarthā prasādhane ।। tatsārūpyatadutpattī yadi saṃvedyalakṣaṇam ।
saṃvedya syāt samānārtha vijñānaṃ samanantaram ।। idaṃ dṛṣṭaṃ śrutaṃ vedam iti yatrāvasāyadhīḥ । na tasyānubhavaḥ saiva pratyāsattirvicāryate ।। dṛśyadarśanayoryena tasya tad darśanaṃ matam ।
tayoḥ sambandhamāśritya draṣṭureṣa viniścayaḥ ।। ātmā sa tasyānubhavaḥ s ca nānyasya kasyacit । pratyakṣaprativedyatvamapi tasya tadātmatā ।। nānyo anubhāvyastenāsti tasya nānubhavo aparaḥ ।
tasyāpi tulyacodyatvāt svayaṃ saiva prakāśate ।। nīlādirūpastasyāsau svabhāvo anubhavaśca saḥ । nīlādyanubhavāt khyātaḥ svarūpānubhavo api san ।। prakāśamānastādātmyāt svarūpasya prakāśakaḥ ।
yathā prakāśo abhimatastathā dhīrātmavedinī ।। tasyāścārthāntare vedye durghaṭau vedyavedakau । avedyavedakākārā yathā bhrāntairnirīkṣyate ।। vibhaktalakṣaṇagrāhyagrāhakākāraviplavā ।
tathā kṛtavyavastheyaṃ keśādijñānabhedavat ।। yadā tadā na sañcodyagrāhyagrāhakalakṣaṇā । tadānyasaṃvido abhāvāt svasaṃvit phalamiṣyate ।। yadi bahyo anubhūyeta ko doṣo naiva kaścana ।
idameva kimuktaṃ syāt sa bāhyo artho anubhūyate ।। yadi buddhistadākārā sāstyākāraviśeṣiṇī । sā bāhyādanyato veti vicāramidamarhati ।। darśanopādhirahitasyāgrahāta tadgrahe grahāt ।
darśanaṃ nīlanirbhāsaṃ nārtho bāhyo asti kevalam ।। kasyacit kiñcidevāntarvāsanāyāḥ prabodhakam । tato dhiyāṃ viniyamo na bāhyārthavyapekṣayā ।। tasmād dvirūpamastyekaṃ yadevamanubhūyate ।
smaryate cobhayākārasyāsya saṃvedanaṃ phalam ।। yadā nuṣpannatdbhāva iṣṭo aniṣṭo api vā paraḥ । vijñaptiheturviṣayastasyāścānubhavastathā ।। yadā saviṣayaṃ jñānaṃ jñānāṃśe arthavyavasthiteḥ ।
tadā ya ātmānubhavaḥ sa evārthaviniścayaḥ ।। yadīṣṭākāra ātmā syādanyathā vānubhūyate । iṣṭo aniṣṭo api vā tena bhavatyarthaḥ praveditaḥ ।। vidyamāne api bāhye arthe yathānubhavameva saḥ ।
niścitātmā svarūpeṇa nānekātmatvadoṣataḥ ।। yadi bāhyaṃ na vidyeta ksya saṃvedanaṃ bhavet । yadyagatyā svarūpasya bāhyasyaiva na kiṃ matam ।। abhyupāye api bhedena na syādanubhavo dvayoḥ ।
adṛṣṭāvaraṇāt syāt cenna nāmārthāvaśo gatiḥ ।। tamanekātmakaṃ bhāvamekātmatvena darśayat । tadadṛṣṭaṃ kathaṃ nāma bhavedarthasya darśakam ।। iṣṭāniṣṭāvabhāsinyaḥ kalpanā nākṣadhīryadi ।
aniṣṭādāvasandhānaṃ dṛṣṭaṃ tatrāpi cetasām ।। tasmāt prameye bāhye api yuktaṃ svānubhavaḥ phalam । yataḥ svabhāvo asya yathā tathaivārthaviniścayaḥ ।। tadarthābhāsataivāsya pramāṇaṃ na tu sannapi ।
grāhakātmāparārthatvād bāhyeṣvartheṣapekṣate ।। yasmād yathā niviṣṭo asāvarthātmā pratyaye tathā । niścīyate niviṣṭo asāvevamityātmasaṃvidaḥ ।। ityarthasaṃvit saiveṣṭā yato arthātmā na dṛśyate ।
tasmād buddhiniveśyārthaḥ sādhanaṃ tasya sā kriyā ।। yathā niviśate so artho yataḥ sā prathate tathā । arthasthitestadātmatvāt svavidapyarthavinmatā ।। tasmād viṣayabhedo api na svasaṃvedanaṃ phalam ।
uktaṃ svabhāvacintāyāṃ tādātmyādarthasaṃvidaḥ ।। tathāvabhāsamānasya tādṛśo anyādṛśo api vā । jñānasya heturartho apītyarthasyeṣṭā prameyatā ।। yathākathañcit tasyārtharūpaṃ muktvāvabhāsinaḥ ।
arthagrahaḥ katham satyaṃ na jāne ahamapīdṛśam ।। avibhāgo api buddh yātmaviparyāsitadarśanaiḥ । grāhyagrāhakasaṃvittibhedavāniva lakṣyate ।। mantrādyu paplutākṣāṇāṃ yathā mṛcchakalādayaḥ ।
anyathaivāvabhāsante tadrūparahitā api ।। tathaiva darśanāt teṣāmanupaplutacakṣuṣā । dūre yathā vā maruṣu mahānalpo api dṛśyate ।। yathānudarhsanaṃ ceyaṃ meyamānaphalasthitiḥ ।
kriyate avidyamānāpi grāhyagrāhakasaṃvidām ।। anyathaikasya bhāvasya nānārūpāvabhāsinaḥ । satyaṃ kathaṃ syurākārāstadekatvasya hānitaḥ ।। anyasyānyatvahāneśca nābhedo rūpadarśanāt ।
rūpābhedaṃ ca paśyanto dhīrabhedaṃ vyavasyati ।। bhāvā yena nirūpyante tadrūpaṃ nāsti tattvataḥ । yasmādekamanekaṃ ca rūpaṃ teṣāṃ na vidyate ।। sādharmyadarśanālloke bhrāntirnāmopajāyate ।
atadātmani tādātmyavyavasāyena neha tat ।। adarśanājjagatyasminnekasyāpi tadātmanaḥ । astīyamapi yā tvantarupaplavasamudbhavā ।। doṣodbhavā prakṛtyā sā vitathapratibhāsinī ।
anapekṣitasādharmyadṛgādistaimirādivat ।। tatra buddheḥ paricchedo grāhakākārasammataḥ । tādātmyādātmavit tasya sa tasya sādhanaṃ tataḥ ।। tatrātmaviṣaye māne yathārāgādi vedanam ।
iyaṃ sarvatra saṃyojyā mānameyaphalasthitiḥ ।। tatrāpyanubhavātmatvāt te yogyā svātmasaṃvidi । iti sā yogyatā mānamātmā meyaḥ phalaṃ svavit ।। grāhakākārasaṃkhyātā paricchedātmatātmani ।
sā yogyateti ca proktaṃ pramāṇaṃ svātmavedanam ।। sarvameva hi vijñānaṃ viṣayebhyaḥ samudbhavad । tadanyāsyāpi hetutve kathañcid viṣayākṛti ।। yathaivāhārakālāderhetutve apatyajanmani ।
pitrostadekasyākāraṃ dhatte nānyasya kasyacit ।। taddhetutvena tulye api tadanyairviṣaye matam । viṣayatvaṃ tadaṃśena tadabhāve na tad bhavet ।। anarthākāraśaṅkā syādapyarthavati cetasi ।
atītārthagrahe siddhe dvirūpatvātmavedane ।। nīlādyābhāsabheditvānnartho jātirādvatī । sā cānityā na jātiḥ syānnityā cā janikā katham ।। nāmādikaṃ niṣiddhaṃ prāṅ nāyamarthavatāṃ kramaḥ ।
icchamātrānurodhitvādarthaśaktirna sidhyati ।। smṛtiścedṛgvidhaṃ jñānaṃ tasyāścānubhavād bhavaḥ । sa cārthākārarahitaḥ sedānīṃ tadvatī katham ।। nārthād bhāvastadābhāvāt syāttathānubhave api saḥ ।
ākāraḥ sa ca nārthasya spaṣṭakāravivekataḥ ।। vyatiriktaṃ tadākāraṃ pratīyādaparastadā । nityamātmani sambandhe pratīyāt kathitaṃ ca na ।। ekaikenābhisambandhe pratisandhirna yujyate ।
ekārthābhiniveśātmā pravaktṛśrotṛcetasoḥ ।। tadekavyavahāraścet sādṛśyādatadābhayoḥ । bhinnātmārtha kathaṃ grāhyastadā syāddhīranarthikā ।। taccānubhavavijñānenobhayāṃśāvalambinā ।
ekākāraviśeṣeṇa tajjñānenānubadhyate ।। anyathā hyatathārūpaṃ kathaṃ jñāne adhirohati । ekākārottaraṃ jñānaṃ tathā h yuktaramuktaram ।। tasyārtharūpeṇākārāvātmākāraśca kaścana ।
dvitīyasya tṛtīyena jñānena hi vivicyate ।। arthakāryatayā jñānasmṛtāvarthasmṛteryadi । bhrāntyā saṅkalanaṃ jyotirmanaskāre ca sā bhavet ।। sarveṣāmapi kāryāṇāṃ kāraṇaiḥ syāt tathā grahaḥ ।
kulālādivivekena na smaryeta ghaṭastataḥ ।। yasmādatiśayāj jñānamarthasaṃsargabhājanam । sārūpyāttat kimanyat syād dṛṣṭeśca yamalādiṣu ।। ādyānubhayarūpatve hye karūpe vyavasthitam ।
dvitīyaṃ vyatiricyet na parāmarśacetasā ।। arthasaṃkalanāśleṣā ṃdhīrdvitīyāvalambate । nīlādirūpeṇa dhiyaṃ bhāsamānāṃ purastataḥ ।। anyathā yādyamevaikaṃ saṃyojyetārthasambhavāt ।
jñānaṃ nadṛṣṭasambandhaṃ pūrvārthenottarottaram ।। sakṛt saṃvedyamānasya niyamena dhiyā saha । viṣayasya tato anyatvaṃ kenākāreṇa sidhyati ।। bhedaśca bhrāntavijñānairdṛ śyetendāvivādvaye ।
saṃvittiniyamo nāsti bhinnayornīlapītayoḥ ।। nārthāsaṃvedanaḥ kaścidanartha vāpi vedanam । dṛṣṭaṃ saṃvedyamānaṃ tat tayornāsti vivekitā ।। tasmādarthasya durvāraṃ jñānakālāvabhāsinaḥ ।
jñānadavyatirekitvam hetubhedānumā bhavet ।। abhāvādkṣabuddhīnāṃ satsvapyanyeṣu hetuṣu । niyamaṃ yadi na bru yāt pratyayāt samanantarāt ।। bījādaṅkurajanmāgnerdhūmāt siddhiritīdṛśī ।
bahyārthāśrayiṇī yapi kārakajñāpakasthitiḥ ।। sāpi tadru panirbhāsā tathā niyatasaṅgamāḥ । buddhīrāśritya kalpyeta yadi kiṃ vā virudhyate ।। anagnijanyo dhūmaḥ syāt tatkāryāt kāraṇe gatiḥ ।
na syāt kāraṇatāyāṃ vā kuta ekāntato gatiḥ ।। tatrāpi dhūmābhāsā dhīḥ prabodhapaṭuvāsanām । gamayedagninirbhāsāṃ dhiyameva na pāvakam ।। tadyogyavāsanāgarbha eva dhūmāvabhāsinīm ।
vyanakti cittasantāni dhiyaṃ dhūmo anitastataḥ ।। astyeṣa viduṣāṃ vādo bāhyāṃ tvāśritya varṇyate । dvairūpyaṃ sahasaṃvittiniyamāt tacca sidhyati ।। jñānamindriyabhedena paṭumandāvilādikām ।
pratibhāsabhidāmarthe bibhradekatra dṛśyate ।। arthasyābhinnarūpatvādekarūpaṃ bhavenmanaḥ । sarvai tadarthamarthāccet tasya nāsti tadābhatā ।। arthāśrayeṇodbhavatastadrūpamanukurvataḥ ।
tasya kenacidaṃśena parato api bhidā bhavet ।। tathā hyāśritya pitaraṃ tadrūpo api sutaḥ pituḥ । bhedaṃ kenacidaṃśena kutaścidavalambate ।। mayūracandrakākāraṃ nīlalohitabhāsvaram ।
sampaśyanti pradīpādermaṇḍalaṃ mandacakṣuṣaḥ ।। tasya tadbāhyārūpatve kā prasannekṣaṇe akṣamā । bhūtaṃ paśyaṃśca taddarśī kathaṃ copahatendriyaḥ ।। śodhitaṃ timireṇāsya vyaktaṃ cakṣuratīndriyam ।
paśyato anyākṣadṛśye arthe tadavyaktaṃ kathaṃ punaḥ ।। ālokākṣamanaskārādanyasyaikasya gamyate । śaktirhetustato nānyo ahetuśca viṣayaḥ katham ।। sa eva yadi dhīhetuḥ ki pradīpamapekṣate ।
dīpamātreṇa dhībhāvādubhayaṃ nāpi kāraṇam ।। dūrāsannādibhedena vyaktāvyaktaṃ na yujyate । tat syādālokabhedāccet taptidhānāpidhānayoḥ ।। tulyā dṛṣṭiradṛṣṭirvā sūkṣmoṃ aśastasya kaścan ।
ālokana na mandena dṛśyate ato bhidā yadi ।। ekatve arthasya bāhyasya dṛśyādṛśyabhidā kutaḥ । anekatve aṇuśo bhinne dṛśyādṛśyābhidā kutaḥ ।। māndyapāṭavabhedena bhāso buddhabhidā yadi ।
bhinne anyasminnabhinnasya kuto bhedena bhāsanam ।। mandaṃ tadapi tejaḥ kimāvṛteriha sā na kim । tanutvaṃ tejaso apyetadastyanyatrāpyatānavam ।। atyāsanne ca suvyaktaṃ tejastat syādtisfuṭam ।
tatrāpyadṛṣṭamāśritya bhaved rūpāntaraṃ yadi ।। anyonyāvaraṇāt teṣāṃ syāt tejovihatistataḥ । tatraikameva dṛśyet tasyānāvaraṇe sakṛt ।। paśyet sfuṭāsfuṭaṃ rūpameko adṛṣṭena vāraṇe ।
arthānarthau na yena stastadadṛṣṭaṃ karoti kim ।। tasmāt saṃvid yathāhetu jāyamānārthasaṃśrayāt । pratibhāsabhidāṃ dhatte śeṣāḥ kumatidurnayāḥ ।। jñānaśabdapradīpānāṃ pratyakṣasyetarasya vā ।
janakatvena pūrveṣāṃ kṣaṇikānāṃ vināśataḥ ।। vyaktiḥ kuto asatā jñānādanyasyānupakāriṇaḥ । vyaktau vyajyeta sarvo arthastaddhetorniyamo yadi ।। naṣāpi kalpanā jñāne jñānaṃ tvarthāvabhāsataḥ ।
taṃ vyanaktīti kathyeta tadabhāve api tatkṛtam ।। nākārayati cānyo artho anupakārāt sahoditaḥ । vyakto anākārayan jñānaṃ svākāreṇa kathaṃ bhavet ।। vajropalādirapyarthaḥ sthiraḥ so anyānapekṣaṇāt ।
sakṛt sarvasya janayejjñānāni jagataḥ samam ।। kramād bhavanti tānyasya sahakāryu pakāryataḥ । āhuḥ pratikṣaṇaṃ bhedaṃ sa doṣo atrāpi pūrvavat ।। saṃvedanasya tādātmye na vivādo asti kasyacit ।
tasyārtharūpatāsiddhā sāpi sidhyati saṃsmṛteḥ ।। bhedenānanubhūte asminnavibhakte svagocaraiḥ । evametanna khalvevamiti sā syānna bhedinī ।। na cānubhavamātreṇa kaścid bhedo vivecakaḥ ।
vivekinī na cāspaṣṭabhede dhīryamalādivat ।। dvairūpyasādhanenāpi prāyaḥ siddhaṃ svavedanam । svarūpabhūtābhāsasya tadā saṃvedanekṣaṇāt ।। dhiyātadrū payā jñāne niruddhe anubhavaḥ katham ।
svaṃ ca rūpaṃ na sā vettītyutsanno anubhavo akhilaḥ ।। bahirmu khaṃ ca tajjñānaṃ bhātyarthapratibhāsavat । buddheśca grāhikā vittirnityamantarmukhātmani ।। yo yasya viṣayābhāsastaṃ vetti na tadipyapi ।
prāptaṃ saṃvedanaṃ sarvasadṛśānāṃ parasparam । buddhiḥ sarūpā tadviccet nedānīṃ vit sarūpikā ।। svayaṃ so anubhavastasyā na sa sārūpyakāraṇaḥ । kriyākarmavyavasthāyāstalloke syānnibandhanam ।।
svabhāvabhūtatadru pasaṃvidāropaviplavāt । nīladeranubhūtākhyā nānubhūteḥ parātmanaḥ ।। dhiyo nīlādirūpatve bādyo arthaḥ kimpramāṇakaḥ । dhiyo anīlādirūpatve sa tasyānubhavaḥ katham ।।
yadā saṃvedanātmatvaṃ na sārūpyanibandhanam । siddhaṃ tat svat evāsya kimarthenopanīyate ।। na ca sarvātmanā sāmyamajñānatvaprasaṅgataḥ । na ca kenacidaṃśena sarva sarvasya vedanam ।।
yathā nīlādirūpatvānnīlādyanubhavo mataḥ । tathānubhavarūpatvāt tasyāpyanubhavo bhavet ।। nānubhūto anubhava ityarthavaddhi viniścayaḥ । tasmādadoṣa iti cet nārthe apyastyeṣa sarvadā ।।
kasmād vānubhave nāsti sati sattānibandhane । api cedaṃ yadābhāti dṛśyamāne sitādike ।। puṃ saḥ sitādyabhivyaktirūpaṃ saṃvedanaṃ sfuṭam । tat ki sitādyabhivayakteḥ pararūpamathātmanaḥ ।।
pararūpe aprakāśāyāṃ vyaktau vyaktaṃ kathaṃ sitam । jñānaṃ vyaktirna sā vyaktetyavyaktamakhilaṃ jagat ।। vyaktervyaktyantaravyaktāvapi doṣaprasaṅgataḥ । dṛṣṭyā vājñātasambandhaṃ viśinaṣṭi tayā katham ।।
yasmād dvayorekagatau na dvitīyasya darśanam । dvayoḥ saṃsṛṣṭayordṛṣṭau syād dṛṣṭamiti niścayaḥ ।। sarūpaṃ darśanaṃ yasya dṛśyate anyena cetasā । dṛṣṭākhyā tatra cet siddhaṃ sārūpyesya svavedanam ।।
athātmarūpaṃ no vetti pararūpasya vit katham । sārūpyād vedanākhyā ca prāgeva prativarṇitā ।। dṛṣṭayoreva sārūpyagraho artha ca na dṛṣṭavān । prāk kathaṃ darśanenāsya sārūpyaṃ so adhyavasyati ।।
sārūpyamapi necched yastasya nobhayadarśanam । tadārtho jñānamiti ca jñāte ceti gatā kathā ।। atha svarūpam sā tarhi svayameva prakāśate । yat tasyāmaprakāśāyāmarthaḥ syādaprakāśitaḥ ।।
etenānātmavitpakṣe sarvārthādarśanena ye । apratyakṣāṃ dhiyaṃ prāhuste api nirvarṇitottarāḥ ।। āśrayālambanābhyāsabhedād bhinnapravṛttayaḥ । sukhaduḥkhābhilāṣādibhedā buddhaya eva tāḥ ।।
pratyakṣāḥ tadviviktaṃ ca nānyat kiñcidvibhāvyate । yattajjñānaṃ paro apyetān bhuñjītānyena vid yadi ।। tajjā tatpratibhāsā va yadi dhīrvetti nāparā । ālambamānasyānyasyāpyastyavaśyamidaṃ dvayaṃ ।।
atha notpadyate tasmānna ca tatpratibhāsinī । sā dhīrnirviṣayā prāptā sāmānyaṃ ca tadagrahe ।। na gṛhyat iti proktam na ca tadvastu kiñcana । tasmādarthāvabhāso asau nānyastasyā dhiyastataḥ ।।
siddhe pratyakṣabhāvātmavidau gṛhṇāti tān punaḥ । nādhyakṣamiti cedeṣa kuto bhedaḥ samārthayoḥ ।। adṛṣṭaikārthayogādeḥ saṃvido niyamo yadi । sarvathānyo na gṛhṇīyāt saṃvidbhedo apyapoditaḥ ।।
yeṣāṃ ca yogino anyasya pratyakṣeṇa sukhādikam । vidanti tulyānubhavāstadvat te api syurāturāḥ ।। viṣayemdriyasampātābhāvāt teṣāṃ tadudbhavam । nodeti duḥkhamiti cet na vai duḥkhasamudbhavaḥ ।।
duḥkhasya vedanaṃ kintu duḥkhajñānasamudbhavaḥ । na hi duḥkhādyasaṃvedyaṃ pīḍānugrahakāraṇam ।। bhāsamānaṃ svarūpeṇa pīḍā duḥkhaṃ svayaṃ yadā । na tadālambanaṃ jñānaṃ na tadaivaṃ prayujyate ।।
bhinne jñānasya sarvasya tenālambanavedane । arthasārūpyamālamba ātmā vittiḥ svayaṃ sfuṭā ।। api cādhyakṣatābhāve dhiyaḥ syālliṅgato gatiḥ । taccākṣamartho dhīḥ pūrvo manaskāro api vā bhavet ।।
kāryakāraṇasāmagr yāmasyāṃ sambandhi nāparam । sāmarthyādarśanāt tatra nendriyaṃ vyabhicārataḥ ।। tathārtho dhīmanaskārau jñānaṃ tau ca na sidhyataḥ । nāprasiddhasya liṅgatvaṃ vyaktirarthasya cinmatā ।।
liṅgaṃ saiva nanu jñānaṃ vyakto artho anena varṇitaḥ । vyaktāvananubhūtāyāṃ tadvyaktatvāviniścayāt ।। athārthasyaiva kaścit sa viśeṣo vyaktiriṣyate । nānutpādavyayavato viśeṣo arthasya kaścana ।।
tadiṣṭau vā pratijñānaṃ kṣaṇabhaṅgaḥ prasajyate । sa ca jñāto atha vājñāto bhavejjñātasya liṅgatā ।। yadi jñāne aparicchinne jñāto asāviti tat kutaḥ । jñātatvenāparicchinnamapi tad gamakaṃ katham ।।
adṛṣṭadṛṣṭayo anyena draṣṭrā dṛṣṭā na hi kvacit । viśeṣaḥ so anyadṛṣṭāvapyastīti syāt svadhīgatiḥ ।। tasmādanumitirbuddheḥ svadharmanirapekṣiṇaḥ । kevalānnārthadharmāt kaḥ svadharmaḥ svadhiyo aparaḥ ।।
pratyakṣādhigato hetuḥ tulyāraṇajanmanaḥ । tasya bhedaḥ kuto buddhe rvyabhicāryanyajaśca saḥ ।। rūpādīn pañca viṣayānindriyāṇyupalambhanam । muktvā na kāryamaparaṃ tasyāḥ samupalabhyate ।।
tatrātyakṣaṃ dvayaṃ pañcasvartheṣveko api nekṣyate । rūpadarśanato jāto yo anyathā vyastasambhavaḥ ।। yadevamapratītaṃ talliṅgamityatilaukikam । vidyamāne api liṅge tāṃ tena sārdhamapaśyataḥ ।।
kathaṃ pratītirliṅgaṃ hi nādṛṣṭasya prakāśakam । tata evāsya liṅgāt prāk prasiddherupavarṇane ।। dṛṣṭāntāntarasādhyatvaṃ tasyāpītyanavasthitiḥ । ityarthasya dhiyaḥ siddhiḥ nārthāt tasyāḥ kathañcana ।।
tadaprasiddhāvarthasya svayamevāprasiddhitaḥ । pratyakṣāṃ ca dhiyaṃ dṛṣṭvā tasyāśceṣṭābhidhādikam ।। paracittānumānaṃ ca na syādātmanyadarśanāt । sambandhasy manobuddhavarthaliṅgāprasiddhitaḥ ।।
prakāśitā kathaṃ vā syāt buddhirbuddh yantareṇa vaḥ । aprakāśātmanoḥ sāmyād vyaṅgyavyañjakatā kutaḥ ।। viṣayasya kathaṃ vyaktiḥ prakāśe rūpasaṃkramāt । sa ca prakāśastadrūpaḥ svayameva prakāśate ।।
tathābhyupagame buddherbuddhau buddhiḥ svavedikā । siddhānyathā tulyadharmā viṣayo api dhiyā saha ।। iti prakāśarūpā naḥ svayaṃ dhīḥ samprakāśate । anyo asyāṃ rūpasaṃkrāntyā prakāśaḥ san prakāśate ।।
sādṛśye api hi dhīranyā prakāśyā na tayā matā । svayaṃ prakāśamānārthastadrū peṇa prakāśate ।। yathā pradīpayordīpaghaṭayośca tadāśrayaḥ । vyaṅ gyavyañjakabhedena vyavahāraḥ pratanyate ।।
viṣayendriyamātreṇa na dṛṣṭamiti niścayaḥ । tasmād yato ayaṃ tasyāpi vācyamanyasya daśanam ।। smṛterapyātmavit siddhā jñānasyānyena vedane । dīrghādigrahaṇaṃ na syād bahumātrānavasthiteḥ ।।
avasthitāvakramāyāṃ sakṛdābhāsanānmatau । varṇaḥ syādkramo adīrghaḥ kramavānakramāṃ katham ।। upakuryādasaṃśliṣyan varṇabhāgaḥ parasparam । āntyaṃ pūrvasthitādūrdhva vardhamāno dhvanirbhavet ।।
akrameṇa grahādante kramavaddhīśca no bhavet । dhiyaḥ svayaṃ ca na sthānaṃ tadūrdhvaviṣayāsthiteḥ ।। sthāne svayaṃ na naśyet sā paścādapyaviśeṣataḥ । doṣo ayaṃ sakṛdutpannākramavarṇasthitāvapi ।।
sakṛdyatnodbhavād vyarthaḥ syād yatnaścottarottaraḥ । vyaktāvapyeṣa varṇānāṃ doṣaḥ samanuṣajyate ।। anekayā tadgrahaṇe yāntyā dhīḥ sānubhūyate । na dīrghagrāhikā sā ca tanna syād dīrghadhīsmṛtiḥ ।।
pṛthak pṛthak ca buddhīnāṃ saṃvittau taddhvaniśruteḥ । avicchinnābhatā na syād ghaṭanaṃ ca nirākṛtam ।। vicchinnaṃ śṛṇvato apyasya yadyavicchinnavibhramaḥ । hrasvadvayoccāraṇe api syādavicchinnavibhramaḥ ।।
vicchinne darśane cākṣādavicchinnādhiropaṇam । nākṣāt sarvākṣabuddhīnāṃ vitathatvaprasaṅgataḥ ।। sarvāntyo api hi varṇātmā nimeṣatulitasthitiḥ । sa ca kramādanekāṇusambandhena nitiṣṭhati ।।
ekāṇvatyayakālaśca kālo alpīyān kṣaṇo mataḥ । buddhiśca kṣaṇikā tasmāt kramād varṇān prapadyate ।। iti varṇe api rupādāvavicchinnāvabhāsinī । vicchinnāpyanyathā buddhiḥ sarvā syād vitathārthikā ।।
ghaṭanaṃ yacca bhāvānāmanyatrendriyavibhramāt । bhedālakṣaṇavibhrāntaṃ smaraṇaṃ tad vikalpakam ।। tasya spaṣṭāvabhāsitvaṃ jalpasaṃsargiṇaḥ kutaḥ । nākṣagrāhye asti śabdānāṃ yojaneti vivecitam ।।
vicchinnaṃ paśyato apyakṣairghaṭayed yadi kalpanā । arthasya tatsaṃvitteśca satataṃ bhāsamānayoḥ ।। bādhake sati sannyāye vicchinna iti tat kutaḥ । buddhīnāṃ śaktiniyamāditi cet sa kuto bhataḥ ।।
yugapad buddhyadṛṣṭeścet tadevedaṃ vicāryate । tāsāṃ samānajātīye sāmarthyaniyamo bhavet ।। tathā hi samyaglakṣyante vikalpāḥ kramabhāvinaḥ । etena yaḥ samakṣe arthe pratyabhiġyānakalpanām ।।
spaṣṭāvabhāsāṃ pratyakṣāṃ kalpayet so api vāritaḥ । keśagolakadīpādāvapi spaṣṭāvabhāsanāt ।। pratītabhede apyadhyakṣā dhīḥ kathaṃ tādṛśī bhavet । tasmānna pratyabhijñānād varṇādyekatvaniścayaḥ ।।
pūrvānubhūtasmaraṇāt taddharmāropaṇād vinā । sa evāyamiti jñānaṃ nāsti tacchakṣaje kutaḥ ।। na cārthajñānasaṃvittyoryugapat sambhavo yataḥ । lakṣyete pratibhāso dau nārthārthajñānayoḥ pṛthak ।।
na hyarthābhāsi ca jñānamartho bāhyaśca kevalaḥ । ekākāramatigrāhye bhedabhāvaprasaṅgataḥ ।। sūpalakṣeṇa bhedena yau saṃvittau na lakṣitau । arthārthapratyayo paścāt smaryete tau pṛthak katham ।।
krameṇānubhavotpāde apyarthārthamanasorayam । pratibhāsasya nānātvacodyadoṣo duruddharaḥ ।। arthasaṃvedanaṃ tāvat tato arthābhāsavedanam । na hi saṃvedanaṃ śuddhaṃ bhavedarthasya vedanam ।।
tathā hi nīlādyākāra eka ekaṃ ca vedanam । lakṣyate na tu nīlābhe vedane vedanaṃ param ।। jñānāntareṇānubhavo bhavet tatrāpi hi smṛtiḥ । dṛṣṭā tadvedanaṃ kena tasyāpyanyena ced imām ।।
mālāṃ jñānavidāṃ ko ayaṃ janayatyanubandhinīm । pūrvā dhīḥ saiva cenna syāt sañcāro viṣayāntare ।। tāṃ grāhyalakṣaṇaprāptāmāsannāṃ janikāṃ dhiyam । agṛhītvottaraṃ jñānaṃ gṛhṇīyādaparaṃ katham ।।
ātmani jñānajanane svabhāve niyatāṃ ca tām । ko nāmānyo vibadhnīyād bahiraṃge antaraṅgikām ।। bāhyāḥ sannihito apyarthastāṃ vibadhnan hi na prabhuḥ । dhiyaṃ nānubhavet kaścidanyathārthasya sannidhau ।।
na cāsannihitārthāsti daśā kācidato dhiyaḥ । utkhātamūlā smṛtirapyutsannetyujjvalaṃ matam ।। atītādivikalpānāṃ yeṣāṃ nārthasya sannidhiḥ । sañcārakaraṇābhāvād utsīdedathacintanam ।।
ātmavijñānajanane śaktisaṃkṣayataḥ śanaiḥ । viṣayāntarasañcāro yadi saivārthadhīḥ kutaḥ ।। śaktikṣaye pūrvādhiyo na hi dhīḥ prāgdhiyā vinā । anyārthāsaktiviguṇe jñāne jñānodayāgateḥ ।।
sakṛdvijātīyajātāvapyekena paṭīyasā । cittenāhitavaiguṇyādālāyānnānyasambhavaḥ ।। nāpekṣetānyathā sāmyaṃ manovṛttermano antaram । manojñānakramotpattirapyapekṣā prasādhanī ।।
ekatvānmanaso anyammin saktasyānyāgateryadi । jñānāntarasyānudayo na kadācit sahodayāt ।। samavṛttau ca tulyatvāt sarvadānyāgatirbhavet । janma vātmamanoyogamātrajānāṃ sakṛd bhavet ।।
ekaiva cet kriyaikaḥ syāt kiṃ dīpo anekadarśanaḥ । krameṇāpi na śaktaṃ syāt paścādapyaviśeṣataḥ ।। anena dehapuruṣābuktau saṃskārato yadi । niyamaḥ sa kutaḥ paścāt buddheścedastu sammatam ।।
na grāhyatānyā jananājjananaṃ grāhyalakṣaṇam । agrāhyaṃ na hi tejo asti na ca saukṣamyādyanaṃśake ।। grāhyatāśaktihāniī syāt nānyasya jananātmanaḥ । grāhyātāyā na khalvanyajjananaṃ grāhyalakṣaṇe ।।
sākṣānna hyanyathā buddhe rūpādirūpakārakaḥ । grāhyātālakṣanādanyastabhāvaniyamo asya kaḥ ।। buddherapi tadastīti sāpi sattve vyavsthitā । grāhyupādānasaṃvittī cetaso grāhyalakṣaṇam ।।
rūpādeścetasaścaivamviśuddhadhiyaṃ prati । grāhyalakṣaṇacinteyamacintyā yogināṃ gatiḥ ।। tatra sūkṣmādibhāvena grāhyamagrāhyatāṃ vrajet । rūpādi buddheḥ kiṃ jātaṃ paścād yat prāṅ na vidyate ।।
sati svadhīgrahe tasmād yaivānantarahetutā । cetaso grāhyatā saiva tato nārthāntare gatiḥ ।। nānekaśaktyabhāve api bhāvo nānekakāryakṛt । prakṛtyaiveti gaditam nānekasmānna ced bhavet ।।
na kiñcidekasmāt sāmagrayāḥ sarvasambhavaḥ । ekaṃ syādapi sāmagryorityuktaṃ tadanekakṛt ।। artha pūrvañca vijñānaṃ gṛhṇīyad yadi dhīḥ parā । abhilāpadvayaṃ nityaṃ syād dṛṣṭakramamakramam ।।
pūrvāparārthabhāsitvāccintādāvekacetasi । dvirdvirekaṃ ca bhāseta bhāsanādātmataddhiyoḥ ।। viṣayāntarasañcāre yadyantyaṃ nānubhūyate । parānubhūtavat sarvānanubhūtiḥ prasajyate ।।
ātmānubhūta pratyakṣaṃ nānubhūtaṃ parairyadi । ātmānubhūtiḥ sā siddhā kuto yenaivamucyate ।। vyaktihetvaprasiddhiḥ syāt na vyaktervyaktamicchataḥ । vyaktyasiddhavapi vyaktaṃ yadi vyaktamidaṃ jagat ।।
pakṣadharmastadaṃśena vyāpto hetustridhaiva saḥ । avinābhāvaniyamāddhetvābhāsāstato apare ।। kārya svabhāvairyāvadbhiravinābhāvi kāraṇe । hetuḥ svabhāve bhāvo api bhāvamātrānurodhini ।।
apravṛttiḥ pramāṇānām apravṛttiphalāsati । asajjñānaphalā kācid hetubhedavyapekṣayā ।। viruddhakāryoḥ siddhirasiddhirhetubhāvayoḥ । dṛśyātmanorabhāvārthānupalabdhiścaturvidhā ।।
tadviruddhinimittasya yopalabdhiḥ prayujyate । nimittayorviruddhatvābhāve sā vyabhicāriṇī ।। iṣṭaṃ viruddhakārye api deśakālāadyapekṣaṇam । anyathā vyabhicāri syāt bhasmevāśītasādhane ।।
hetunā yaḥ samagreṇa kāyātpādo anumīyate । arthāntarānapekṣatvāt sa svabhāvo anuvarnitaḥ ।। sāmagrīphalaśaktīnāṃ pariṇāmānubandhini । anaikāntikatā kārye pratibandhasya sambhavāt ।।
ekasāmagryadhīnasya rūpāde rasato gatiḥ । hetudharmānumānena dhūmendhanavikāravat ।। śaktipravṛttyā na vinā rasaḥ saivānyakāraṇam । ityatītaikakālānāṃ gatistastatkāryaliṅgajā ।।
hetunā yo asamagreṇa kāryotpādo anumīyate । taccheṣavadasāmarthyād dehād rāgānumānavat ।। vipakṣe adṛṣṭimātreṇa kāryasāmānyadarśanāt । hetujñānaṃ pramāṇābhaṃ vacanād rāgitādivat ।।
na cādarśanamātreṇa vipakṣe avyabhicāritā । sambhāvyavyabhicāritvāt sthālītaṇḍulapākavat ।। yasyādarśanamātreṇa vyatirekaḥ pradarśyate । tasya saṃśayahetutvāccheṣavat tadudāhṛtam ।।
hetostriṣvapi rūpeṣu niścayastena varṇitaḥ । asiddhaviparītārthavyabhicārivipakṣataḥ ।। vyabhicārivipakṣeṇa vadharmyavacanaṃ ca yat । yadyadṛṣṭiphalaṃ tacca tadanukte api gamyate ।।
na ca nāstīti vacanāt tannāstyeva yathā yadi । nāsti sa khyāpyate nyāyastadā nāstīti gamyate ।। yadyadṛṣṭau nivṛttiḥ syāccheṣavad vyabhicāri kim । vyatirekyapi hetuḥ syānna vācyāasiddhiyojanā ।।
viśeṣasya vyavacchedahetutā syādadarśanāt । pramāṇāntarabādhā cennedānīṃ nāstitādṛśaḥ ।। tathānyatrāpi sambhāvyaṃ pramāṇāntarabādhanam । dṛṣṭāyuktiradṛṣṭeśca syāt sparśasyavirodhinī ।।
deśādibhedād dṛśyante bhinnā dravyeṣu śaktayaḥ । tatraikadṛṣṭyā nānyatra yuktastadbhāvaniścayaḥ ।। ātmamṛccetanādīnāṃ yo abhāvasyāprasādhakaḥ । sa evānupalambhaḥ kiṃ hetvabhāvasya sādhakaḥ ।।
tasmāt tanmātrasambaddhaḥ svabhāvo bhāvameva vā । nirvatayet kāraṇaṃ vā kāyamavyabhicārataḥ ।। anyathakanivṛttayānyavinivṛttiḥ kathaṃ bhavet । nāścavāniti martyena na bhāvyaṃ gomatāpi kim ।।
sannidhānāt tathaikasya kathamanyasya sannidhiḥ । gomānityeva martyena bhāvyamaśvavatāpi kim ।। tasmād vaidharmyadṛṣṭānte neṣṭo avaśyamihāśrayaḥ । tadabhāve ca tanneti vacanādapi tadgatiḥ ।।
tadbhāvahetubhāvau hi dṛṣṭānte tadavedinaḥ । khyāpyete viduṣāṃ vācyo hetureva hi kevalaḥ ।। tenaiva jñātasambandhe dvayoranyataroktitaḥ । arthāpattyā dvitīye api smṛtiḥ samupajāyate ।।
hetusvabhāvābhāvo ataḥ pratiṣedhe ca kasyacit । hetuḥ, yuktopalambhasya tasya cānupalambhanam ।। itīyaṃ trividhokta apyanupalabdhiranekadhā । tattadviriddhādyagatibhedaprayogataḥ ।।
kāryakāraṇabhāvād vā svabhāvād vā niyāmakāt । avinābhāvaniyamo adarśanānna na darśanāt ।। avaśyaṃbhāvaniyamaḥ kaḥ parasyānyathā paraiḥ । arthāntaranimitte vā dharme vāsasi rāgavat ।।
arthāntaranimitto hi dharmaḥ syādanya eva saḥ । paśyād bhāvānna hetutvaṃ phale apyekāntatā kutaḥ ।। kārya dhūmo hutabhujaḥ kāyadharmānuvṛttitaḥ । tasyābhāve tu sa bhavan hetumatāṃ vilaṅghayet ।।
nityaṃ sattvamasattvaṃ vāhetoranyānapekṣaṇāt । apekṣātaśca bhāvānāṃ kādācitkasya sambhavaḥ ।। agnisvabhāvaḥ śakramya mūrdhā yadyagnireva saḥ । athānagnisvabhāvo asau dhūmastatra kathaṃ bhavet ।।
dhūmahetusvabhāvo hi vahnistacchaktibhedavān । adhūmahetordhūmasya bhāve sa syādahetukaḥ ।। anvayavyatirekād yo yasya dṛṣṭo anuvartakaḥ । svabhāvastasya taddheturato bhinnānna sambhavaḥ ।।
svabhāve apyavinābhāvo bhāvamātrānurodhini । tadbhāve svayambhāvasyābhāvaḥ syādabhedataḥ ।। sarve bhāvāḥ svabhāvena svasvabhāvavyavasthiteḥ । svabhāvaparabhāvābhyāṃ yasmād vyāvṛttibhāginaḥ ।।
tasmād yato yato arthānāṃ vyāvṛttistannibandhanāḥ । jātibhedāḥ prakalpyante tadviśeṣāvagāhinaḥ ।। tasmād viśeṣo yo yena dharmeṇa sampratīyate । na da śakyastato anyena tena bhinnā vyavasthitiḥ ।।
ekasyārthasvabhāvasya pratyakṣasya sataḥ svayam । ko anyo bhāgo na dṛṣṭaḥ syād yaḥ pramāṇaiḥ parīkṣyate ।। no ced bhrāntinimittena saṃyojyeta guṇāntaram । śuktau vā rajatākāro rūpasādharmyadarśanāt ।।
tasmād dṛṣṭasya bhāvasya dṛṣṭa evākhilo guṇaḥ । bhrānterniścīyate neti sādhanaṃ sampravartate ।। vastugrahe amanumānācca dharmasyaikasya niścaye । sarvagraho hyapohe tu nāyaṃ doṣaḥ prasajyate ।।
tasmādapohaviṣayamiti liṅgaṃ prakīrtitam । anyathā dharmiṇaḥ siddhavasiddhaṃ kimataḥ param ।। kvacit sāmānyaviṣayaṃ dṛṣṭe jñānamaliṅgajam । kathamanyopohaviṣayaṃ tanmātrāpohagocaram ।।
niścayāropamanasirbādhyabādhakabhāvataḥ । samāropaviveke asya pravṛttiriti gamyate ।। yāvantoṃ aśasamāropāstannirāse viniścayāḥ । tāvanta eva śabdāśca tena te bhinnagocarāḥ ।।
anyathaikena śabdena vyāpta ekatra vastuni । buddh yā vā nānyavisaya iti paryāyatā bhavet ।। yasyāpi nānopādherdhīrgrāhikārthasya bhedinaḥ । nānopādhyupakārāṅgaśaktyabhinnātmano grahe ।।
sarvātmanopakāryasya ko bhedaḥ syādaniścitaḥ । tayorātmani sambandhādekajñāne dvayagrahaḥ ।। dharmopakāraśaktīnāṃ bhede tāstasya kiṃ yadi । nopakārastatastāsāṃ tadā syādanavasthitiḥ ।।
ekopakārake grāhye nopakārāstato apare । dṛṣṭe tasminnadṛṣṭāśca tadgrahe sakalagrahaḥ ।। yadi bhrāntinivṛttyartha gṛhīte apyanyadiṣyate । tadvyavacchedaviṣayaṃ siddhaṃ tadvat tato aparam ।।
asamāropaviṣaye vṛtte rapi ca niścayaiḥ । yanna niścīyate rūpaṃ tat teṣāṃ viṣayaḥ katham ।। pratyakṣeṇa gṛhīte api viśerṣe aśavibarjite । yadviśeṣāvasāye asti pratyayaḥ sa pratīyate ।।
tatrāpi cānyavyāvṛttiranyavyāvṛtta ityapi । śabdāśca niścayāścaiva nimittamanurindhate ।। dvayorekābhidhāne api bibhaktirvyatirekiṇī । bhinnamarthamivānveti vācyaleśaviśeṣataḥ ।।
bhedāntarapratikṣe pāpratikṣepau tayordvayoḥ । padaṃ saṃketabhedasya jñātṛvāñchānuridhinaḥ ।। bhedo ayameva sarvatra dravyabhāvābhidhāyinoḥ । śabdayoorna tayorvācye viśeṣastena kaścana ।।
jijñāpayiṣurartha taṃ taddhitena taṃ taddhitena kṛtāpi vā । antena vā yadi brū yāt bhedo nāsti tataḥ paraḥ ।। tenānyāpohaviṣaye tadvatpakṣopavarṇanam । pratyākhyātaṃ pṛthaktve hi syād doṣo jātitadvatoḥ ।।
yeṣāṃ vastuvaśā vāco na voivakṣāparāśrayāḥ । ṣaṣṭhīvacanabhedādi codyaṃ tān prati yuktimat ।। yad yathā vācakatvena vaktṛbhirviniyamyate । anapekṣitavāhyārtha tat tathā vācakaṃ vacaḥ ।।
dārāḥ ṣaṇṇagarītyādau bhedābhedavyavasthiteḥ । khasya svabhāvaḥ khatvaṃ cetyatra vā kiṃ nibandhanam ।। pararūpaṃ svarūpeṇa yayā saṃvriyate dhiyā । ekārthapratibhāsinyā bhāvānāśritya bhedinaḥ ।।
tayā saṃvṛtanānātvāḥ saṃvṛtyā bhedinaḥ svayam । abhedina ivābhānti bhāvā rūpeṇa kenacit ।। tasyā abhiprāyavaśāt sāmānyaṃ sat prakīrtitam । tadasat paramārthena yathā saṅkalpitaṃ tayā ।।
vyaktayo nānuyantyanyasanuyāyi na bhāsate । jñānādavyatiriktaṃ vā kathamarthāntaraṃ vrajet ।। tasmānmithyāvikalpo ayamartheṣvekātmatāgrahaḥ । itaretarabhedo asya bījaṃ saṃjñā yadarthikā ।।
ekapratyavamarśārthajñānādye kāthasādhane । bhede api niyatāḥ kecit svabhāvenendriyādivat ।। jvarādiśamane kāścit saha pratyekameva vā । dṛṣṭā yathā vauṣadhayo nānātve api na cāparāḥ ।।
aviśeṣānna sāmānyamaviśeṣaprasaṅgataḥ । tāsāṃ kṣetrādibhede api dhrauvyāccānupakārataḥ ।। tatsvabhāvagrahād yā dhīstadarthe vāpyanarthikā । vikalpikātatkāryārthabhedaniṣṭhā prajāyate ।।
tasyāṃ yadrū pamābhāti bāhyamekamivānyataḥ । vyāvṛttamiva nistattvaṃ parīkṣānaṅgabhāvataḥ ।। arthā jñānaniviṣṭāsta evaṃ vyāvṛttarūpakāḥ । abhinnā iva cābhānti vyāvṛttāḥ punaranyataḥ ।।
ta eva teṣāṃ sāmānyasamānādhāragocaraiḥ । jñānābhidhānairmithyārtho vyavahāraḥ pratanyate ।। sa ca sarvaḥ padārthānāmanyonyābhāvasaṃśrayaḥ । tenānyāpohaviṣayo vastumābhasya cāśrayaḥ ।।
yatrāsti vastusambandho yathoktānumitau yathā । nānyatra bhrāntisāmye api dīpatejo maṇau yathā ।। tatraikakāryo aneko api tadakāryānyatāśrayaḥ । ekatvenābhidhājñānairvyavahāraḥ pratāryate ।।
tato anekakṛdeko api tadbhāvaparidīpane । atatkāryārthabhedena nānādharmā pratīyate ।। yathāpratīti kathitaḥ śabdārtho asāvasannapi । samānādhikaraṇyaṃ ca vastunyasya na sambhavaḥ ।।
dharmadharmivyasthānaṃ bhedo abhedaśca yādṛśaḥ । asamīkṣitatattvārtho yathā loke pratīyate ।। taṃ tathaiva samāśritya sādhyasādhanaṃsaṃsthitiḥ । paramārthāvatārāya vidvadbhiravakalpyate ।।
saṃsṛjyante na bhidyante svato arthāḥ pāramārthikāḥ । rūpamekamanekaṃ ca teṣu buddherupaplavaḥ ।। bhedastato ayaṃ bauddhe arthe sāmānyaṃ bheda ityapi । tasyaiva cānyavyāvṛttyā dharmabhedaḥ prakalpyate ।।
sādhyasādhanasaṃkalpe vastudarśanahānitaḥ । bhedaḥ sāmānyasaṃsṛṣṭo grāhyo nātra svalakṣaṇam ।। samānabhinnādyākārairna tad grāhyaṃ kathaṃcana । bhedānāṃ bahubhedānāṃ tatraikasminnayogataḥ ।।
tadrū paṃ sarvato bhinnaṃ tathā tatpratipādikā । na śrutiḥ kalpanā vāsti samānyenaiva vṛttitaḥ ।। śabdāḥ saṃketitaṃ prāhurvyavahārāya sa smṛtaḥ । tadā svalakṣaṇaṃ nāsti saṃketastena tatra na ।।
api pravartteta pumān vijñāyārthakriyākṣamān । tatsādhanāyetyartheṣu saṃyojyante abhidhākriyāḥ ।। tatrānarthakriyāyogyā jātistadvānalaṃ sa ca । sākṣānna yojyate kasmādānantyāccedidaṃ samam ।।
tatkāriṇāmatatkāribhedasāmye na kiṃ kṛtaḥ । tadvaddoṣasya sāmyāccedastu jātiralaṃ parā ।। tadanyaparihāreṇa pravarteteti ca dhvaniḥ । ucyate tena tebhyo asyāvyavacchede kathaṃ ca saḥ ।।
vyavacchedo asti cedasya nanvetāvat prayojanam । śabdānāmiti kiṃ tatra sāmānyenāpareṇa vaḥ ।। jñānādyarthakriyāṃ tāṃ tāṃ dṛṣṭvā bhede api kuvataḥ । arthāṃ stadanyaviśleṣaviṣayairdhvanibhiḥ saha ।।
saṃyojya pratyabhijñānaṃ kuryādapyanyadarśane । parasyāpi na sā buddhiḥ sāmānyādeva kevalāt ।। nityaṃ tanmātravijñāne vyaktyajñānaprasaṅgataḥ । tadā kadācit sambaddhasyāgṛhītasya tadvataḥ ।।
tadvattāniścayo na syād vyavahārastataḥ katham । ekavastusahāyāśced vyaktayo jñānakāraṇam ।। tadekaṃ vastu kiṃ tāsāṃ nānātvaṃ samapohati । nānātvāccaikavijñānahetutā tāsu neṣyate ।।
anekamapi yadye kamapekṣyābhinnabuddhikṛt । tābhirvināpi pratyakaṃ kriyamāṇāṃ dhiyaṃ prati ।। tenaikenāpi sāmarthya tāsāṃ netyagraho dhiyā । nīlādernetravijñāne pṛthak sāmarthyadarśanāt ।।
śaktisiddhiḥ samūhe api naivaṃ vyakteḥ kathañcana । tāsāmanyatāmāpekṣyaṃ taccecchaktaṃ na kevalam ।। tadekamupakuryustāḥ kathamekāṃ dhiyaṃ ca na । kārya ca tāsāṃ prāpto asau jananaṃ yadupakriyā ।।
abhinnapratibhāsā dhīrna bhinneṣviti cenmatam । pratibhāso dhiyā bhinnaḥ samānā iti tadgrahāt ।। kathaṃ tā bhinnadhīgrāhyāḥ samāścedekakāryatā । sādṛśyaṃ nanu dhīḥ kārya tāsāṃ sā ca vibhidyate ।।
ekapratyavamarśasya hetutvād dhīrabhedinī । ekadhīhetubhāvena vyaktīnāmapyabhinnatā ।। sā cātatkāryaviśleṣastadanyasyānuvartinaḥ । adṛṣṭeḥ pratiṣedhācca saṃketastadvidarthikaḥ ।।
atatkārivivekena pravṛttyarthatayā śrutiḥ । akāryakṛti tatkāritulyarūpāvabhāsinīm ।। dhiyaṃ vastupṛthagbhāvamātrabījāmanarthikām । janayantyapyatatkāriparihārāṅgabhāvataḥ ।।
vastubhedāśrayāccārthe na visaṃvādikā matā । tato anyāpohaviṣayā tatkartrāśritabhāvataḥ ।। avṛkṣavyatirekeṇa vṛkṣārthagrahaṇe dvayam । anyonyāśrayamityekagrahābhāve dvayāgrahaḥ ।।
saṅketāsambhavastasmāditi kecit pracakṣate । teṣāmavṛkṣāḥ saṃṅkete vyavacchinnā na vā yadi ।। vyavacchinnāḥ kathaṃ jñātāḥ prāgvṛkṣagrahaṇādṛte । anirākaraṇe teṣāṃ saṃkete vyavahāriṇām ।।
na syāt tatparihāreṇa pravṛttirvṛ kṣabhedavat । avidhāya niṣidhyānyat pradarśyaikaṃ puraḥ sthitam ।। vṛkṣo ayamiti saṃketaḥ kriyate tat prapadyate । vyavahāre api tenāyamadoṣa iti cet taruḥ ।।
ayamapyayameveti prasaṅgo na nivartate । ekapratyavamarśākhye jñāne ekatra hi sthitaḥ ।। prapattā tadataddhetūnarthān vibhajate svayam । tadbuddhivartino bhāvān bhāto hetutayā dhiyaḥ ।।
aheturūpavikalānekarūpāniva svayam । bhedena pratipadyetetyuktirbhede niyujyate ।। taṃ tasyā pratiyatī dhīḥ bhrāntyaikaṃ vastvivekṣate । kvacinniveśanāyārthe vinivartya kutaścana ।।
buddheḥ prayujyate śabdastadarthasyāvadhāraṇāt । vyartho anyathā prayogaḥ syāt tajjñeyādipadeṣvapi ।। vyavahāropanīteṣu vyavacchedyo asti kaścana । niveśanaṃ ca yo yasmād bhidyate vinivartya tam ।।
tadbhede bhidyamānānāṃ samānākārabhāsini । sa cāyamanyavyāvṛttyā gamyate tasya vastunaḥ ।। kaścid bhāga iti prokto rūpaṃ nāsyāpi kiñcina । tadgatāveva śabdebhyo gamyate anyanivartanam ।।
na tatra gamyate kaścid viśiṣṭaḥ kenacit paraḥ । na cāpi śabdo dvayakṛdanyonyābhāva ityasau ।। arūpo rūpattvena darśanaṃ buddhiviplavaḥ । tenaivāparamārtho asāvanyathā na hi vastunaḥ ।।
vyāvṛttirvastu bhavati bhedo asyāsmāditiraṇāt । ekārthaśleṣaviccheda eko vyāpriyate dhvaniḥ ।। liṅgaṃ vā tatra vicchinnaṃ vācyaṃ vastu na kiñcana । yasyābhidhānato vastusāmarthyādakhile gatiḥ ।।
bhavennānāphalaḥ śabda ekādhāro bhavatyataḥ । vicchedaṃ sūcayannekamapratikṣipya vartate ।। yadānyat tena sa vyāpta ekatvena ca bhāsate । sāmānadhikaraṇyaṃ syāt tadā buddhayanurodhataḥ ।।
vastudharmasya saṃsparśo vicchedakaraṇe dhvaneḥ । syāt satyaṃ sa hi tatreti naikavastvabhidhāyini ।। buddhāvabhāsamānasya dṛśyasyābhāvaniścayāt । tenānyāpohaviṣayāḥ proktāḥ sāmānyāgocarāḥ ।।
śabdāśca buddhayaścaiva vastunyeṣāmasambhavāt । ekatvād vasturūpasya bhinnarūpā matiḥ kutaḥ ।। anvayavyatirekau vā naikasyaikārthagocarau । abhedavyavahārāśca bhede syuranibandhanāḥ ।।
sarvatra bhāvad vyāvṛtternaite doṣāḥ prasaṅginaḥ । ekākāryeṣu bhāveṣu tatkāryaparicodane ।। gauravāśaktivaiphalyād bhedākhyāyāḥ samā śrutiḥ । kṛtā bṛddhairatatkāryavyāvṛttivinibandhanā ।।
na bhāve sarvabhāvānāṃ svasvabhāvavyavasthiteḥ । yad rūpaṃ śābaleyasya bāhuleyasya nāsti tat ।। atatkāryaparāvṛttirdvayorapi ca vidyate । arthābhedena ca vinā śabdābhedo na yujyate ।।
tasmāt tatkāryatāpīṣṭā tatkāryādeva bhinnatā । cakṣu rādau yathā rūpavijñānaikaphale kvacit ।। aviśeṣereṇa tatkāryacodanasambhave sati । sakṛt sarvapratītyartha kaścit sāṃketikīṃ śrutim ।।
kuryādṛte api tadrū pasāmānyād vyatirekiṇaḥ । ekavṛtteraneko api yadyekaśrutimān bhavet ।। vṛttirādheyatā vyaktiriti tasminna yujyate । nityasyānupakāryasvānnādhāraḥ pravisarpataḥ ।।
śaktistaddeśajananaṃ kuṇḍāderbadarādiṣu । na sambhavati sāpyatra tadabhāve apyavasthiteḥ ।। na sthitiḥ sāpyayuktaiva bhedābhedavivecane । vijñānotpattiyogyatvāyātmanyanyānurodhi yat ।।
tad vyaṅgyaṃ yogyatāyāśca kāraṇaṃ kārakaṃ matam । prāgevāsya ca yogyatve tadapekṣā na yujyate ।। sāmānyasyāvikāryasya tatsāmānyavataḥ kutaḥ । añjanāderiva vyakteḥ saṃskāro nendriyasya ca ।।
pratipatterabhinnatvāt tadbhāvābhāvakālayoḥ । vyañjakasya ca jātīnāṃ jātimattā yadīṣyate ।। prāpto gotvādinā tadvān pradīpādiḥ prakāśakaḥ । vyakteranyātha vānanyā yeṣāṃ jātistu vidyate ।।
teṣāṃ vyaktiṣvapūrvāsu kathaṃ sāmānyabuddhayaḥ । ekatra tatsato anyatra darśanāsambhavāt sataḥ ।। ananyatve anvayābhāvādanyatve apyanapāśrayāt । na yāti na ca tatrāsīdasti paścānna cāṃśavat ।।
jahāti pūrva nādhāramaho vyasanasantatiḥ । anyatra varttamānasya tato anyasthānajanmani ।। svasmādacalataḥ sthānād vṛttirityatiyuktimat । yatrāsau varttate bhāvastena sambadhyate api na ।।
taddeśinañca vyāpnoti kimapyetanmahādbhutam । vyaktyaivaikatra sā vyaktāabhedāt sarvatragā yadi ।। sarvatra dṛśyetābhedāt sāpi na vyaktapekṣiṇī । byañjakasyāpratītau na vyaṅgyaṃ samyak pratīyate ।।
viparyayaḥ punaḥ kasmādiṣṭaḥ sāmānyatadvatoḥ । pācakādiṣvabhinnena vināpyarthena vācakaḥ ।। bhedānna hetuḥ karmāsya na jātiḥ karmasaṃśrayāt । śrutyantaranimittatvāt sthityabhāvāccakarmaṇaḥ ।।
asambandhānna sāmānyaṃ nāyuktaṃ śabdakāraṇāt । atiprasaṃgāt karmāpi nāsat jñānābhidhānayoḥ ।। anaimittikatāpatteḥ na ca śaktirananvayāt । sāmānyaṃ pācakatvādi yadi prāgeva tad bhavet ।।
vyaktaṃ sattadivanno cenna paścādaviśeṣataḥ । kriyopakārāpekṣasya vyañjakatve avikāriṇaḥ ।। nāpekṣātiśaye apyasya kṣaṇikatvāt kriyā kutaḥ । tulye bhede yayā jāti pratyāsattyā prasarpati ।।
kvacinnānyatra saivāstu śabdajñānanibandhanam । na nivṛttiṃ vihāyāsti yadi bhāvānvayo aparaḥ ।। ekasya kāryamanyasya na syādatyantabhedataḥ । yadyekātmatayānekaḥ kāryasyaikasya kārakaḥ ।।
ātmaikatrāpi vā so astīti vyarthāḥ syuḥ sahakāriṇaḥ । napaityabhinnaṃ tad rūpaṃ viśeṣāḥ khalvapāyinaḥ ।। ekāpāye phalābhāvād viśeṣebhyastadudbhavaḥ । sa pāramārthiko bhāvo ya evārthakriyākṣamaḥ ।।
sa ca nānveti yonveti na tasmāt kāryasambhavaḥ । tenātmanāpi bhede hi hetuḥ kaścinna cāparaḥ ।। svabhāvo ayamabhede tu syātāṃ nośodbhavau sakṛt । bhedo api tena naivaṃ cet ya ekasmin vinaśyati ।।
tiṣṭhatyātmā na tasyāto na syāt sāmānyabhedadhīḥ । nivṛtterniḥsvabhāvatvāt nāsthānasthānakalpanā ।। upaplavaśca sāmānyadhiyastenāpyadūṣaṇā । yat tasya janakaṃ rūpaṃ tato anyo janakaḥ katham ।।
bhinnā viśeṣā janakāḥ astyabhedo api teṣu cet । tena te ajanakāḥ proktāḥ pratibhāso api bhedakaḥ ।। ananyabhāk sa evārthastasya vyāvṛttayo apare । tat kāryakāraṇaṃ coktaṃ tat svalakṣaṇamiṣyate ।।
tattyāgāptiphalāḥ sarvāḥ puruṣāṇāṃ pravṛttayaḥ । yathā bhedāviśeṣe api na sarva sarvasādhanam ।। tathā bhedāviśeṣe api na sarva sarvasādhanam । bhede hi kārakaṃ kiñcid vastudharmatayā bhavet ।।
abhede tu virudhyate tasyaikasya kriyākriye । bhedo apyastyakriyātaśced na kuryuḥ sahakāriṇaḥ ।। paryāyeṇātha kartṛtvaṃ sa kiṃ tasyaiva vastunaḥ । atyantabhedābhedau tu syātāṃ tadvati vastuni ।।
anyonyaṃ vā tayorbhedḥ sadṛśāsadṛśātmanoḥ । tayorapi bhaved bhedo yadi yenātmanā tayoḥ ।। bhedaḥ sāmānyamityetad yadi bhedastadātmanā । bheda eva tathā ca syānniḥsāmānyaviśeṣatā ।।
bhedasāmānyayoryadvad ghaṭādīnāṃ parasparam । yamātmānaṃ puraskṛtya puruṣo ayaṃ pravartate ।। tatsādhyaphalavāñchāvān bhedābhedau tadāśrayau । cintyete svātmanā bhedo vyāvṛttyā ca samānatā ।।
astyeva vastu nānveti pravṛttyādiprasaṅgataḥ । etenaiva yadahrīkāḥ kimapyaślīlamākulam ।। pralapanti pratikṣiptaṃ tadapyekāntasambhavāt । sarvasyobhayarūpatve tadviśeṣanirākṛteḥ ।।
codito dadhi khādeti kimuṣṭraṃ nābhidhāvati । athāstyatiśayaḥ kaścid yena bhedena varttate ।। sa eva dadhi so anyatra nāstītyanubhayaṃ param । sarvātmatve ca sarveṣāṃ bhinnau syātāṃ na dhīdhvanī ।।
bhedasaṃhāravādasya tadabhedādasambhavaḥ । rūpābhāvādabhāvasya śabdā rūpābhidhāyinaḥ ।। nāśaṃkyā eva siddhāste ato vyavacchedavācakāḥ । upādhibhedāpekṣo vā svabhāvaḥ kevalo atha vā ।।
ucyate sādhyasiddh yartha nāśe kāryatvasattvavat । sattāsvabhāvo hetuścet sā sattā sādhyate katham ।। ananvayo hi bhedānāṃ vyāhato hetusādhyayoḥḥ । bhāvopādānamātre tu sādhye sāmānyadharmiṇi ।।
na kaścidarthaḥ siddhaḥ syādaniṣiddhaṃ ca tādṛśam । upāttabhede sādhye asmin bhaveddheturananvayaḥ ।। sattāyāṃ tena sādhyāyāṃ viśeṣaḥ sādhito bhavet । aparāmṛṣṭatadbhede vastumātre tu sādhane ।।
tanmātravyāpinaḥ sādhyasyānvayo na vihanyate । nāsiddhe bhāvadharmo asti vyabhicāryubhayāśrayaḥ ।। dharmo viruddho abhāvasya sā sattā sādhyate katham । siddhaḥ svabhāvo gamako vyāpakastasya niścitaḥ ।।
gamyaḥ svabhāvastasyāyaṃ nivṛttau vā nivartakaḥ । anityatve yathā kāryamakārya vāvināśini ।। ahetutvād vināśasya svabhāvādanubandhitā । sāpekṣāṇāṃ hi bhāvānāṃ nāvaśyambhāvitekṣyate ।।
bāhulye api hi taddhetorbhavet kvacidasambhavaḥ । etena vyabhicāritvamuktaṃ kāryāvyavasthiteḥ ।। sarveṣāṃ nāśahetūnāṃ hetumannāśavādinām । asāmarthyācca taddhetorbhavatyeva svabhāvataḥ ।।
yatra nāma bhavatyasmādanyatrāpi svabhāvataḥ । yā kācid bhāvaviṣayānumitirdvividhaiva sā ।। svasādhye kāryabhāvābhyāṃ sambandhaniyamāt tayoḥ । pravṛtterbuddhipūrvatvāt tadbhāvānupalambhane ।।
pravarttitavyaṃ netyuktānupalabdheḥ pramāṇatā । śāstrādhikāre asambaddhā bahavo arthā atīndriyāḥ ।। aliṅgāśca kathaṃ teṣāmabhāvo anupalabdhitaḥ । sadasanniścayaphalā neti syād vāpramāṇatā ।।
pramāṇamapi kācit syād liṅgātiśayabhāvinī । svabhāvajñāpakājñānasyāyaṃ nyāya udāhṛtaḥ ।। kārye tu kārakājñānambhāvasyaiva sādhakam । svabhāvānupalambhaśca svabhāve arthasya liṅgini ।।
tadabhāvaḥ pratīyeta hetunā yadi kenacit । dṛśyasya darśanābhāvakāraṇāsambhave sati ।। bhāvasyānupalabdhasya bhāvābhāvaḥ pratīyate । viruddhasya ca bhāvasya bhāve tadbhāvabādhanāt ।।
tadviruddhopalabdhau syādasattāyā viniścayaḥ । anādivāsanodbhūtavikalpapariniṣṭhitaḥ ।। śabdārthastrividho dharmī bhāvābhāvobhayāśrayaḥ । tasmin bhāvānupādāne sādhye asyānupalambhanam ।।
tathā heturna tasyavābhāvaḥ śabdaprayogataḥ । paramārthaikatānatve śabdānāmanibandhanā ।। na syāt pravṛttirartheṣu darśanāntarabhediṣu । atītājātayorvāpi na ca syādanṛtārthatā ।।
vācaḥ kasyāścidityeṣā baiddhārthaviṣayā matā । śabdārthāpahnave sādhye dharmādhāranirākṛteḥ ।। na sādhyaḥ samudāyaḥ syāt siddhau dharmaśca kevalaḥ । sadasatpakṣabhedena śabdārthānapavādibhiḥ ।।
vastveva cityate h yatra pratibaddhaḥ phalodayaḥ । arthakriyāsamarthasya vicāraiḥ kiṃ parīkṣayā ।। ṣaṇḍhasya rūpe vairūpye kāminyāḥ kiṃ parīkṣayā । śabdārthaḥ kalpanājñānaviṣayatvena kalpitaḥ ।।
dharmo vastvāśrayāsiddhirasyokto nyāyavādinā । nāntarīyakatābhāvācchabdānāṃ vastubhissaha ।। nārthasiddhistataste hi vaktrabhiprāyasūcakāḥ । āptavādāvisaṃvādasāmānyādanumānatā ।।
sambaddhānuguṇopāyaṃ puruṣārthābhidhāyakam । parīkṣādhikṛtaṃ vākyamato anadhikṛtaṃ param ।। pratakṣeṇānumānena dvividhenāpyabādhanam । dṛṣṭādṛṣṭāthairorasyāvisaṃvādastadarthayoḥ ।।
āptavādāvisaṃvādasāmānyādanumānatā । buddheragatyābhihitā niṣiddhāpyasya gocare ।। heyopādeyatattvasya sopāyasya prasiddhitaḥ । pradhānārthāvisaṃvādādanumānaṃ paratra vā ।।
puruṣātiśayāpekṣaṃ yathārthamapare biduḥ । iṣṭo ayamarthaḥ pratyetuṃ śakyaḥ so atiśayo yadi ।। ayamevaṃ na vetyanyadoṣā nirdoṣatāpi vā । durlabhatvāt pramāṇānāṃ durbodhetyapare viduḥ ।।
sarveṣāṃ savipakṣatvānnirhrāsātiśayaśritām । sātmībhāvāt tadabhyāsād dīyerannāsravāḥ kvacit ।। nirupadravabhūtāthasvabhāvasya viparyayaiḥ । na bādhā yatnavapve api buddhestaspakṣapātataḥ ।।
sarvāsāṃ doṣajātīnāṃ jātiḥ satkāyadarśanāt । sāvidyā tatra tatsnehastasmād dveṣādisambhavaḥ ।। moho nidānaṃ doṣāṇāmata evābhidhīyate । satkāyadṛṣṭiranyatra tatprahāṇe prahāṇataḥ ।।
girāṃ mithyātvahetūnāṃ doṣāṇāṃ puruṣāśrayāt । apauruṣeyaṃ satyārthamiti kecit pracakṣate ।। girāṃ satyatvahetūnāṃ guṇānāṃ puruṣāśrayāt । apauruṣeyaṃ mithyārtha kiṃ netyanye pracakṣate ।।
arthajñānapanaheturhi saṃketaḥ puruṣāśrayaḥ । girāmapauruṣeyatve apyato mithyātvasambhavaḥ ।। sambandhāpauruṣeyatve syāt pratītirasaṃvidaḥ । saṃketāt tadabhivyaktāvasamarthānyakalpanā ।।
girāmekārthaniyame na syādarthāntare gatiḥ । anekārthābhisambandhe viruddhavyaktisambhavaḥ ।। apauruṣeyatāyāśca vyarthā syāt parikalpanā । vācyaśca heturbhinnānāṃ sambandhasya vyavasthiteḥ ।।
asaṃskāryatayā pumbhiḥ sarvathā syānnirarthatā । saṃskāropagame mukhyaṃ gajasnānamidaṃ bhavet ।। sambandhināmanityatvānna sambandhe asti nityatā । nityasyānupakāryatvādakurvāṇaśca nāśrayaḥ ।।
artherataḥ sa śabdānāṃ saṃskāryaḥ puruṣairdhiyā । arthaireva sahotpāde na svabhāvaviparyayaḥ ।। śabdeṣu yuktaḥ sambandhe nāyaṃ doṣo vikalpite । nityatvādāśrayāpāye apyanāśo yadi jātivat ।।
nityeṣvāśrayasāmathrya kiṃ yeneṣṭaḥ sa cāśrayaḥ । jñānotpādanahetūnāṃ sambandhāt sahakāriṇām ।। tadutpādanayogyatvenotpattirvyaktiriṣyate । ghaṭādiṣvapi yuktijñaiḥ aviśeṣe avikāriṇām ।।
vyañjakaiḥ svaiḥ kṛtaḥ ko artho vyaktāstaiste yato matāḥ । sambandhasya ca vastutve syād bhedād buddhicitratā ।। tābhyāmabhede tāveva nāto anyā vastuno gatiḥ । bhinnātvād vasturūpasya sabandhaḥ kalpanākṛtaḥ ।।
sad dravyaṃ syāt parādhīnaṃ sambandho anyasya vā katham । varṇā nirarthakāḥ santaḥ padādi parikalpitam ।। avastuni kathaṃ vṛttiḥ sambandhasyāsya vastunaḥ । apauruṣeyatāpīṣṭā kartṛṇāmasmṛteḥ kila ।।
santyasyāpyanuvaktāra iti dhig vyāpakaṃ tamaḥ । yathāyamanyato aśrutvā nemaṃ varṇapadakramam ।। vastuṃ samarthaḥ puruṣastathānyo apīti kaścana । anyo vā racito granthaḥ sampradāyād ṛte paraiḥ ।।
dṛṣṭaḥ ko abhihito yena so apyevaṃ nānumīyate । yajjātīyo yataḥ siddhaḥ so aviśiṣṭo agnikāṣṭhavat ।। adṛṣṭaheturapyanyastadbhavaḥ sampratīyate । tatrāpradarśya ye bhedaṃ kāryasāmānyadarśanāt ।।
hetavaḥ pravitanyante sarve te vyabhicāriṇaḥ । sarvathānāditā sidhyedevaṃ nāpuruṣāśrayaḥ ।। tasmādapauruṣeyatve syādanyo apyanarāśrayaḥ । mlecchadivyavahārāṇāṃ nāstikyavacasāmapi ।।
anāditvād tathābhāvaḥ pūrvasaṃskārasantateḥ । tādṛśe apauruṣeyatve kaḥ siddhe api guṇo bhavet ।। arthasaṃskārabhedānāṃ darśanāt saṃśayaḥ punaḥ । anyāviśeṣād varṇānāṃ sādhane ki phalaṃ bhavet ।।
vākyaṃ bhinnaṃ na varṇebhyo vidyate anupalambhataḥ । anekāvayavātmatve pṛthak teṣāṃ nirarthatā ।। atadrūpe ca tādrūpyaṃ kalpitaṃ siṃhatādivat । pratyekaṃ sārthakatve api mithyānekatvakalpanā ।।
ekāvayavagatyā ca vākyārthapratipad bhavet । sakṛcchrutau ca sarveṣā kālabhedo na yujyate ।। ekatve api hyabhinnasya kramaśo gatyasambhavāt । anityaṃ yatnasambhūtaṃ pauruṣeyaṃ kathaṃ na tat ।।
nityopalabdhirnityatve apyanāvaraṇasambhavāt । aśrutirvikalatvāccet kasyacit sahakāriṇaḥ ।। kāmamanyapratīkṣāstu niyamastu virudhyate । sarvatrānupalambhaḥ syāt teṣāmavyāpitā yadi ।।
sarveṣāmupalambhaḥ syāt yugapad vyāpitā yadi । saṃskṛtasyopalambhe ca kaḥ saṃskarttāvikāriṇaḥ ।। indriyasya syāt saṃskāraḥ śrṛṇuyānnikhilaṃ ca tat । saṃskārabhedabhinnatvādekārthaniyamo yadi ।।
anekaśabdasaṃdhāte śrutiḥ kalakale katham । dhvanathaḥ kevalaṃ tatra śrū yante cenna vācakāḥ ।। dhvanibhyo bhinnamastīti śraddheyamatibahvidam । sthiteṣvanyeṣu śabdeṣu śrūyate vācakaḥ katham ।।
kathaṃ vā śaktiniyamād bhinnadhvanigatirbhavet । dhvanayaḥ sammatā yaiste doṣaiḥ kairapyavācakāḥ ।। dhvanibhirvyajyamāne asmin vācake api kathaṃ na te । varṇānupūrvī vākyaṃ cenna varṇānāmabhedataḥ ।।
teṣāṃ ca na vyavasthānaṃ kramāntaravirodhataḥ । deśakālakramābhāvo vyāptinityatvavarṇanāt ।। anityāvyāpitāyāṃ ca doṣaḥ prāgeva kīrtitaḥ । vyaktikramo api vākyaṃ na nityavyaktinirākṛteḥ ।।
vyāpāradeva tatsiddhe kāraṇānāṃ ca kāryatā । svajñānenānyadhīhetuḥ siddhe arthe vyañjako mataḥ ।। yathā dīpo anyathā vāpi ko viśeṣo asya kārakāt । karaṇānāṃ samagrāṇāṃ vyāpārādupalabdhitaḥ ।।
niyamena ca kāryatvaṃ vyañjake tadasambhavāt । tadrū pāvaraṇānāṃ ca vyaktiste vigamo yadi ।। abhāve karaṇagrāmasāmarthya kiṃ nu tadbhavet । śabdaviśeṣādanyeṣāmapi vyaktiḥ prasajyate ।।
tathāmyupagame sarvakāraṇānāṃ nirarthatā । sādhanaṃ pratyabhijñānaṃ satprayogādi yanmatam ।। anudāharaṇaṃ sarvabhāvānāṃ kṣaṇabhaṅgataḥ । dūṣyaḥ kuheturanyo api buddherapuruṣāśraye ।।
bādhābhyupetapratyakṣapratītānumitaiḥ samam । ānupūrvyāśca varṇebhyo bhedaḥ sfoṭena cintitaḥ ।। kalpanāropitā sā syāt kathaṃ vāpuruṣāśrayā । sattāmātrānubandhitvāt nāśasyānityatā dhvaneḥ ।।
agnerarthāntarotpattau bhavet kāṣṭhasya darśanam । avināśāt sa evāsya vināśa iti cet katham ।। anyo anyasya vināśo astu kāṣṭhaṃ kasmānna dṛśyate । tatparigrahataścenna tenānāvaraṇaṃ yataḥ ।।
vināśasya vināśitvam syādutpattestataḥ punaḥ । kāṣṭhasya darśanam hantṛghāte caitrāpunarbhavaḥ ।। yathātrāpyevamiti cet hanturnāmaraṇatvataḥ । ananyatve vināśasya syānnāśaḥ kāṣṭhameva tu ।।
tasya tattvādahetutvaṃ nāto anyā vidyate gatiḥ । ahetutve api nāśasya nityatvād bhāvanāśayoḥ ।। sahabhāvaprasaṅgaścedasato nityatā kutaḥ । asattve abhāvanāśitvaprasaṅgo api na yujyate ।।
nāśena yasmād bhāvasya na vināśanamiṣyate । naśyan bhāvo aparāpekṣa iti tajjñāpanāya sā ।। avasthā heturuktāsyā bhedamāropya cetasā । svato api bhāve abhāvasya vikalpaścedayaṃ samaḥ ।।
na tasya kiñcid bhavati na bhavatyeva kevalam । bhāve hyeṣa vikalpaḥ syād vidyervastvanuridhataḥ ।। na bhāvo bhavatītyuktamabhāvo bhavatīti na । apekṣyeta paraḥ kārya yadi vidyeta kiñcana ।।
yadakiñcitkaraṃ vastu kiṃ kenacidapekṣyate । etenāhetukatve api hyabhūtvā nāśabhāvataḥ ।। sattānāaśitvadoṣasya pratyākhyātaṃ prasañjanam । yathā keṣāñcideveṣṭaḥ pratigho janmināṃ yathā ।।
nāśaḥ svabhāvo bhāvānāṃ nānutpattimatāṃ yadi । svabhāvaniyamāddhetoḥ svabhāvaniyamaḥ phale ।। nānitye rūpabhedo asti bhedakānāmabhāvataḥ । pratyākhyeyāta evaiṣāṃ sambandhasyāpi nityatā ।।
sambandhadoṣaiḥ prāguktaiḥ śabdaśaktiśca dūṣitā । nāpauruṣeyamityeva yathārthajñānasādhanam ।। dṛṣṭo anyathāpi vahnyādiraduṣṭaḥ puruṣāgasā । na jñānahetutaiva syāt tasminnakṛtake mate ।।
nityebhyo vastusāmarthyāt na hi janmāsti kasyacit । vikalpavāsanodbhūtāḥ samāropitagocarāḥ ।। jāyante buddhayastatra kevalaṃ nārthagocarāḥ । mithyātvaṃ kṛtakeṣveva dṛṣṭamityakṛtaṃ vacaḥ ।।
satyārtha vyatirekasya virodhivyāpanād yadi । hetāvasambhave anukte bhāvastasyāpi śaṅkyate ।। viruddhānāṃ padārthānāmapi vyāpakadarśanāt । nāsattāsiddhirityuktaṃ sarvato anupalambhanāt ।।
asiddhāyāmasattāyāṃ sandigdhā vyatirekitā । anvayo vyatireko vā sattvaṃ vā sādhyadharmiṇi ।। tanniścayaphalairjānaiḥ siddhyanti yadi sādhanam । yatra sādhyavipakṣasya varṇyate vyatirekitā ।।
sa evāsya sapakṣaḥ syāt sarvo heturatonvayī । samayatve hi mantrāṇāṃ kasyacit kāryasādhanam ।। athāpi bhāvaśaktiḥ syādanyathāpyaviśeṣataḥ । kramasyārthāntaratvaṃ ca pūrvameva nirākṛtam ।।
nityaṃ tadarthasiddhiḥ syādasāmarthyamapekṣaṇe । sarvasya sādhanaṃ te syurbhāvaśaktiryadīdṛśī ।। prayoktṛbhedāpekṣā ca nāsaṃskāryasya yujyate । saṃskāryasyāpi bhāvasya vastubhedo hi bhedakaḥ ।।
prayoktṛbhedānniyamaḥ śaktau na samaye bhavet । anādheyaviśeṣāṇāṃ ki kurvāṇaḥ prayojakaḥ ।। prayogo yadyabhivyaktiḥ sā prāgeva nirākṛtā । vyaktiśca buddhiḥ sā yasmāt sa phalairyadi yujjate ।।
syācchrotuḥ phalasambandho vaktā hi vyaktikāraṇam । anabhivyaktaśabdānāṃ karaṇānāṃ prayojanam ।। manojapo vā vyarthaḥ syācchabdo hi śrotragocaraḥ । pāramparyeṇa tajjatvāt tadv yaktiḥ sāpi cenmatiḥ ।।
te api tathā syustadarthā cedasiddhaṃ kalpanānvayāt । svasāmānyasvabhāvānāmekabhāvavivakṣayā ।। ukteḥ samayakārāṇāmavirodho na vastuni । ānupūrvyāmasatyāṃ syāt saro rasa iti śruto ।।
na kāryabheda iti ced asti sā puruṣāśrayā । yo yadvarṇasamutthānajñānajājjñānato dhvaniḥ ।। jāyate tadupādhiḥ sa śru tyā samavasīyate । tajjñānajanitajñānaḥ sa śru tāvapaṭuśrutiḥ ।।
apekṣya tasmṛtiṃ paścāt smṛtimādhatta ātmani । ityeṣā pauruṣeyyeva taddhetugrāhicetasām ।। kāryakāraṇatā varṇeṣvānupūrvīti kathyate । anyadeva tato rūpaṃ tadvarṇānāṃ pade pade ।।
kartṛ saṃskārato bhinnaṃ sahitaṃ kāryabhedakṛt । sā cānupūrvī varṇānāṃ pravṛttā racanākṛtaḥ ।। icchāviruddhasiddhīnāṃ sthitakramavirodhataḥ । kāryakāraṇatāsiddheḥ pumbhyo varṇakramasya ca ।।
sarvo varṇakramaḥ pubhyo dahanendhanayuktivat । asādhāraṇatā siddhā mantrākhyakramakāriṇām ।। puṃsāṃ jñānaprabhāvābhyāmanyeṣāṃ tadabhāvataḥ । ye api tantravidaḥ kecid mantrān kāṃścana kuvaṃte ।।
prabhoḥ prabhāvasteṣāṃ sa taduktanyāyavṛttitaḥ । kṛtakāḥ pauruṣeyāśca mantrā vācyāḥ phalepsunā ।। aśaktisādhanaṃ puṃsāmanenaiva nirākṛtam । buddhīndriyoktipuṃ stvādisādhanaṃ yattu varṇyate ।।
pramāṇābhaṃ yathārthāsti na hi śeṣavato gatiḥ । artho ayaṃ nāyamartho na iti śabdā vadanti na ।। kalpyo ayamarthaḥ puruṣaiste ca rāgādisaṃyutāḥ । tatraikastattvavinnānya iti bhedaśca kiṃkṛtaḥ ।।
tadvt puṃstve kathamapi jñānī kaścit katha na vaḥ । yasya pramāṇamavisaṃvādi vacanaṃ so arthavid yadi ।। na hyatyantaparokṣeṣu prāmāṇasyāsti sambhavaḥ । yasya prāmāṇasaṃvādi vacanaṃ tatkṛtaṃ vacaḥ ।।
sa āgam iti prāptaṃ nirarthāpauruṣeyatā । yadyatyantaparokṣe arthe anāgamajñānasambhavaḥ ।। atīndriyārthavit kaścidastītyabhimataṃ bhavet । svayaṃ rāgādimānnārtha vetti vedasya nānyataḥ ।।
na vedayati vado api vedārthasya kuto gatiḥ । tenāgnihotraṃ juhuyāt svargakāma iti śrutau ।। khādet śvamāṃsamityeṣa nārtha ityatra kā pramā । prasiddho lokavādaścet tatra ko atīndriyārthadṛk ।।
anekārtheṣu śabdeṣu yenārtho ayaṃ vivecitaḥ । svargorvaśyādiśabdaśca dṛṣṭo arūḍhārthavācakaḥ ।। śabdāntareṣu tādṛkṣu tādṛśyevāstu kalpanā । prasiddhiśca nṛṇāṃ vādaḥ pramāṇaṃ sa ca neṣyate ।।
tataśca bhūyo arthagatiḥ kimetad dviṣṭhakāmitam । atha prasiddhimullaṃdhya kalpane na nibandhanam ।। prasiddherapramāṇatvāt tadgrahe kiṃ nibandhanam । utpāditā prasiddhyaiva śaṃkā śabdārthaniścaye ।।
yasmānnānārthavṛttitvaṃ śabdānāṃ tatra dṛśyate । anyathāsambhavābhavāt nānāśakteḥ svayaṃ dhvaneḥ ।। avaśyaṃ śaṃkayā bhāvyaṃ niyāmakamapaśyatām । eṣa sthāṇurayaṃ mārga iti vaktīti kaścana ।।
anyaḥ svayaṃ bravīmīti tayorbhedaḥ parīkṣyatām । sarvatra yogyasyaikārthadyotane niyamaḥ kutaḥ ।। jñātā vātīndriyāḥ kena vivakṣāvacanād ṛte । vivakṣāniyame hetuḥ saṃketastatprakāśanaḥ ।।
apauruṣeyai sā nāsti tasya saikārthatā kutaḥ । svabhāvaniyame anyatra na yojyeta tayā punaḥ ।। saṃketaśca nirarthaḥ syād vyaktau ca niyamaḥ kutaḥ । yatra svātantryamicchāyā niyamo nāma tatra kaḥ ।।
dyotayet tena saṃketo neṣṭāmevāsya yogyatām । yasmāt kiledṛśaṃ satyaṃ yathāgniḥ śītanodanaḥ ।। vākyaṃ vedaikadeśatvādanyadapyaparo bravīt । rasavat tulyarūpatvādekabhāṇḍe ca pākavat ।।
śeṣavad vyabhicāritvāt kṣiptaṃ nyāyavidedṛśam । nityasya puṃsaḥ kartṛtvaṃ nityān bhāvānatīndriyān ।। ebnriyān viṣamaṃ hetuṃ bhāvānāṃ viṣamāṃ sthitim । nivṛttiṃ ca pramāṇābhyāmanyad vā vyastagocaram ।।
viruddhamāgamāpekṣeṇānumānena vā vadat । virodhamasamādhāya śāstrārtha cāpradarśya saḥ ।। satyārtha pratijānāno jayed dhārṣṭyena bandhakīm । sidhyet pramāṇaṃ yadyevam apramāṇamatheha kim ।।
na hyokaṃ nāsti satyārtha puruṣe bahubhāṣīṇi । nāyaṃ svabhāvaḥ kārya vā vastūnāṃ vaktari dhvaniḥ ।। na ca tadvyatiriktasya vidyate avyabhicāritā । pravṛttirvācakānāṃ ca vācyadṛṣṭikṛteti cet ।।
parasparaviruddhārthā kathamekatra sā bhavet । vastubhirnāgamāstena karthāñcānnāntarīyakāḥ ।। pratipatturna sidhyanti kutastebhyo arthaniścayaḥ । tasmānna tannivṛttyāpi bhāvābhāvaḥ prasidhyati ।।
tenāsanniścayaphalānupalabdhirnasidhyati । parasya pratipādyatvāt adṛṣṭo api svayaṃ paraiḥ । dṛṣṭasādhanamityeke tatkṣepāyātmadṛgvacaḥ ।। anumāviṣaye neṣṭaṃ parīkṣitaparigrahāt ।
vācaḥ prāmāṇyamasmin hi nānumānaṃ pravartate ।। bādhanāyāgamasyokteḥ sādhanasya paraṃ prati । so apramāṇaṃ tadāsiddhaṃ tatsiddhamakhilaṃ tataḥ ।। tadāgamavataḥ siddhaṃ yadi kasya ka āgamaḥ ।
bādhyamānaḥ pramāṇena sa siddhaḥ kathāmāgamaḥ ।। tadviruddhābhyupagamastenaiva ca kathaṃ bhavet । tadanyopagame tasya tyāgāṃsyāpramāṇātā ।। tat kasmāt sādhanaṃ noktaṃ svapratītiryadudbhavā ।
yuktyā yayāgamo grāhyaḥ parasyāpi ca sā na kim ।। prākṛtasya sataḥ prāg yaiḥ pratipattyakṣasambhavo । sādhanaiḥ sādhanānyarthasaktijñāne asya tānyalam ।। vicchinnānugamā ye api sāmānyenāpyagocarāḥ ।
sādhyasādhanacintāsti na teṣvartheṣu kācana ।। puṃsāmabhiprāyavaśāt tattvātattvavyavasthitau । luptau hetutadābhāsau tasya vastvasamāśrayāt ।। sannartho jñānasāpekṣo nāsan jñānena sādhakaḥ ।
sato api vastvasaṃśliṣṭāsaṃgatyā sadṛśī gatiḥ ।। liṅgaṃ svabhāvaḥ kārya vā dṛśyādarśanameva vā । sambaddhaṃ vastutassiddhaṃ tadasiddhaṃ kimātmanaḥ ।। pareṇāpyanyato gantumayuktam parakalpitaiḥ ।
prasaṅgo dvayasambandhādekāpāye anyahānaye ।। tadarthagrahaṇaṃ śabdakalpanāropitātmanām । aliṅgatvaprasiddhayarthamarthādarthasya siddhitaḥ ।। kalpanāgamayoḥ kartu ricchamātrānuvṛttitaḥ ।
vastunaścānyathābhāvāt tatkṛtā vyabhicāriṇaḥ ।। arthādarthagateḥ śaktiḥ pakṣahetvabhidhānayoḥ । nārthe tena tayornāsti svataḥ sādhanasaṃsthitiḥ ।। tat pakṣavacanaṃ vakturabhiprāyanivedane ।
pramāṇaṃ saṃśayotpattestataḥ sākṣānna sādhanam ।। sādhyasyaivābhidhānena pāramparyeṇa nāpyalam । śaktasya sūcakaṃ hetuvaco aśaktamapi svayam ।। hetvarthaviṣayatvena tadaśaktoktirīritā ।
śaktistasyāpi ceddhetuvacanasya pravarttanāt ।। tatsaṃśayena jijñāsorbhavet prakaraṇāśrayaḥ । vipakṣopagame ayetat tulyamityanavasthiniḥ ।। antaraṅgaṃ tu sāmarthya triṣu rūpeṣu saṃsthitam ।
tatra smṛtisamādhānaṃ tadeacasyeva saṃsthitam ।। akhyāpite hi viṣaye hetuvṛtterasambhavāt । viṣayakhyāpanādeva siddhau cet tasya śaktatā ।। uktamatra vināpyasmāt kṛtakaḥ śabda īdṛśāḥ ।
sarve anityā it prokte apyarthāt tannāśadhīrbhavet ।। anuktāvapi pakṣasya siddhepratibandhataḥ । triṣvanyatamarūpasyaivānuktirnyū natoditā ।। sādhyoktiṃ vā pratijñāṃ sa vadan doṣairna yujyate ।
sādhanādhikṛtereva hetvābhāsāprasaṅgataḥ ।। aviśeṣoktirapyekajātīye saṃśayāvahā । anyathā sarvasādhyokteḥ pratijñātvaṃ prasajyate ।। siddhokteḥ sādhanatvācca parasyāpi na duṣyati ।
idānīṃ sādhyanirdeśaḥ sādhanāvayavaḥ katham ।। sābhāsoktyādyupakṣepaparihāraviḍambanā । asambaddhā tathā hyeṣa na nyāyya iti varṇitam ।। gamyārthatve api sādhyokterasammohāya lakṣaṇam ।
taccuturlakṣaṇaṃ rūpanipāteṣu svayaṃpadaiḥ ।। asiddhāsādhanārthoktavādyabhyupagatagrahaḥ । anukto apīcchayā vyāptaḥ sādhya ātmārthavanmataḥ ।। sarvānyeṣṭanivṛttāvapyāśaṅkāsthānavāraṇam ।
vṛtto svayaṃśrutenāha kṛtā caiṣā tadarthikā ।। viśeṣastadvyapekṣatvāt kathito dharmadharmiṇoḥ । anuktāvapi vāñchāyā bhavet prakaraṇād gatiḥ ।। ananvayo api dṛṣṭānte doṣastasya yathoditam ।
ātmā paraścet so asiddhaḥ iti tatreṣṭaghātakṛt ।। sādhanaṃ yadvivāde na nyastaṃ taccenna sādhyate । kiṃ sādhyamanyathāniṣṭaṃ bhaved vaiphalyameva vā ।। sadvitīyaprayogeṣu niranvayaviruddhate ।
etena kathite sādhyaṃ sāmānyenātha sammatam ।। tadevārthāntarābhāvād dehānāptau na sidhyati । vācyaśūnyaṃ pralapatāṃ tadetajjāḍyavarṇitam ।। tulyaṃ nāśe api cecchabdaghaṭabhedena kalpane ।
na siddhena vināśena tadvataḥ sādhanād dhvaneḥ ।। tathārthāntarabhāve syāt tadvān kumbho apyanityatā । viśiṣṭā dhvaninānveti no cennāyogavāraṇāt ।। dvividho hi vyavacchedo viyogāparayogayoḥ ।
vyavchedādayoge tu vārye nānanvayāgamaḥ ।। sāmānyameva tatsādhyaṃ na ca siddhaprasādhanam । viśiṣṭaṃ dharmiṇā tacca na niranvayadoṣavat ।। etena dharmidharmābhyāṃ viśiṣṭau dharmadharmiṇau ।
pratyākhyāto nirākurvan dharmiṇyevamasādhanāt ।। samudāyāpavāho hi na dharmiṇi virudhyate । sādhyaṃ yatastathā neṣṭaṃ sādhyo dharmo atra kevalaḥ ।। ekasya dharmiṇaḥ śāstre nānādharmasthitāvapi ।
sādhyaḥ syādātmanaiveṣṭa ityupāttā svayaṃśrutiḥ ।। śāstrābhyupagamādeva sarvādānāt prabādhane । tatraikasyāpi doṣaḥ syād yadi hetupratijñyoḥ ।। śabdānāśe prasādhye syād gandhabhūguṇatākṣateḥ ।
heturviriddho aprakṛterno cedanyatra sā samā ।। athātra dharmī prakṛtastatra śāstrārthabādhanam । atha vādīṣṭatāṃ bruyād dharmidharmādisādhanaiḥ ।। kaiścit prakaraṇairiccha bhavet sā gamyate ca taiḥ ।
valāt taveccheyamiti vyaktamīśvaraceṣṭitam ।। vadannakāryaliṅgāṃ tāṃ vyabhicāreṇa bādhyate । anāntarīyake cārthe bādhite anyasya kā kṣati ।। uktaṃ ca nāgamāpekṣamanumānaṃ svagocare ।
siddhaṃ tena susiddhaṃ tanna tadā śāstramīkṣyate ।। vādatyāgastadā syāccenna tadānabhyupāyataḥ । upāyo hyabhyupāye ayamanaṅgaṃ sa tadāpi san ।। tadā viśuddhe viṣayadvaye śāstraparigraham ।
cikirṣoḥ sa hi kālaḥ syāt tadā śāstreṇa bādhanam ।। tadvirodhena cintāyāstatsiddhartheṣvayogataḥ । tṛtīyasthānasaṃkrāntau nyāyyaḥ śāstraparigrahaḥ ।। tatrāpi sādhyadharmasya nāntarīkabādhanam ।
parihārya na cānyeṣāmanavasthāprasaṅgataḥ ।। keneyaṃ sarvacintāṣu śāstraṃ grāhyamiti sthitiḥ । kṛtedānīmasiddhāntairgrāhyo dhūmena nānalaḥ ।। riktasya jantorjjātasya guṇadoṣamapaśyataḥ ।
vilabdhā vata kenemo siddhāntaviṣamagrhāḥ ।। yadi sādhana ekatra sarvaśāstraṃ nidarśane । darśayet sādhanaṃ syādityeṣā lokottarā sthitiḥ ।। asambaddhasya dharmasya kimasiddho na sidhyati ।
hetustatsādhanāyoktaḥ kiṃ duṣṭastatra sidhyati ।। dharmananupanīyaiva dṛṣṭānte dharmiṇo akhilān । vāgdhūmādejaṃno anveti caitanyadahanādikam ।। svabhāvaṃ kāraṇaṃ cārtho vyabhicāreṇa sādhayan ।
kasyacid vādabādhāyāṃ svabhāvānna nivartate ।। prapadyamānaścānyastaṃ nāntarīyakamīpsitaiḥ । sādhyārthairhetunā tena kathamapratipāditaḥ ।। ukto anukto api tena kathamapratipāditaḥ ।।
ukto anukto api vā heturviroddhā vādino atra kim । na hi tasyoktidoṣeṇa sa jātaḥ śāstrabādhanaḥ ।। bādhakasyābhidhānācced doṣo yadi vadenna saḥ । kinna bādheta so akurvannayuktaṃ kena duṣyati ।।
anyeṣu hetvābhāseṣu sveṣṭasyaivāprasādhanāt । duṣyed vyarthābhidhānena nātra tasya prasādhanāt ।। yadi kiñcit kvacicchastrena yuktaṃ pratiṣidhyate । bruvāṇo yuktamapyanyaditi rājakulasthitiḥ ।।
sarvānarthān samīkṛtya vaktuṃ śakyaṃ na sādhanam । sarvatra tenotsanneyaṃ sādhyasādhanasaṃsthitiḥ ।। viruddhayorekadharmiṇyayogādastu bādhanam । viruddhaikāntike nātra tadvadasti virodhitā ।।
abādhyabādhakatve api tayoḥ śāstrārthaviplavāt । asabhbadde api bādhā cet syāt sarva sarvabādhanam ।। sambandhastena tatraiva bādhanādasti cedasat । hetoḥ sarvasya cintyatvāt svasādhye guṇadoṣayoḥ ।।
nāntarīyakatā sādhye sambandhaḥ seha nekṣyate । kevalaṃ śāstrapīḍeti doṣaḥ sānyakṛte samā ।। śāstrābhyupagamāt sādhyaḥ sāstradṛṣṭo akhilo yadi । pratijñā siddhadṛṣṭāntahetuvādḥ prasajyate ।।
uktayoḥ sādhanatvena no cedīpsitavādataḥ । nyāyaprāptaṃ na sādhyatvaṃ vacanād vinivarttate ।। anīpsitamasādhyaṃ ced vādinānyo apyanīpsitaḥ । dharmo asādhyastadāsādhyaṃ bādhamānaṃ virodhi kim ।।
pakṣalakṣaṇabāhyārthaḥ svayaṃśabdo apyanarthakaḥ । śāstre ṣvicchapravṛttyartho yadi śaṅkākutonviyam ।। so aniṣiddhaḥ pramāṇena gṛhṇān kena nivāryate । niṣiddhaścet pramāṇena vācā kena pravartyate ।।
pūrvamapyeṣa siddhantaṃ svecchayaiva gṛhītavān । kiñcidanyaṃ satu punargrahītuṃ labhate na kim ।। dṛṣṭervipratipattīnāmatrākārṣīt svayaṃśrutim । iṣṭākṣatimasādhyatvamanavasthāṃ ca darśayan ।।
samayāhitabhedasya parihāreṇa dharmiṇaḥ । prasiddhasya gṛhītyarthā jagādanyaḥ svayaṃśrutim ।। vicāraprastutereva prasiddhaḥ siddha āśrayaḥ । svecchākalpitabhedeṣu padārtheṣvavivādataḥ ।।
asādhyatāmatha prāha siddhadeśena dharmiṇaḥ । svarūpeṇaiva nirdeśya ityanenaiva tad gatam ।। siddhasādhanarūpeṇa nirdeśasya hi sambhave । sādhyatvenaiva nirdeśya itīdaṃ phalavad bhavet ।।
anumānasya sāmānyaviṣayatvaṃ ca varṇītam । ihaivaṃ na hyanukte api kiñcit pakṣe virudhyate ।। kuryācced dharmiṇaṃ sādhyaṃ tataḥ kiṃ tanna śaktyate । kasmāddhetvanvayābhāvānna ca doṣastayorapi ।।
uktarāvayavāpekṣo na doṣaḥ pakṣa iṣyate । tathā hetvādidoṣo api pakṣadoṣaḥ prasajyate ।। sarvaiḥ pakṣasya bādhātastasmāt tanmātrasaṅginaḥ । pakṣadoṣā matā nānye pratyakṣādivirodhavat ।।
hetvādilakṣaṇairvādhyaṃ muktvā pakṣasya lakṣaṇam । ucyate parihārārthamavyāptivyatirekayoḥ ।। svayannipātarūpākhyā vyatirekasya bādhikāḥ । sahānirākṛteneṣṭaśrutiravyāptibādhanī ।।
sādhyābhyupagamaḥ pakṣalakṣaṇaṃ teṣvapakṣatā । nirākṛte bādhanataḥ śeṣe alakṣaṇavṛttitaḥ ।। svayamiṣṭābhidhānena gatārthe apyavadhāraṇe । kṛtyāntenābhisambandhāduktaṃ kālāntaracchide ।।
ihānaṅgamiṣerniṣṭhā tenepsitapade punaḥ । aṅgameva tayāsiddhahetvādi pratiṣidhyate ।। avācakatvāccāyuktaṃ teneṣṭaṃ svayamātmanā । anapekṣyākhilaṃ śāstraṃ tadvādīṣṭasya sādhyatā ।।
tenānabhīṣṭasaṃsṛṣṭasyesyāpi hi bādhane । yathāsādhyamabādhātaḥ pakṣahetū na duṣyataḥ ।। aniṣiddhaḥ pramāṇābhyāṃ sa copagama iṣyate । sandigdhe hetuvacanād vyasto hetoranāśrayaḥ ।।
anumānasya bhedena sā bādhoktā caturvidhā । tatrābhyupāyaḥ kāryāṅgaṃ svabhāvāṅgaṃ jagatsthitiḥ ।। ātmāparodhābhimato bhūtaniścayayuktavāk । āptaḥ svavacanaṃ śastraṃ caikamuktaṃ samatvataḥ ।।
yathātmano apramāṇatve vacanaṃ na pravarttate । śāstrasiddhe tathā nārthe vicārastadanāśraye ।। tatprastāvāśrayatve hi śāstraṃ bādhakamityamum । vaktumartha svavācāsya sahoktiḥ sāmyadṛṣṭaye ।।
udāharaṇamapyatra sadṛśaṃ tena varṇitam । pramāṇānāmabhāve hi śāstravācorayogataḥ ।। svavāgvirodhe vispaṣṭamudāharaṇamāgame । diṅmātradarśanam tatra pretyadharmo asukhapradaḥ ।।
śāstriṇo apyatadālambe viruddhoktau tu vastuni । na bādhā pratibandhaḥ syāt tulyakakṣatayā tayoḥ ।। yathā svavāci taccāsya tadā svavacanātmakam । tayoḥ pramāṇaṃ yasyāsti tat syādanyasya bādhakam ।।
pratijñāmanumānaṃ vā pratijñāpetayuktikā । yathārtha vā bādheta kathamanyathā ।। prāmāṇyamāgamānāṃ ca prāgeva vinivāritam । abhyupāyavicāreṣu tasmād doṣo ayamiṣyate ।।
tasmād viṣayabhedasya darśanārtha pṛthak kṛtaḥ । anumānābahirbhūto apyabhyupāyaḥ prabādhanāt ।। anyathātiprasaṅgaḥ syād vyarthatā vā pṛthakkṛteḥ । bhedo vāṅmātravacane pratibandhaḥ svavācyapi ।।
tenābhyupagamācchāstra pramāṇaṃ sarvavastuṣu । bādhakam yadi necchet sa bādhakaṃ kiṃ punarbhavet ।। svavāgvirodheabhedaḥ syāt svavākśāstravirodhayoḥ । puruṣecchākṛtā cāsya paripūrṇā pramāṇatā ।।
tasmāt prasiddheṣvartheṣu śāstratyāge api na kṣatiḥ । paroikṣeṣvāgamāniṣṭo na cintaiva pravarttate ।। virodhodbhāvanaprāyā parīkṣāpyatra tadyathā । adharmamūlaṃ rāgādi snānaṃ cādharmanāśanām ।।
śāstraṃ yatsiddhayā yuktyā svavācā ca na bādhyate । dṛṣṭe adṛṣṭe api tadgrāhyamiti cintā pravartyate ।। artheṣvapratiṣiddhatvāt puruṣecchānurodhinaḥ । iṣṭaśabdābhidheyasyāpto atrākṣatavāg janaḥ ।।
uktaḥ prasiddhaśabdena dharmastadvyavahārajaḥ । pratyakṣādimitā mānaśrutyāropeṇa sucitāḥ ।। tadāśrayabhuvāmicchānurodhādaniṣedhinām । kṛtānāmakṛtānāṃ ca yogyaṃ viśvaṃ svabhāvataḥ ।।
arthamātrānurodhinyā bhāvinyā bhūtayāpi vā । bādhyate pratirundhānaḥ śabdayogyatayātayā ।। tadyogyatābalādeva vastuto ghaṭito dhvaniḥ । sarvo asyāmapratīte api tasmiṃstatsiddhatā tataḥ ।।
asādharaṇatā na syāt bādhāhetorihānyathā । tanniṣedho anumānāt syācchabdārthe anakṣavṛttitaḥ ।। asādhāraṇatā tatra hetūnāṃ yatra nānvayi । sattvamityapyudāhāro hetorevaṃ kuto mataḥ ।।
saṃketasaṃśrayāḥ śabdāḥ sa cecchāmātrasaṃśrayaḥ । nāsiddhiḥ śabdasiddhanāmiti śābdaprasiddhivāk ।। anumānaprasiddheṣu viruddhāvyabhicāriṇaḥ । abhāvaṃ darśayatyevaṃ pratīreranumātvataḥ ।।
atha vā bru vato lokasyānumābhāva ucyate । kiṃ tena bhinnaviṣayā pratītiranumānataḥ ।। tenānumānād vastūnāṃ sadasatānurodhinaḥ । bhinnasyātadvaśā vṛttistadicchājeti sūcitam ।।
candratāṃ śaśino anicchan kāṃ pratītiṃ sa vāñchati । iti taṃ pratyadṛṣṭāntaṃ tadasādhāraṇaṃ matam ।। nodāharaṇamevekamadhikṛtyedamucyate । lakṣaṇatvāt tathā vṛkṣo dhātrītyuktau ca bādhanāt ।।
atrāpi loke dṛṣṭatvāt karpūrarajatādiṣu । samayād vartamānasya kāsādhāraṇatāpi vā ।। yadi tasya kvacit sidhyet siddhaṃ vastubalena tat । pratītisiddhopagame aśaśinyapyanivāraṇam ।।
tasya bastuni siddhasya śaśinyapyanivāraṇam । tadvastvabhāve śaśini vāraṇe api na duṣyati ।। tasmādavastuniyatasaṃketabalabhāvinām । yogyāḥ padārthā dharmāṇāmicchāyā aniridhanāt ।।
tāṃ yogyatāṃ virundhānaṃ saṃketāpratiṣedhajā । pratihanti pratītyākhyā yogyatāviṣaye anumā ।। śabdānāmarthamiyamaḥ saṃketānuvidhāyinām । netyanenoktamatraiṣāṃ pratiṣedho virudhyate ।।
naimittikyāḥ śruterarthamartha vā pāramārthikam । śabdānāṃ pratirundhāno abādhanārho hi varṇitaḥ ।। tasmād viṣayabhedasya darśānāya pṛthakkṛtā । anumānābahirbhū tā pratītirapi pūrvavat ।।
siddhayoḥ pṛthagākhyāne darśayaṃśca prayojanam । ete sahetuke prāha nānumādhyakṣabādhane ।। atrāpyadhyakṣabādhāyāṃ nānārūpatayā dhvanau । prasiddhasya śrutau rūpaṃ yadeva pratibhāsate ।।
advayaṃ śabalābhāsasyādṛṣterbuddhijanmanaḥ । tadarthārthoktirasyeva kṣepe adhyakṣeṇa bādhanam ।। tadeva rūpaṃ tatrārthaḥ śeṣa vyāvṛttilakṣaṇam । avastubhūtaṃ sāmānyamatastannākṣagocaraḥ ।।
tena sāmānyadharmāṇāmapratyakṣatvasiddhitaḥ । pratikṣepe apyabādheti śrāvaṇoktyā prakāśitam ।। sarvathāvācyarūpatvāt siddhyā tasya samāśrayāt । bādhanāt tadbalenoktaḥ śrāvaṇenākṣagocaraḥ ।।
sarvatra vādino dharmo yaḥ svasādhyatayepsitaḥ । taddharmavati bādhā syānnānyadharmeṇa dharmiṇi ।। anyathāsyoparodhaḥ ko bādhite anyatra dharmiṇi । gatārthe lakṣaṇenāsmin svadharmivacanaṃ punaḥ ।।
bādhāyāṃ dharmiṇo api syād bādhetyasya prasiddhaye । āśrayasya virodhana tadāśritāvirodhanāt ।। anyathaivaṃvidho dharmaḥ sādhya ityabhidhānataḥ । tadbādhāmeva manyeta svadharmigrahaṇaṃ tataḥ ।।
nanvetadapyarthaśiddhaṃ satyaṃ kecittu dharmiṇaḥ । kevalasyoparodhe api doṣavattamupāgatāḥ ।। yathā parairanutpādyāpūrvarūpaṃ na khādikam । sakṛcchabdādyahetutvādityukte prāha dūṣakaḥ ।।
tadvad vastusvabhāvo asan dharmī vyomādirityapi । naivamiṣṭasya sādhyasya bādhā kācana vidyate ।। dvayasyāpi hi sādhyatve sādhyadharmoparodhi yat । bādhanaṃ dharmiṇāstatra bādhetyetena varṇitam ।।
tathaiva dharmiṇo apyatra sādhyatvāt kevalasya na । yadyevamatra bādhā syāt nānyānutpādyaśaktikaḥ ।। sakṛcchabdādyahetutvāt sukhādiriti pūrvavat । virodhitā bhavedatra heturaikāntiko yadi ।।
kramakrīyanityatayoravirodhād vipakṣataḥ । vyāvṛtteḥ saṃśayānnāyaṃ śeṣavad bheda iṣyate ।। svayamiṣṭo yato dharmaḥ sādhyastasmāt tadāśrayaḥ । bādhyo na kevalo nānyasaṃśrayo veti sūcitam ।।
svayaṃ śrutyānyadharmāṇāṃ bādhā bādheti kathyate । tathā svadharmiṇānyastadharmiṇo apīti kathyate ।। sarvasādhanadoṣeṇa pakṣa evoparodhyate । tathāpi pakṣadoṣatvaṃ pratijñāmātrabhāvinaḥ ।।
uttarāvayāpekṣo yo doṣaḥ so anubadhyate । tenetyuktamato pakṣadoṣo asiddhāśrayādikaḥ ।। dharmidharmaviśeṣāṇāṃ svarūpasya ca dharmiṇaḥ । bādhā sādhyāṅgabhūtānāmanenaivopadarśitā ।।
tatrodāhṛtidiṅmātramucyate arthasya dṛṣṭaye । dravyalakṣaṇayukto anyaḥ saṃyoge artho asti dṛṣṭibhāk ।। adṛśyasya viśiṣṭasya pratijñā niṣprayojanā । iṣṭo hyavayavī kārya dṛṣṭvādṛśyeṣvasambhavi ।।
aviśiṣṭasya cānyasya sādhane siddhasādhanam ।। gurutvādhogatī syātāṃ yadyasya syāt tulānatiḥ ।। tannirguṇakriyastasmāt samavāyi na kāraṇam । tata eva na dṛśyo asāvadṛṣṭeḥ kāryarūpayoḥ ।।
tadbādhānyaviśeṣasya nāntarīyakabhāvinaḥ । āsūkṣmād dravyamālāyāstolyatvādaṃśupātavat ।। dravyāntaragurutvasya gatirnetyaparo abravīt । tasya krameṇaṃ saṃyukte pāṃśurāśau sakṛd yute ।।
bhedaḥ syād gaurave tasmāt pṛthak saha ca tolite । suvarnamāṣakādīnāṃ saṃkhyāsāmyaṃ na yujyate ।। sarṣapādā mahārāśeruttarottaravṛddhimat । gauravaṃ kāryamālāyā yadi naivopalabhyate ।।
ā sarṣapād gauravaṃ tu durlakṣitamanalpakam । tolyaṃ tatkāraṇaṃ kāryagauravānupalakṣaṇāt ।। nanvadṛṣṭoṃ aśuvat so artho na ca tatkāryamīkṣyate । gurutvāgativat sarvatadguṇānupalakṣaṇāt ।।
māṣakāderanādhikyam anatiḥ sopalakṣaṇam । yathāsvamakṣeṇādṛṣṭe rūpādāvadhikādhike ।। abhyupāyaḥ svavāgādyabādhāyāḥ sambhavena tu । udāharaṇamapyanyadiśā gamyaṃ yathoktyā ।।
trikālaviṣayatvāt tu kṛtyānāmatathātmakam । tathā paraṃ prati nyastaṃ sādhyaṃ neṣṭaṃ tadāpi tat ।। pratyayanādhikāre tu sarvāsiddhavarodhinī । yasmāt sādhyaśrutirneṣṭaṃ viśeṣamavalambate ।।
tenāprasiddhadṛṣṭāntahetudāharaṇaṃ kṛtam । anyathā śaśaśrṛṅgādau sarvāsiddhe api sādhyatā ।। sarvasya cāprasiddhatvāt kathañcit tena na kṣamāḥ । karmādibhedopakṣepaparihāravivecane ।।
prāgasiddhasvabhāvatvāt sādhyo avayava ityasat । tulyā siddhāntatā te hi yenopagamalakṣaṇāḥ ।। samudāyasya sādhyatve apyanyonyasya viśeṣaṇam । sādhyaṃ dvayaṃ tadāsiddhaṃ hetudṛṣṭāntalakṣaṇam ।।
asambhavāt sādhyaśabdo dharmivṛttiryadīṣyate । śāstreṇālaṃ yathāyogaṃ loka eva pravarttatām ।। sādhanākhyānasāmarthyāt tadarthe sādhyatā matā । hetvādivacanairvyāpteranāśaṃkyaṃ ca sādhanam ।।
pūrvāvadhāraṇe tena pratijñālakṣaṇābhidhā । byarthā vyaptiphalā soktiḥ sāmarthyād gamyate tataḥ ।। viruddhateṣṭāsambandho anupakārasahāsthitī । evaṃ sarvāṅgadoṣāṇāṃ pratijñādoṣatā bhavet ।।
pakṣadoṣaḥ parāpekṣo neti ca pratipāditam । iṣṭāsambhavyasiddhaśca sa eva syānnirākṛtaḥ ।। anityatvasahetutve śabda evaṃ prakīrttayet । daṣṭāntākhyānato anyat kimastyatrārthānudarśanam ।।
viśeṣabhinnāmākhyāya sāmānyasyānuvartane । na tadvyāptiḥ phalaṃ vā kiṃ sāmānyenānuvartane ।। syānnirākaraṇaṃ śabde sthitenaivetyato abravīt । viruddhaviṣaye anyasmin vadannāhānyatāṃ śruteḥ ।।
sa ca bhedāpratikṣepāt sāmānyānāṃ na vidyate । vṛkṣo na śiṃśapaiveti yathā prakaraṇe kvacit ।। sarvaśruterekavṛttiniṣedhaḥ syānna ceyatā । so asavaḥ sarvabhedānāmatattve tadasambhavāt ।।
jñāpyajñāpakayorbhedāt dharmiṇo hetubhāvinaḥ । asiddherjāpakatvasya dharmyasiddhaḥ svasādhane ।। dharmadharmivivekasya sarvabhāveṣvasiddhitaḥ । sarvatra doṣastulyaścenna saṃvṛttyā viśeṣataḥ ।।
paramārthavicāreṣu tathābhūtāprasiddhitaḥ । tattvānyatvaṃ padārtheṣu sāṃvṛteṣu niṣidhyate ।। anumānānumeyārthavyahārasthitistviyam । bhedaṃ pratyayasaṃsiddhamavalambya ca kalpyate ।।
yathāsvaṃ bhedaniṣṭheṣū pratyayeṣū vivekinaḥ । dharmī dharmāśca bhāsante vyavahārastadāśrayaḥ ।। vyavahāropanīto atra sa evāśliṣṭabhedadhīḥ । sādhyaḥ sādhanatāṃ nītastenāsiddhaḥ prakāśitaḥ ।।
bhedasāmānyayordharmabhedādaṃgāṃgitā tataḥ । yathānityaḥ prayatnotthaḥ pratyatnotthatayā dhvaniḥ ।। pakṣāṅgatve apyabādhatvānnāsiddhirbhinnadharmiṇi । yathāśvo na viṣāṇitvādeṣa piṇḍo viṣāṇavān ।।
sādhyakālāṅgatā vā na nivṛtterupalakṣya tat । viśeṣo api pratijñārtho dharmabhedānna yujyate ।। pakṣadharmaprabhedena sukhagrahaṇasiddhaye । hetuprakaraṇārthasya sūtrasaṃkṣepa ucyate ।।
ayogaṃ yogamaparairatyantāyogameva ca । vyavacchinatti dharmasya nipāto vyatirecakaḥ ।। viśeṣaṇaviśeṣyābhyāṃ kriyayā ca sahoditaḥ । vivakṣāto aprayoge api sarvo artho ayaṃ pratīyate ।।
vyavacchedaphalaṃ vākyaṃ yataścaitro dhanurdharaḥ । pārtho dhanurdharo nīlaṃ sarojamiti vā yathā ।। pratiyogivyacchedastatrāpyartheṣu gamyate । tathā prasiddheḥ samārthyās vivakṣānugamād dhvaneḥ ।।
tadayogavyavacchedād dharmī dharmaviśeṣaṇam । tadviśiṣṭatayā dharmo na niranvayadoṣabhāk ।। svabhāvakāryasiddhyartha dvau dvau hetuviparyayau । vivādād bhedasāmānye śeṣo vyāvṛttisādhanaḥ ।।
na hi svabhāvādanyena vyāptirgamyasya kāraṇe । sambhavād vyabhicārasya dvidhāvṛtiphalaṃ tataḥ ।। prayatnānantaraṃ jñānaṃ prāk sato niyamena na । tasyāvṛtyakṣaśabdeṣu sarvathānupayogataḥ ।।
kadācintirapekṣasya kāryākṛtivirodhataḥ । kādācitkaphalaṃ siddhaṃ talliṅgaṃ jñānamīdṛśam ।। etāvataiva siddhe api svabhāvasya pṛthak kṛtiḥ । kāryeṇa saha nirdeśe mā jñāsīt sarvamīdṛśam ।।
vyutpattyarthā ca hetūktiruktārthānumitau kṛtā । atra prabheda ākhyātaḥ lakṣaṇaṃ tu na bhidyate ।। tenātra kāryaliṅgena svabhāvo apyekadeśabhāk । sadṛśodāhṛtiścātaḥ pratyatnād vyaktijanmanaḥ ।।
yannāntarīkā sattā yo vātmanyavibhāgavān । sa tenāvyabhicārī syādityartha tatprabhedanam ।। saṃyogyādiṣu yeṣvasti pratoibandho na tādṛśaḥ । na te hetava ityuktaṃ vyabhicārasya sambhavāt ।।
sati vā pratibandhe astu sa eva gatisādhanaḥ । niyamo hyavinābhāvo niyataśca na sādhanam ।। ekāntikatvaṃ vyāvṛtteravinābhāva ucyate । tacca nāpratibaddheṣu tata evānvayasthitiḥ ।।
svātmatve hetubhāve vā siddhe hi vyatirekitā । sidhyedato aviśeṣe na vyatirekā na vānvayaḥ ।। adṛṣṭimātramādāya kevalaṃ vyatirekitā । ukto anaikāntikastasmādanyathā gamako bhaveta ।।
prāṇādyabhāvo nairātmyavyāpīti vinivarttane । ātmano vinivartteta prāṇādiryadi tacca na ।। anyasya vinivṛttyānyavinivṛtterayogataḥ । tadātmā tatprasūtiścet natad ātmopalambhane ।।
tasyopalabdhāvagatāvagatau ca prasidhyati । te cātyantaparokṣasya dṛṣṭyadṛṣṭī na sidhyataḥ ।। anyatrādṛṣṭarūpasya ghaṭādau neti vā kutaḥ । ajñātavyatirekasya vyāvṛttervyāpitā kutaḥ ।।
prāṇādeśca kvacid dṛṣṭyā sattvāsattvaṃ pratīyate । tathātmā yadi dṛśyeta sattvāsattvaṃ pratīyate ।। yasya hetorabhāvena ghaṭe prāṇo dṛśyate । dehe api yadyasau na syād yukto dehe na sambhavaḥ ।।
bhinne api kiñcit sādharmyād yadi tattvaṃ pratīyate । prameyatvād ghaṭādīnāṃ sātmatvaṃ kinna mīyate ।। aniṣṭeścet pramāṇaṃ hi sarveṣṭīnāṃ nibandhanam । bhāvābhāvavyavasthāṃ kaḥ kartu tena vinā prabhuḥ ।।
smṛtīcchāyatnajaḥ prāṇanimeṣādistadudbhavaḥ । viṣayendriyacittebhyaḥ tāḥ svajātisamudbhavāḥ ।। anyonyapratyayāpekṣā anvayavyatirekabhāk । etāvatyābhāvo ayamanavasthānyakalpane ।।
śrāvaṇatvena tat tulyaṃ prāṇādi vyabhicārataḥ । na tasya vyabhicāritvād vyatireke api cet katham ।। nāsādhyādeva viśleṣastasya nanvevamucyate । sādhye anuvṛttyabhāvo arthāt tasyānyatrāpyasau samaḥ ।।
asādhyādeva viccheda iti sādhye astitocyate । arthāpattyāta evoktamekenobhayadarśanam ।। īdṛgavyabhicāro ato ananvayiṣu na sidhyati । pratiṣedhaniṣedhaśca vidhānāt kīdṛśo aparaḥ ।।
nivṛttirnāsataḥ sādhyādasādhyeṣveva no tataḥ । neti saiva nivṛttiḥ kiṃ nivṛtterasato matā ।। nivṛttyabhāvastu bidhirvastubhāvo asato api san । vastvabhāvastu nāstīti paśya bāndhyavijṛmbhitam ।।
nivṛttiryadi tasminna hetorvṛttiḥ kimiṣyate । sāpi na pratiṣedho ayaṃ nivṛttiḥ kiṃ niṣidhyate ।। vidhānaṃ pratiṣedhaṃ ca muktvā śābdo asti nāparaḥ । vyavahāraḥ sa cāsatsu neti prāptātra mūkatā ।।
satāṃ ca na niṣedho asti so asatsu ca na vidyate । jagatyanena nyāyena nañarthaḥ pralayaṃ gataḥ ।। deśakālaniṣedhaśced yathāsti sa niṣidhyate । na thā na yathā so asti tathāpi na niṣidhyate ।।
tasmādāśritya śabdārtha bhāvābhāvasamāśram । abāhyāśrayamatreṣṭaṃ sarva vidhiniṣedhanam ।। tābhyāṃ sa dharmi sambaddhaḥ khyātyabhavo api tādṛśaḥ । śabdapravṛtterastīti so apīṣṭo vyavahārabhāk ।।
anyathā syāt padārthānāṃ vidhānapratiṣedhane । ekadharmasya sarvātmavidhānaprariṣedhanam ।। anānātmatayā bhede nānāvidhiniṣedhavat । ekadharmiṇyasaṃhāro vidhānapratiṣedhayoḥ ।।
ekadharmiṇamuddiśya nānādharmasamāśrayam । vidhāvekasya tadbhājāmivānyeṣāmupekṣakam ।। niṣedhe tadviviktaṃ ca tadanyeṣāmapekṣakam । vyavahāramasatyārtha prakalpayati dhīryathā ।।
taṃ tathaivāvikalpārthabhedāśrayamupāgatāḥ । anādivāsanodbhūtaṃ bādhante artha na laukikam ।। tatphalo atatphalaścārthe bhinna ekastatastataḥ । taistairupaplavairnītaḥ sañcayāpacayairiva ।।
atadvānapi sambandhāt kutaścidupanīyate । dṛṣṭiṃ bhedāśrayaiste api tasmādajñātaviplavāḥ ।। sattāsādhanavṛtteśca sandigdhaḥ syādasanna saḥ । asatvaṃ cābhyupagamādapramānaṃ na yujyate ।।
asato vyatireke api sapakṣād vinivarttanam । sandigghaṃ tasya sandehād vipakṣād vinivarttanam ।। ekatra niyame siddhe sidhyatyanyanivarttanam । dvairāśye sati dṛṣṭeṣu syāddṛṣṭe api saṃśayaḥ ।।
avyaktivyāpino apyarthāḥ santi tajjātibhāvinaḥ । kvacinna niyamo adṛṣṭyā pārthivālohalekhyavat ।। bhāve virodhasyādṛṣṭe kaḥ sandehaṃ nivārayet । kvacid viniyamāt ko anyastatkāryātmatayā sa ca ।।
narātmyādapi tenāsya sandigdhaṃ vinivartanam । astu nāma tathāpyātmā nānairātmyāt prasidhyati ।। yenāsau vyatirekasya nābhāvaṃ bhāvamicchati । yathā nāvyatireke api prāṇādirna sapakṣataḥ ।।
sapakṣāvyatirekī ceddheturheturatonvayī । nānvyyavyatirekī cedanairātmyaṃ na sātmakam ।। yannāntarīyakaḥ svātmā yasya siddhaḥ pravṛttiṣu । nivarttakaḥ sa evātaḥ pravṛttau ca pravartakaḥ ।।
nāntarīyakatā sā ca sādhanaṃ sadhapekṣate । kāryedṛṣṭiradṛṣṭiśca kāryakāraṇatā hi sā ।। arthāntarasya tadbhāve bhāvāniyamato agatiḥ । abhāvāsambhavāt teṣāmabhāve nityabhāvinaḥ ।।
kāryasvabhāvabhedānāṃ kāraṇebhyaḥ samudbhavāt । tairvinā bhavato anyasmāt tajjaṃ rūpaṃ kathaṃ bhavet ।। sāmagrīśaktibhedāddhi vastūnāṃ viśvarūpatā । sā cenna bhedikā prāptamekarūpamidaṃ jagat ।।
bhedakābhedakatve syād vyāhatā bhinnarūpatā । ekasya nānārūpatve dve rūpe pāvaketarau ।। tat tasyā jananaṃ rūpamanyasya yadi saiva sā । na tasyā jananaṃ rūpaṃ tadasyāḥ sambhavet katham ।।
tataḥ svabhāvau niyatāvanyonyaṃ hetukāryayoḥ । tasmāt svadṛṣṭāviva tad dṛṣṭe kārye api gamyate ।। ekaṃ kathamanekasmāt kledavad dugdhavāriṇaḥ । dravaśakteḥ yataḥ kledaḥ sā tvekaiva dvayorapi ।।
bhinnābhinnaḥ kimasyātmā bhinno atha dravatā katham । abhinnetyucyate buddhestadrūpāyā abhedataḥ ।। tadvad bhede api dahano dahanapratyayāśrayaḥ । yenāṃśenādadhad dhūmaṃ tenāṃśena tathā gatiḥ ।।
dahanapratyayāṅgādevānyāpekṣāt samudbhavāt । dhūmo atadvyabhicārīti tadvat kārya tathāparam ।। dhūmendhanavikārāṅgatāpade dahanasthiteḥ । anagnicedadhūmo asau sa dhūmaścet sa pāvakaḥ ।।
nāntarīyakatā jñeyā yathāsvaṃ hetvapekṣayā । svabhāvasya yathoktaṃ prāg vināśakṛtakatvayoḥ ।। ahetutvagatinyāyaḥ sarvo ayaṃ vyatirekiṇaḥ । abhyūhyaḥ śrāvaṇātvokteḥ kṛtāyāḥ sāmyadṛṣṭaye ।।
hetusvabhāvanuvṛtyaivārthanivṛttivarṇanāt । sandehahetutākhyātyā dṛśye arthe seti sūcitam ।। anaṅgīkṛtavastvaṃśo niṣedhaḥ sādhyate anayā । vastunyapi tu pūrvābhyāṃ paryudāso vidhānataḥ ।।
tatropalabhyeṣvastitvamupalabdherna cāparam । ityajñjñāpanāyaikānupākhyodāhṛtirmatā ।। viṣayāsattvatastra viṣayi pratiṣidhyate । jñānābhidhānasandehaṃ yathā dāhādapāvakaḥ ।।
tathānyā nopalabhyeṣu nāstitānupalambhabhanāt । tajjñānaśabdāḥ sādhyante tadbhāvāt tannibandhanāḥ ।। siddho hi vyavahāro ayaṃ dṛśyādṛṣṭāvasanniti । tasyāḥ siddhāvasandigdhau tatkāyatve api dhīdhvanī ।।
vidyamāne api viṣaye mohādatrānanubruvan । kevalaṃ siddhasādharmyāt smāryate samayaṃ paraḥ ।। kāryakāraṇatā yadvat sādhyate dṛṣṭyadṛṣṭitaḥ । kāryādiśabdā hi tayorvyavahārāya kalpitāḥ ।।
kāraṇāt kāryasaṃsiddhiḥ svabhāvāntargamādiyam । hetuprebhedākhyāne na darśitodāhṛtiḥ pṛthak ।। ekopalambhānubhavādidaṃ nopalabhe iti । buddherupalabhe veti kalpikāyāḥ samudbhavaḥ ।।
viśeṣo gamyate arthānāṃ viśiṣṭādeva vedanāt । stathābhūtātmasampattirbhedadhīheturasya ca ।। tasmāt svato dhiyorbhedasiddhistābhyāṃ tadarthayoḥ । anyathā hyanavasthāto bhedaḥ sighyenna kasyacit ।।
viśiṣṭarūpānubhavādanyathānyanirākriyā । tadviśiṣṭopalambho ataḥ tasyāpyanupalambhanam ।। tasmādanupalambho ayaṃ svayaṃ pratyakṣato gataḥ । svamātravṛttergamakastabhāvavyavasthiteḥ ।।
anyathārthasya nāstitvaṃ gamyate anupalambhataḥ । upalambhasya nāstitvamanyenetyanabasthitiḥ ।। adṛśye niścayāyogāt sthitiranyatra bādhyate । yathāliṅgo anyasattveṣu vikalpādirna sidhyati ।।
aniścayaphalā hyeṣā nālaṃ vyāvṛttisādhane । ādyādhikriyate hetorniścitenaiva sādhane ।। tasyāḥ svayaṃ prayogeṣu svarūpaṃ vā prayujyate । arthabādhanarūpaṃ vā bhāve bhāvādabhāvataḥ ।।
anyonyabhedasiddhervā dhrū vabhāvabimāśavat । pramāṇāntarabādhād vā sāpekṣadhru vabhāvavat ।। hetvantarasamutthasya sannidhau niyataḥ kutaḥ । bhāvahetubhavatve kiṃ pāramparyapariśramaiḥ ।।
nāśanaṃ janayitvānyaṃ sa hetustasya nāśakaḥ । tameva naśvaraṃ bhāvaṃ janayed yadi kiṃ bhavet ।। ātmopakārakaḥ kaḥ syāt tasya siddhatmanaḥ sataḥ । nātmopakārakaḥ kaḥ syāt tena yaḥ samapekṣyate ।।
anapekṣaśca kiṃ bhāvo atathābhūtaḥ kadācana । yathā na kṣepabhāgiṣṭaḥ sa evodbhūtanāśakaḥ ।। kṣaṇamapyanapekṣatve bhāvo bhāvasya neti cet । bhāvo hi sa tathā bhūto abhāva bhāvastathā katham ।।
ye aparāpekṣatadbhāvāstadbhāvaniyatā hi te । asambhavadvibandhā ca samagrī kāryakarmaṇi ।।